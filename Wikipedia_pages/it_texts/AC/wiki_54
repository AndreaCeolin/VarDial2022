{"id": "116741", "revid": "1632387", "url": "https://it.wikipedia.org/wiki?curid=116741", "title": "Lingua aramaica", "text": "L'aramaico \u00e8 una lingua semitica che vanta circa 3000 anni di storia. In passato fu lingua di culto religioso e lingua amministrativa di imperi. \u00c8 la lingua in cui furono in origine scritti il Talmud e parte del \"Libro di Daniele\" e del \"Libro di Esdra\". Era la lingua parlata correntemente in Palestina (accanto al greco) ai tempi di Ges\u00f9. Attualmente, l'aramaico \u00e8 utilizzato in Siria (villaggi di Ma'lula, Bh'ah, Hascha, Kamishli\u00e9), in Turchia (Tur-Abdin, Mardin) e nel Nord dell'Iraq (Krakosh, Elkosh, Erbil - la capitale della regione curda - Ankawa).\nL'aramaico appartiene alla famiglia linguistica delle lingue afro-asiatiche e alla sottofamiglia delle lingue semitiche (pi\u00f9 precisamente, il gruppo nordoccidentale di cui fanno parte le lingue cananaiche, tra cui l'ebraico).\nDistribuzione geografica.\nDurante il XII secolo a.C., gli Aramei, cio\u00e8 la popolazione originaria parlante la lingua aramaica nella fase pi\u00f9 antica e stanziata nell'odierna Siria e l'attuale Libano, incominciarono a stabilirsi nelle terre che oggi fanno parte degli attuali Libano, Israele, Siria, Iraq e Turchia. L'aramaico giunse cos\u00ec ad essere parlato in un'area compresa tra le coste orientali del Mar Mediterraneo e il fiume Tigri. Gli Ebrei della diaspora portarono la lingua in Nordafrica e in Europa, mentre i missionari cristiani la utilizzarono predicando in Persia, in India e in Cina. \nDal VII secolo tuttavia, l'arabo subentr\u00f2 all'aramaico quale lingua franca del Vicino Oriente. Comunque l'aramaico rimase la lingua liturgica e letteraria di Ebrei, Mandei e alcune confessioni cristiane tra cui i maroniti libanesi. Attualmente l'aramaico \u00e8 ancora utilizzato da piccole comunit\u00e0 sparse nel suo antico areale di estensione. Gli sconvolgimenti degli ultimi due secoli, fra cui soprattutto le persecuzioni di cristiani ad opera dei turchi, hanno portato molti gruppi di lingua aramaica a cercare rifugio in vari paesi del mondo.\nDialetti e lingue dell'aramaico.\nL'aramaico rappresenta piuttosto un gruppo di lingue imparentate che non una lingua con vari dialetti. La lunga storia dell'aramaico, la ricchezza della sua letteratura e il suo utilizzo da parte di diverse comunit\u00e0 religiose sono tutti fattori che hanno contribuito alla sua diversificazione (tant'\u00e8 che solo alcuni \"dialetti\" sono mutuamente intelligibili). Alcune lingue aramaiche sono conosciute con diversi nomi: per esempio, il termine \"siriaco\" \u00e8 usato per designare l'aramaico utilizzato da varie comunit\u00e0 cristiane del Vicino Oriente. I dialetti si possono dividere tra occidentali e orientali, con il fiume Eufrate (o poco pi\u00f9 ad ovest di esso) quale linea di confine. Inoltre \u00e8 utile distinguere fra le lingue aramaiche ancora in uso (spesso definite come \"neo-aramaico\"), quelle utilizzate solo in ambito liturgico e letterario e quelle che sono estinte (definite rispettivamente, nonostante alcune eccezioni, come aramaico \"moderno\", \"medio\" e \"antico\").\nSistema di scrittura.\nIl primo alfabeto aramaico era sostanzialmente coincidente con la scrittura fenicia. Non \u00e8 stato ancora determinato quale dei due popoli abbia inventato tale scrittura.\nQuando l'aramaico divenne la lingua della burocrazia achemenide, veniva scritto in quella forma detta \"aramaico dei papiri\" od \"aramaico imperiale\", che \u00e8 l'adattamento alla scrittura su papiri della precedente scrittura aramaica.\nDopo la caduta dell'Impero achemenide l'aramaico perdette il rango di lingua ufficiale e si diversific\u00f2 in alcune varianti.\nInnanzitutto si svilupp\u00f2 lo stile \"squadrato\". Gli antichi Israeliti e altri popoli di Canaan adottarono questo alfabeto per le proprie lingue, cos\u00ec al giorno d'oggi \u00e8 pi\u00f9 noto come alfabeto ebraico. Questo \u00e8 il sistema di scrittura usato per l'aramaico biblico e per altri scritti ebraici in aramaico.\nL'altro principale sistema di scrittura che si svilupp\u00f2 per questa lingua fu lo stile corsivo chiamato alfabeto siriaco (le pagine a sinistra sono scritte in serto, una delle derivazioni di questo alfabeto). Esso fu usato soprattutto dalle comunit\u00e0 cristiane di rito siriaco, che lo usano tuttora.\nUna forma molto modificata dell'alfabeto aramaico, l'alfabeto mandeo, \u00e8 tuttora usata dai Mandei.\nAltre versioni dell'alfabeto aramaico furono usate nella tarda antichit\u00e0 da alcuni popoli ai limiti del deserto arabico: i Nabatei di Petra ed i Palmireni.\nIn tempi moderni, il turoyo (vedi sotto, \u00a7 \"Aramaico moderno\") \u00e8 stato scritto con un adattamento dell'alfabeto latino.\nStoria.\nSegue una storia dell'aramaico divisa in tre periodi maggiori:\nQuesta classificazione \u00e8 basata su quella usata da Klaus Beyer.\nAramaico antico.\nQuesta fase copre tredici secoli di storia della lingua, e comprende tutte le variet\u00e0 della stessa che non sono pi\u00f9 parlate. La svolta dell'aramaico antico avvenne attorno al 500 a.C., quando l'aramaico arcaico (la lingua degli Aramei) divenne l'aramaico imperiale (la lingua di potenti imperi). I vari dialetti di aramaico acquistano importanza quando il greco rimpiazza questo nelle sale del trono locali.\nAramaico arcaico.\nCol termine \"aramaico arcaico\" ci si riferisce all'aramaico degli Aramei dalle sue origini fino a quando divenne la \"lingua franca\" della Mezzaluna fertile. Fu la lingua di Damasco, Hamath e Arpad.\nPrimo aramaico arcaico.\nVarie iscrizioni testimoniano l'uso delle prime forme di Aramaico fin dal X secolo a.C. La maggior parte di queste sono messaggi diplomatici scambiati tra le citt\u00e0-stato degli Aramei. L'ortografia di quel periodo sembra basarsi su quella fenicia, e la scrittura \u00e8 unita. Sembra che una nuova ortografia, pi\u00f9 adatta alla lingua, si sia sviluppata a partire da questa nelle regioni orientali di Aram. Strano a dirsi, la conquista di Aram da parte dell'Imperatore assiro Tiglatpileser III alla met\u00e0 dell'VIII secolo a.C. impose l'aramaico come \"lingua franca\" in tutto il Medio Oriente.\nTardo aramaico arcaico.\nA partire dal 700 a.C. circa, la lingua aramaica cominci\u00f2 a diffondersi in tutte le direzioni, ma perse la sua omogeneit\u00e0. Cominciarono a differenziarsi dialetti in Mesopotamia, a Babilonia, nel Medio Oriente e in Egitto. Col tempo si impose l'aramaico con influenze accadiche parlato in Assiria e a Babilonia. Come descritto in 2Re 18:26 Ezechia, Re di Giuda, conduce i negoziati con gli ambasciatori assiri in aramaico, affinch\u00e9 la gente comune non possa capire. Attorno al 600 a.C., Adone, un re canaanita, usa questa lingua per scrivere al regnante egizio suo contemporaneo.\nL'aramaico parlato sotto la dinastia Caldea di Babilonia veniva chiamato col termine \"caldeo\" o \"aramaico caldeo\", termine usato anche per l'aramaico della Bibbia, appartenente comunque ad uno stile pi\u00f9 tardo. Non deve essere confuso col moderno neo-aramaico caldeo.\nAramaico d'impero.\nIntorno al 500 a.C. Dario I rese l'aramaico lingua ufficiale della met\u00e0 occidentale dell'impero persiano achemenide. I burocrati di Babilonia usavano gi\u00e0 questa lingua in gran parte dei loro atti, ma l'editto di Dario diede stabilit\u00e0 a questa. Il nuovo \"aramaico d'Impero\" era altamente standardizzato: la sua ortografia si basava pi\u00f9 su basi storiche che su un qualche dialetto effettivamente parlato, e l'influenza del persiano gli diede una nuova chiarezza e flessibilit\u00e0. L'aramaico d'Impero \u00e8 a volte chiamato \"aramaico ufficiale\" o \"aramaico biblico\". Esso rimase, nella forma prescritta da Dario o in una abbastanza vicina da essere riconoscibile, la lingua principale della regione per secoli dopo la caduta dell'impero achemenide (331 a.C.).\nMolte delle testimonianze scritte dell'\"aramaico achemenide\" provengono dall'Egitto, e in particolare da Elefantina. Di queste la pi\u00f9 significativa \u00e8 la \"Saggezza di Ahiqar\", un libro di aforismi simile al Libro dei Proverbi presente nella Bibbia. L'aramaico achemenide \u00e8 cos\u00ec omogeneo che \u00e8 spesso difficile dedurre la provenienza di un'opera basandosi solo sul testo: solo un'analisi accurata rivela qualche parola derivata dal linguaggio locale.\nAramaico post-achemenide.\nLa conquista da parte di Alessandro Magno non distrusse immediatamente la compattezza della lingua e della letteratura aramaica. Un linguaggio relativamente simile a quello del V secolo a.C. pu\u00f2 essere trovato fino all'inizio del II secolo a.C. I Seleucidi imposero il greco in Mesopotamia e in Siria fin dall'inizio del loro dominio. Nel III secolo a.C. il greco sostitu\u00ec l'aramaico come lingua volgare in Egitto e Palestina del nord. Un aramaico post-achemenide continu\u00f2 comunque a fiorire dalla Giudea all'Arabia e alla terra dei Parti, attraverso il deserto siriano. Il mantenimento di questa lingua rappresentava un deciso gesto di indipendenza anti-ellenista.\nL'aramaico biblico \u00e8 l'aramaico che si pu\u00f2 trovare in tre diverse sezioni (Esdra e Daniele per i Ketuvim, gli scritti; Geremia per i Neviim, i profeti; Genesi per la Tor\u00e0, la legge) della Bibbia ebraica, ovvero in altrettante sezioni secondo il canone della versione greca dei LXX (Esdra per i libri storici, Daniele e Geremia per i profetici, Genesi per il Pentateuco):\nL'aramaico biblico \u00e8 una specie di dialetto ibrido: una parte del materiale deve essere stata prodotta sia in Giudea che a Babilonia, prima della caduta della dinastia achemenide. Durante il regno dei Seleucidi, la propaganda ribelle ebraica modific\u00f2 il materiale in aramaico su Daniele. A quel tempo queste storie esistevano probabilmente nella prima forma di racconti orali. Questa potrebbe essere la principale motivazione delle differenze riscontrabili tra le citazioni di Daniele nei Septuaginta greci e nel testo masoretico, che presenta un aramaico leggermente influenzato dall'ebraico.\nRientra nella categoria di \"post-achemenide\" l'aramaico maccabeo, la lingua ufficiale della Giudea Maccabea (142 a.C.-37 a.C.). Esso influenz\u00f2 l'aramaico biblico dei testi di Qumran, ed era la lingua principale dei testi teologici non biblici di quella comunit\u00e0. I Targum\u00ecm maggiori, traduzioni della Bibbia ebraica in aramaico, furono originalmente scritti in maccabeo. Questo appare inoltre nelle citazioni della Mishnah e della Tosefta, anche se attenuato nel contesto pi\u00f9 recente. Il maccabeo presenta molte differenze con l'achemenide: viene posta pi\u00f9 attenzione all'evidenziare la pronuncia delle parole che all'uso di forme etimologiche.\nL'aramaico dei Targumim di Babilonia \u00e8 l'ultimo dialetto post-achemenide trovato nel Targum Onkelos e nel Targum Jonathan, i Targumim \"ufficiali\". Il Targ\u00f9m maccabeo originale aveva raggiunto Babilonia nel II o III secolo, e l\u00ec furono rielaborati con l'influenza della lingua locale per formare la lingua dei Targum di riferimento. Questa fu la base della letteratura ebraica di Babilonia per i secoli a venire.\nLa lingua dei Targumim della Galilea \u00e8 simile a quella dei Targumim di Babilonia: \u00e8 un ibrido tra il maccabeo letterario e il dialetto della Galilea. Il Targum maccabeo raggiunse la Galilea nel II secolo, e fu tradotto in questo dialetto per la popolazione locale. Il Targum della Galilea non fu mai considerato un'opera autorevole, e i documenti rivelano che il testo fu riadattato ogni volta che si rese necessario un \"ritocco\". A partire dall'XI secolo il Targum di Babilonia divenne la versione ufficiale, e quello di Galilea ne fu pesantemente influenzato.\nL'aramaico documentario babilonese \u00e8 un dialetto in uso a Babilonia a partire dal III secolo nei documenti privati e, a partire dal XII secolo, in tutti i documenti privati ebraici scritti in aramaico. Questo dialetto si basa sul maccabeo con pochissimi cambiamenti; questo forse perch\u00e9 veniva usato in documenti legali, che dovevano essere compresi in tutta la comunit\u00e0 ebraica fin dall'inizio, e il maccabeo era l'antico standard.\nL'aramaico nabateo fu il linguaggio usato nel regno arabo di Petra (c. 200 a.C.-106), che si estendeva sulla riva destra del Giordano, sulla penisola del Sinai e sull'Arabia settentrionale. Forse a causa dell'importanza della rotta commerciale, nel regno l'arabo settentrionale antico fu sostituito dall'Aramaico, in una forma basata su quello Achemenide ma influenzata dall'arabo: la \"l\" \u00e8 spesso cambiata in \"n\" e sono presenti alcune parole derivate da questa lingua. Questa lingua fu usata in alcune iscrizioni fin dai primi giorni del regno, ma la maggior parte risalgono ai primi quattro secoli d.C. viene usato uno stile corsivo, precursore del futuro alfabeto arabo. Il numero di parole derivanti dall'arabo aument\u00f2 finch\u00e9 il nabateo non sembr\u00f2 confluire completamente in esso nel IV secolo.\nIl palmireno \u00e8 il dialetto usato nella citt\u00e0 del deserto siriano di Palmira dal 44 al 274. Esso veniva scritto in uno stile arrotondato, che avrebbe dato origine al corsivo Estrangela. Come il nabateo fu influenzato dall'arabo, ma in misura minore.\nL'aramaico arsacide era la lingua ufficiale dell'impero dei Parti (247 a.C.-224 d.C.). Questa forma derivava dalla tradizione di Dario nel modo pi\u00f9 diretto tra tutti i dialetti post-achemenidi. Ma in seguito fu influenzato dall'Aramaico parlato contemporaneo, dal georgiano e dal persiano. Dopo la caduta dei Parti ad opera dei Sasanidi, l'arsacide esercit\u00f2 una forte influenza sulla nuova lingua ufficiale.\nTardo aramaico orientale antico.\nI dialetti trattati nel paragrafo precedente discendevano tutti dall'aramaico imperiale achemenide, ma i vari dialetti regionali di tardo aramaico antico continuarono ad esistere parallelamente a questi, spesso come semplici lingue volgari. Le prime prove dell'esistenza di questi dialetti parlati ci giungono solo attraverso la loro influenza sui nomi geografici usati all'interno di dialetti ufficiali, ma questi divennero lingue scritte attorno al II secolo a.C. Questi dialetti testimoniano la presenza di un aramaico indipendente da quello imperiale, creando una netta divisione tra oriente (Babilonia e la Mesopotamia) e occidente (la Palestina).\nAd oriente il dialetto di Palmira e l'aramaico arsacide si unirono alle lingue regionali, creando degli ibridi. Molto pi\u00f9 tardi l'arsacide sarebbe diventato la lingua liturgica dei Mandei, il mandaico.\nNel regno di Osroene, fondato nel 132 a.C., la cui capitale era Edessa, il dialetto regionale divenne la lingua ufficiale: il siriaco antico. Sull'alto corso del Tigri l'aramaico della Mesopotamia orientale fior\u00ec, come \u00e8 provato da Hatra, Assur e dal Tur Abdin. Taziano, autore del \"Canto dell'armonia\", il \"Diatessaron\", proveniva dall'Assiria, e forse scrisse la propria opera (172) in mesopotamico orientale pi\u00f9 probabilmente che in siriaco o greco. A Babilonia il dialetto era usato dalla comunit\u00e0 ebraica, il babilonese ebraico antico (a partire dal 70). Questo linguaggio quotidiano risent\u00ec sempre pi\u00f9 dell'influenza dell'aramaico biblico e del babilonese dei Targumim.\nTardo aramaico occidentale antico.\nLe variet\u00e0 regionali occidentali di aramaico ebbero un destino analogo a quelle orientali. Esse si differenziano marcatamente dall'aramaico imperiale e da quello regionale orientale. Le lingue semitiche della Palestina caddero in disuso a favore di questo nel IV secolo a.C.; il fenicio sopravvisse comunque fino al I secolo a.C.\nIl dialetto parlato dalla comunit\u00e0 ebraica della Palestina \u00e8 quello documentato in maniera migliore, e viene chiamato antico ebraico palestinese. La sua forma pi\u00f9 antica \u00e8 il giordano orientale antico, che si svilupp\u00f2 probabilmente nella Cesarea di Filippo. Questa \u00e8 la forma utilizzata nei manoscritti pi\u00f9 antichi di Enoch (circa 170 a.C.). Il successivo stadio del linguaggio \u00e8 chiamato giudaico antico (II secolo). Il giudaico antico pu\u00f2 essere trovato in numerose iscrizioni, lettere personali, citazioni all'interno del Talmud e prese dai Qumran. La prima edizione delle \"Guerre giudaiche\" di Giuseppe Flavio fu scritta in questa lingua.\nIl giordano orientale antico continu\u00f2 ad essere usato fino al I secolo dalle comunit\u00e0 pagane che vivevano ad est del Giordano. Questo dialetto viene perci\u00f2 chiamato anche palestinese pagano antico, e veniva scritto in uno stile corsivo simile al siriaco antico. Un palestinese cristiano antico potrebbe essere derivato da quello, e questo dialetto potrebbe essere la causa delle tendenze occidentali trovate nelle opere in siriaco antico, altrimenti del tutto orientali (es. Peshitta).\nI dialetti parlati nell'epoca di Ges\u00f9.\nAll'epoca di Ges\u00f9 venivano parlati sette diversi dialetti occidentali di aramaico, probabilmente distinti ma reciprocamente intelligibili. Il giudaico antico era il dialetto principale di Gerusalemme e della Giudea. Nella regione di Engedi si parlava il giudaico sud-orientale; in Samaria il singolare aramaico samaritano, in cui \"he\", \"heth\" e \"'ayin\" venivano tutte pronunciate come \"aleph\". L'aramaico di Galilea, proprio della regione di Ges\u00f9, \u00e8 conosciuto solo attraverso i nomi di alcuni luoghi, le influenze sull'aramaico dei Targumim, la letteratura rabbinica e poche lettere private. Sembra avere alcune caratteristiche particolari: i dittonghi non sono mai semplificati in monottonghi. Ad est del Giordano erano parlati i vari dialetti del giordano orientale. Nella regione di Damasco e dell'Antilibano l'aramaico di Damasco (derivato soprattutto dall'aramaico occidentale moderno). Infine, nella regione settentrionale di Aleppo, si parlava l'aramaico dell'Oronte.\nOltre a questi dialetti di Aramaico, nei centri urbani era diffuso l'uso del greco. Ci arrivano poche testimonianze dell'uso dell'ebraico in questo periodo; alcune parole rimasero a far parte del vocabolario dell'aramaico ebraico (soprattutto termini tecnici religiosi, ma anche alcune parole quotidiane, come '\u0113\u1e63, \"albero\"), e la lingua scritta del Tanach veniva letta e compresa dai ceti colti. Tuttavia, l'ebraico usc\u00ec dall'uso comune. Anche le parole non tradotte all'interno del Nuovo Testamento scritto in greco erano in aramaico, piuttosto che in ebraico. Da quello che si pu\u00f2 capire, questo non era Aramaico della Galilea ma giudaico antico: \nIl film del 2004 intitolato La Passione di Cristo \u00e8 degno di nota per il largo uso di dialoghi in aramaico, ricostruiti da un unico studioso, William Fulco. I locutori di aramaico moderno hanno comunque trovato questa forma poco familiare, cosa pi\u00f9 che naturale visto che l'aramaico moderno \u00e8 molto diverso da quello antico.\nMedio aramaico.\nIl III secolo viene considerato il limite tra antico e medio aramaico. Nel corso di quel secolo la natura della lingua e dei vari dialetti comincia a cambiare. I derivati dell'aramaico imperiale cadono in disuso e i dialetti regionali danno vita a nuove fiorenti letterature. A differenza di molti dei dialetti dell'aramaico antico, abbiamo molte informazioni sul vocabolario e la grammatica del medio aramaico.\nMedio aramaico orientale.\nSolo due dei dialetti dell'aramaico orientale Antico continuarono ad essere usati in questo periodo. Nel nord il siriaco antico si trasform\u00f2 in medio siriaco; a sud l'ebraico babilonese antico divenne l'ebraico babilonese medio. Il dialetto post-achemenide arsacide diede origine alla nuova lingua mandaica.\nMedio siriaco.\nIl medio siriaco \u00e8 ad oggi la lingua classica, letteraria e liturgica dei cristiani siriaci. Ebbe il suo apice tra il IV e il VI secolo, con la traduzione della Bibbia (Peshitta) e con la poesia e la prosa di Efrem il Siro. Questa lingua, a differenza di quella da cui deriva, fu usata soprattutto in ambiente cristiano, anche se nel tempo divenne la lingua di chi si opponeva alla guida bizantina della Chiesa orientale, e fu diffusa dai missionari in Persia, India e Cina.\nAramaico giudaico babilonese medio.\nQuesto \u00e8 il dialetto del Talmud di Babilonia, che fu completato nel VII secolo. Nonostante sia la lingua principale del testo sacro, molte opere in ebraico (ricostruito) e nei primi dialetti di aramaico sono accuratamente disposte. Questo dialetto \u00e8 anche quello che ha dato origine al sistema di scrittura delle vocali (con segni all'interno di un testo altrimenti interamente consonantico) della Bibbia ebraica e del Targum.\nMandaico.\nIl mandaico o mandeo \u00e8 essenzialmente l'aramaico babilonese medio scritto in un altro sistema. La prima letteratura mandaica \u00e8 in aramaico arsacide. Gli scritti cominciano ad essere stesi sempre pi\u00f9 in a. babilonese medio o mandaico, pi\u00f9 colloquiali, a partire dal 224.\nAramaico medio occidentale.\nI dialetti dell'aramaico occidentale antico continuarono col palestinese ebraico medio (in ebraico \"scrittura quadrata\"), l'aramaico samaritano (nella scrittura ebraica antica), e il palestinese cristiano (nella scrittura siriaca corsiva). Di queste tre solo il palestinese ebraico medio continu\u00f2 ad esistere come una lingua scritta.\nAramaico giudaico palestinese medio.\nNel 135, dopo la rivolta di Bar-Kokhba, molti ebrei, espulsi da Gerusalemme, si spostarono in Galilea. Il dialetto di questa regione pass\u00f2 quindi dall'oblio ad una diffusione come standard per tutti gli Ebrei occidentali; non era parlato solo nella regione, ma anche nei dintorni. Fu adottato per il Talmud di Gerusalemme (completato nel V secolo) e per i \"midrash\" (commentari della Bibbia e insegnamenti). Il sistema moderno di scrittura delle vocali per la Bibbia ebraica, il sistema tiberiense (X secolo) era molto probabilmente basato sulla pronuncia tipica di questa variante della lingua aramaica. Le iscrizioni sulla sinagoga di Dura Europos sono o in giordano orientale medio o in giudaico medio.\nIl giudaico medio, discendente diretto del giudaico antico, non \u00e8 pi\u00f9 il dialetto principale, ed era usato solo nella Giudea meridionale (l'engedi continu\u00f2 ad essere usato anche durante questo periodo). Similmente, il giordano orientale medio deriv\u00f2 come un dialetto minore dal giordano orientale antico.\nAramaico samaritano.\nIl dialetto aramaico della comunit\u00e0 samaritana ha le sue prime testimonianze ad una tradizione documentaria che risale al IV secolo. La sua pronuncia moderna si basa sul sistema usato nel X secolo.\nAramaico cristiano-palestinese o \"melkita\".\nL'esistenza di un dialetto dei cristiani di lingua aramaica occidentale, detto anche \"melkita\", pu\u00f2 essere provata a partire dal VI secolo ma probabilmente esisteva gi\u00e0 due secoli prima. Esso deriva dalla lingua parlata nella antica Palestina, ma il suo sistema di scrittura fu basato sulla lingua medio-siriaca e fu pesantemente influenzato dal greco. Solo per fare un esempio, Il nome Ges\u00f9 \u00e8 scritto Ye\u0161\u00fb' in lingua aramaica mentre i cristiani scrivevano Yes\u00fbs nella variante aramaica palestinese.\nAramaico moderno.\nAttualmente, circa persone parlano l'aramaico. Si tratta di cristiani, ebrei, musulmani e mandei che vivono in aree remote ma che preservano sempre di pi\u00f9 la loro tradizione linguistica con i moderni mezzi di comunicazione. Oggigiorno, le lingue aramaiche moderne hanno raggiunto uno stadio di diversificazione (con relative difficolt\u00e0 nella mutua comprensione) mai raggiunto nel passato.\nGli ultimi due secoli sono stati piuttosto infausti per l'aramaico. La crescente instabilit\u00e0 del Vicino Oriente ha portato molti parlanti a spargersi in varie aree del mondo. In particolare, il 1915, (anno noto come \"Shayp\u0101\" o \"La spada\") ha una fama negativa in tal senso per i cristiani parlanti l'aramaico: molti di essi, infatti, furono trucidati durante le persecuzioni che sconvolsero le zone orientali dell'attuale Turchia negli ultimi anni di esistenza dell'Impero Ottomano.\nL'aramaico possiede in genere quattro sibilanti (quello antico potrebbe averne avute sei):\nInfine, l'Aramaico possiede le consonanti nasali 'n' ed 'm', le approssimanti 'r', 'l', 'y' e 'w'.\nCambiamenti storici di suono.\nSei principali tipologie di cambiamenti di suono possono essere usate per differenziare i vari dialetti tra loro:\nGrammatica.\nCome per tutte le altre lingue semitiche, la morfologia \u00e8 basata su una radice costituita da uno scheletro consonantico (nella maggioranza dei casi di tre fonemi), dalla quale, con l'aggiunta di suffissi e prefissi, la variazione del tono e della quantit\u00e0 delle vocali e l'allungamento delle consonanti, si ottengono le varie forme. Ogni radice ha un significato proprio (ad esempio, k-t-b significa \"scrivere\"), e le altre forme hanno significati derivati da questo:\nL'aramaico possiede due generi grammaticali: maschile e femminile. I sostantivi possono essere singolari o plurali, ma esiste un numero \"duale\" per i sostantivi che generalmente vengono usati per coppie. Il duale \u00e8 gradualmente scomparso e attualmente \u00e8 poco presente nell'aramaico moderno.\nLo \"stato\" dei sostantivi e degli aggettivi aramaici svolge la funzione assolta in altre lingue dal \"caso\". Lo stato \"assoluto\" \u00e8 la forma basilare di un sostantivo (per esempio \"kth\u00e2v\u00e2\", \"manoscritto\"); lo stato \"costrutto\" \u00e8 una forma troncata usata per creare relazioni possessive (\"kth\u00e2vath malkth\u00e2\", \"il manoscritto della regina\"); lo stato \"enfatico\" o \"determinato\" \u00e8 una forma estesa del nome che funge quasi come un articolo determinativo, del quale l'aramaico \u00e8 privo (\"kth\u00e2vt\u00e2\", \"il manoscritto\"). Col tempo lo stato costrutto \u00e8 stato sostituito da costruzioni possessive, e lo stato enfatico \u00e8 diventato lo standard, e attualmente l'unico stato in uso, nella maggior parte dei dialetti.\nLe costruzioni possessive possibili per \"il manoscritto della regina\" sono:\nL'ultima costruzione \u00e8 quella attualmente di gran lunga pi\u00f9 diffusa, mentre era assente nell'aramaico biblico.\nIl verbo aramaico ha tre coniugazioni: alterazioni della radice verbale che indicano la forma passiva (\"ethkthev\", \"fu scritto\"), intensiva (\"kattev\", \"egli decret\u00f2 (nello scrivere)\"), estensiva (\"akhtev\", \"egli cre\u00f2\"), o una combinazione di queste. L'aramaico possiede anche due tempi verbali: il perfetto e l'imperfetto. Nell'aramaico imperiale si cominci\u00f2 ad usare il participio come presente storico. Forse per l'influenza di altre lingue, il medio aramaico svilupp\u00f2 un sistema di tempi composti (combinazioni di forme verbali con pronomi o un verbo ausiliare), permettendo una migliore espressivit\u00e0.\nLa sintassi dell'aramaico segue generalmente la struttura VSO (verbo-soggetto-oggetto)."}
{"id": "116742", "revid": "2183698", "url": "https://it.wikipedia.org/wiki?curid=116742", "title": "Carlo Emanuele IV di Savoia", "text": "Biografia.\nInfanzia.\nNacque a Torino il 24 maggio 1751. Era il figlio maggiore del Re di Sardegna Vittorio Amedeo III e dell'infanta di Spagna Maria Antonietta, figlia di Filippo V di Spagna. Tra le sue sorelle vi furono Maria Giuseppina, moglie di Luigi XVIII di Francia (all'epoca conte di Provenza); Maria Teresa, moglie di Carlo X di Francia (all'epoca conte d'Artois); Carolina, moglie di Antonio I di Sassonia (all'epoca principe ereditario).\nMatrimonio.\nNel 1773 il padre sal\u00ec al trono di Sardegna, e da quel momento inizi\u00f2 a organizzare il matrimonio di Carlo Emanuele su basi politiche. Due delle sue sorelle erano sposate ai fratelli pi\u00f9 giovani del re di Francia Luigi XVI: Maria Giuseppina al conte di Provenza, pi\u00f9 tardi re Luigi XVIII, e Maria Teresa al conte d'Artois, pi\u00f9 tardi re Carlo X. Dopo due anni di negoziati, il 21 agosto 1775, Carlo Emanuele fu sposato per procura con la sorella di Luigi XVI, Maria Clotilde. Il matrimonio vero e proprio fu celebrato il 6 settembre 1775 a Chamb\u00e9ry. Nonostante il matrimonio fosse di interesse, la coppia era molto ben affiatata: condividevano entrambi infatti una fede cattolica molto rigorosa e morigerata.\nEffetti della Rivoluzione francese.\nMalaticcio, epilettico, psicologicamente fragile, Carlo Emanuele fu profondamente provato dagli effetti della rivoluzione francese: nel 1793 fu condannato a morte il cognato Luigi XVI, nel 1793 sub\u00ec la stessa sorte la cognata Maria Antonietta e le truppe della repubblica francese fecero irruzione nei domini del padre.\nDevotissimo, come Amedeo IX, Carlo Emanuele trov\u00f2 sollievo nella sua fede: nel 1794 divenne membro del terz'ordine di San Domenico, prendendo il nome di Carlo Emanuele di San Giacinto.\nRe di Sardegna.\nAlla morte del padre Vittorio Amedeo III, il 16 ottobre 1796, Carlo Emanuele gli succedette al trono come re Carlo Emanuele IV di Sardegna. Era un momento estremamente difficile: Suo padre aveva dovuto cedere alla repubblica francese, con l'armistizio di Cherasco, parte del Piemonte meridionale. Le casse dello stato erano vuote, l'esercito era indebolito e disorganizzato e tra le persone comuni covava la rivoluzione: tra il 1796 e il 1798 due congiure contro di lui furono sventate e i responsabili furono condannati a morte. Carlo Emanuele sub\u00ec una serie di umiliazioni dalla Francia napoleonica, finch\u00e9 il 6 dicembre 1798 fu costretto a cedere i territori rimanenti della penisola italiana e mantenne la sovranit\u00e0 unicamente sulla Sardegna.\nDopo la perdita del Piemonte, divenuto regione militare francese, Carlo Emanuele e la moglie lasciarono Torino per Parma e successivamente Firenze. Nel febbraio del 1799 ragioni di sicurezza imposero a Carlo Emanuele di ritirarsi in Sardegna. Il mese successivo i francesi occuparono Firenze e cacciarono il granduca di Toscana dai suoi domini.\nIn Sardegna Carlo Emanuele avanz\u00f2 una protesta formale contro la privazione dei suoi Stati di terraferma, annunci\u00f2 numerose riforme per l'isola ed apr\u00ec i suoi porti alla flotta inglese. Nel frattempo l'esercito russo liber\u00f2 Torino dai francesi. All'invito dello zar Paolo I, che tramite il generale Aleksandr Vasil'evi\u010d Suvorov aveva inviato in Sardegna il conte Alessandro de Rege di Gifflenga per ridonare la corona al re esule, Carlo Emanuele decise di lasciare l'isola, dopo un soggiorno di sei mesi, per tornare in patria. Quando sbarc\u00f2 a Livorno con la moglie il 22 settembre 1799 scopr\u00ec per\u00f2 che i russi avevano lasciato il Piemonte nelle mani degli austriaci, che non erano disposti a sostenere il suo ritorno. Decise quindi di stabilirsi nella Villa di Poggio Imperiale, vicino a Firenze, dove incontr\u00f2 uno dei suoi sudditi piemontesi, Vittorio Alfieri.\nLe prospettive di Carlo Emanuele peggiorarono ancora con l'elevazione di Napoleone alla carica di primo console della repubblica francese. Tra il 1800 e il 1802 Carlo Emanuele e la moglie vissero tra Roma, Frascati, Napoli e Caserta.\nUltimi anni e morte.\nAlla fine di febbraio del 1802 Maria Clotilde si ammal\u00f2 di febbre tifoidea e mor\u00ec in odore di santit\u00e0 il 7 marzo 1802. Carlo Emanuele era distrutto dal dolore e tornato a Roma, il 4 giugno 1802, a Palazzo Colonna, abdic\u00f2 a favore di suo fratello Vittorio Emanuele I.\nDurante tutta la sua vita Carlo Emanuele si interess\u00f2 molto alla restaurazione della Compagnia di Ges\u00f9, che era stata soppressa nel 1773. Ebbe grandi attenzioni e rapporti con i gesuiti di Sassari, specie con quelli che gestivano il Convitto Canopoleno. Nel 1814 l'ordine fu ripristinato e dopo sei mesi, l'11 febbraio del 1815, all'et\u00e0 di sessantaquattro anni, Carlo Emanuele intraprese il noviziato da gesuita a Roma.\nVisse nel noviziato gesuita a fianco della chiesa di Sant'Andrea al Quirinale, fino alla morte, il 6 ottobre del 1819, pochi mesi dopo la visita del nipote Carlo Alberto di Savoia.\nFu sepolto presso l'altare maggiore della chiesa di Sant'Andrea al Quirinale.\nFrancesco Chiaffredo Marini fu sottosegretario nella Segreteria di Stato per gli Affari Esteri, Segretario Particolare e Segretario Archivista fino al giorno della morte di Carlo Emanuele IV.\nSuccessione giacobita.\nIl Re di Sardegna fu indicato dal cardinale Enrico Benedetto Stuart quale suo successore, in quanto parente pi\u00f9 prossimo, nei diritti sui troni d'Inghilterra e Scozia. Carlo Emanuele IV di Sardegna divenne dunque \"Carlo IV d'Inghilterra e Scozia\" secondo la successione giacobita. Nessuno dei sovrani sabaudi rivendic\u00f2 mai nei fatti la titolarit\u00e0 dei troni d'oltremanica."}
{"id": "116744", "revid": "365417", "url": "https://it.wikipedia.org/wiki?curid=116744", "title": "Braccio (fisica)", "text": "In meccanica, si definisce braccio la distanza tra un punto generico nello spazio e la direzione su cui giace un vettore, generalmente un vettore forza. Nel caso si tratti di una coppia di forze, il braccio \u00e8 la distanza tra le rette su cui giacciono i due vettori forza.\nNel caso in cui sia implicato un vettore Forza, si parla di momento meccanico rispetto ad un punto:\ndove formula_2 \u00e8 il vettore distanza tra l'origine e il punto di applicazione della Forza.\nTrattandosi di un prodotto vettoriale, il modulo del vettore momento \u00e8 dato da:\ncon formula_4 angolo compreso tra i vettori Forza formula_5 e posizione formula_2.\nIl prodotto:\n\u00e8 definito braccio."}
{"id": "116745", "revid": "1318658", "url": "https://it.wikipedia.org/wiki?curid=116745", "title": "Oliviero Malaspina", "text": "Biografia.\nNato nel pavese da un ramo secondario della famiglia Malaspina, si dedica all'attivit\u00e0 letteraria e poetica fin dagli anni Ottanta (con la prima raccolta \"Il ballo della fanciulla in fiamme\" nel 1986), fino a conseguire la laurea in Lettere moderne e svolgendo brevemente l'attivit\u00e0 di insegnante supplente nelle scuole superiori. In questo periodo inizia a dedicarsi anche all'attivit\u00e0 musicale, mettendo a frutto la sua formazione come chitarrista.\nTra i 1990 e il 1993 \u00e8 tra i vincitori della 1\u00aa, 2\u00aa e 4\u00aa edizione del Premio Citt\u00e0 di Recanati, dove presenta le canzoni \"Romanzo popolare\", \"Figlio di un do minore\" e \"Appunti su carta velina.\"\nNel 1995 esordisce con il suo primo album solista: \"Caravaggio\" (Peer sauthern/CNI), mentre nel 1996 \u00e8 la volta del suo secondo album \"Hai! Hai! Hai!\" per gli stessi editore e distributore\".\" Dopo la scomparsa di Fabrizio De Andr\u00e9, che lo aveva scelto nel 1998 per collaborare nel suo prossimo album mai ultimato per la morte del cantautore genovese nel gennaio 1999, supera un periodo difficile, tra alcool e psicofarmaci, e torna all'attivit\u00e0 musicale nel 2002 con l'uscita del suo terzo album \"Benvenuti mostri!\" (Target/Sony): lo stesso anno partecipa al Premio Tenco.\nNel 2003 \u00e8 ospite al festival della canzone popolare e d'autore Musicultura dove, presentato da Alba Parietti, canta diversi suoi brani compreso un duetto con Eugenio Finardi sulla sua canzone \"Benvenuti mostri!\", mentre nel 2004 collabora all'album \"E ci chiamano poeti\" di Flavio Oreglio, dove Malaspina \u00e8 coautore anche del brano che d\u00e0 il titolo all'album stesso ed \u00e8 presente nel DVD tratto dal successivo tour teatrale dello stesso Oreglio registrato al teatro ciak Milano ed edito da Mondadori. Nel 2005 esce il suo quarto album, \"Marinai di terra\" (Purple Eye/GAL).\nNello stesso periodo collabora anche nell'album \"Malocuore\" di Stefano Tessardi, dove \u00e8 presente anche nel duetto con Tessardi del brano \"Ballata degli Impiccati\". Nel 2006 ebbe un infarto e fu sottoposto ad un intervento di cardiochirurgia.\nTra il 2007 e il 2010 collabora con Raphael Gualazzi per l'album Reality and Fantasy, che lo vede coautore di diversi brani, compresa la bonus track \"Zuccherino dolce\", da cui \u00e8 tratto anche un videoclip.\nNel 2009 viene edito il suo libro di racconti dal titolo \"I racconti del pesce che piange e che ride\". Nel 2011 \u00e8 insignito del premio del Club UNESCO \"Messaggero di pace\" per la musica e la poesia. Nello stesso periodo \u00e8 coautore del brano \"Disegni nel vento\", cantata da Roberto Amad\u00e8.\nA maggio 2014 esce il suo quinto album di inediti dal titolo \"Malaspina\" per Hydra Music/Lupo Editore. Con l'album viene prodotto anche un videoclip ufficiale con la regia di Umberto Baccolo e girato a Berlino del brano \"Volevo essere la Luna sui campi\". All'uscita dell'album segue un breve tour promozionale, accompagnato da Giorgio Piccione e Carlo Cosi.\nNel 2017 pubblica un secondo libro di racconti: \"La prossima volta saremo felici\" per le Edizioni Galata di Genova.\nNel 2018 firma la colonna sonora originale di un cortometraggio diretto da Umberto Baccolo, \"Se fossi ME\", prodotto da Arcigay, nel quale giovani transessuali raccontano le loro emozioni e problematiche. All'inizio del 2019 replica la collaborazione firmando le musiche di \"Baccolo in omaggio a Sciole' appena prima della fine del mondo\", corto dove i co-registi Baccolo e l'autore sperimentale Flavio Sciole e Malaspina si confrontano artisticamente sul tema di apocalisse, morte e rinascita.\nNel 2019 pubblica con Giuseppe Cristaldi il libro \"Drammaturgia degli Invissuti\", edito da Fallone Editore e adottato come libro di testo della facolt\u00e0 di Psicologia dell'Universit\u00e0 Salesiana di Torino Rebaudengo). Nello stesso anno, Malaspina \u00e8 contributore della rivista di critica letteraria \"Satisfiction\".\nNel 2021 fa il suo ingresso nell'etichetta Tilt Music Production e in dicembre pubblica il nuovo singolo dal titolo \"Il bisogno pi\u00f9 profondo\".\nLa collaborazione con la famiglia De Andr\u00e9.\nNel 1995 inizia anche la sua lunga collaborazione con la famiglia De Andr\u00e9: in quest'anno \u00e8 coautore del brano \"Notti di Genova\" dell'album \"Sul confine\" di Cristiano De Andr\u00e9.\nNel 1998 viene scelto da Fabrizio De Andr\u00e9 come coautore del suo prossimo album, mai ultimato a causa della morte di De Andr\u00e9 stesso: il filo conduttore dell'intero album era la notte. Nell'ultimo tour del cantautore genovese, nel corso dell'estate 1998, Malaspina apre i concerti con i propri brani. Dopo la scomparsa di Fabrizio, nel 2000 prende parte al concerto Faber, amico fragile, tenutosi a Genova alla memoria dello stesso Fabrizio De Andr\u00e9, cantando Canzone del padre dall'album \"Storia di un Impiegato,\" presente anche nell'album doppio tratto dall'evento (BMG/Nuvole). Con lo stesso Fabrizio aveva concepito inoltre un altro progetto mai terminato, un libro intitolato \"Dizionario dell'ingiuria\": i progetti di Malaspina con Fabrizio costituiscono un capitolo del saggio di Riccardo Bertoncelli \"Bel\u00ecn, sei sicuro?\".\nTra il 2001 e il 2003 riprende la collaborazione con Cristiano, dopo qualche tempo, per i due album \"Scaramante\" (2001), che riceve il Premio Lunezia 2002 per il suo valore Musical-letterario e che lo vede coautore della maggior parte dei brani tra cui entrambi i singoli \"Lady Barcollando\" e \"Le quaranta carte\", e in \"Un giorno nuovo\" (2003), di cui \u00e8 coautore anche del singolo omonimo, presentato a Sanremo 2003.\nNel 2013 collabora nell'album \"Come in cielo cos\u00ec in guerra\" di Cristiano De Andr\u00e9, a cui d\u00e0 un apporto fondamentale nella parte testuale e che lo vede come coautore in diversi brani, tra cui il singolo \"Non \u00e8 una favola\", \"Credici\", \"La bambola della discarica\" e altri.\nNel 2016 scrive la prefazione al libro autobiografico di Cristiano De Andr\u00e9 \"La versione di C.\" edito da Mondadori Libri. Scrive poi la prefazione per la riedizione edita da Nicola Pesce Editore del romanzo a fumetti \"Uomo Faber\" (2010) di Fabrizio C\u00e0lzia e Ivo Milazzo sulla vita di Fabrizio De Andr\u00e9."}
{"id": "116746", "revid": "228587", "url": "https://it.wikipedia.org/wiki?curid=116746", "title": "James Clark Ross", "text": "Biografia.\nAll'et\u00e0 di 11 anni si arruol\u00f2 nella Royal Navy, dove trascorse il primo anno sotto la tutela dello zio, il capitano (in seguito Sir) John Ross.\nNel 1818 accompagn\u00f2 lo zio nella sua spedizione alla ricerca del Passaggio a nord-ovest. Tra il 1819 e il 1827 prese parte a quattro spedizioni nei mari dell'Artico organizzate da William Edward Parry e dedic\u00f2 gli anni successivi, dal 1829 al 1833 all'esplorazione dell'Artico, ottenendo il grado di comandante.\nIl 31 maggio 1831 Ross localizz\u00f2 il Polo Nord magnetico nella Boothia, una penisola del Canada settentrionale.\nL'8 aprile 1839 Ross assunse il comando della bombarda HMS \"Erebus\", una tre alberi da 372 tonnellate appartenente alla classe Hecla. La nave, dopo alcuni anni di navigazione nel Mar Mediterraneo, era stata riattrezzata per la navigazione nell'Artico; sotto il comando di Ross fu ulteriormente rafforzata e gli interni vennero resi confortevoli e adatti alla lunga navigazione prevista.\nInsieme alla bombarda HMS \"Terror\", una tre alberi da 340 tonnellate appartenente alla classe Vesuvius e comandata da Francis Crozier, Ross salp\u00f2 il 5 ottobre 1839 diretto in Tasmania, dove avrebbe dovuto installare un osservatorio permanente per le rilevazioni magnetiche. Lungo la rotta furono attrezzati degli osservatori temporanei sull'isola di Sant'Elena e al Capo di Buona Speranza. Per due mesi le navi rimasero alla fonda alle isole Kerguelen, dove gli ufficiali fecero rilevazioni astronomiche e analizzarono le maree.\nDue giorni dopo aver lasciato le Kerguelen, le due navi furono separate da un forte uragano; la prima vittima della spedizione fu il nostromo della Erebus che, a causa del maltempo, cadde in mare e anneg\u00f2. La navigazione verso la Tasmania fu difficoltosa per via dei numerosi iceberg che incontrarono sulla rotta. Ross e la Erebus attraccarono a Hobart il 16 agosto 1840, un giorno dopo l'arrivo della Terror.\nCon la collaborazione di 200 detenuti messi a disposizione da Sir John Franklin, governatore della Tasmania, fu costruito l'osservatorio magnetico. A Hobart, Ross venne a conoscenza dei progressi francesi e statunitensi nella ricerca del polo sud magnetico: sia Dumont d'Urville sia Charles Wilkes stavano esplorando l'area che lui considerava un po' \"di suo appannaggio\". Wilkes, sulla via del ritorno, gli pass\u00f2 le mappe delle sue rotte e delle sue scoperte; pare che Ross non tribut\u00f2 mai il giusto riconoscimento a questo gesto e decise invece di percorrere una rotta pi\u00f9 orientale rispetto a quella di Wilkes.\nLe due navi salparono il 12 novembre del 1840 e il 1\u00ba gennaio 1841 attraversarono il circolo polare antartico. Nel prosieguo della navigazione furono rallentate dalla banchisa polare e dal forte maltempo; dopo pochi giorni Ross decise di proseguire e, nonostante notevoli difficolt\u00e0, le due navi giunsero ad un'area con del ghiaccio pi\u00f9 sottile e frammentato. In seguito trovarono nuovamente del mare aperto: era stato raggiunto quello che in seguito sarebbe stato chiamato Mare di Ross.\nL'11 gennaio fu avvistata terra, con un certo disappunto da parte di Ross che avrebbe desiderato che il polo sud magnetico fosse in mare. Individu\u00f2 una catena montuosa che chiam\u00f2 Admiralty Range; dal comportamento bizzarro dell'ago magnetico della bussola suppose di trovarsi entro un raggio di 500 miglia dal polo sud magnetico. Seguendo una rotta orientale, il 12 gennaio prese possesso di Possession Island, una delle due isole al largo di quella che chiam\u00f2 Terra della regina Victoria in onore della sovrana britannica.\nIl 22 gennaio le due navi superarono la latitudine raggiunta nel 1823 da James Weddell e il 27 dello stesso mese avvistarono un'enorme montagna che eruttava fuoco e fiamme:\nChiam\u00f2 il vulcano Mount Erebus e Mount Terror il vulcano estinto che lo fiancheggiava.\nEra stata scoperta l'isola che in seguito sarebbe divenuta la base di partenza di molte spedizioni antartiche e che attualmente ospita il pi\u00f9 grande insediamento scientifico del continente, la stazione McMurdo (USA). Nel 1901 Scott diede all'isola il nome di Isola di Ross.\nIl 2 febbraio giunse a 78\u00b0 10' S, la latitudine pi\u00f9 meridionale mai raggiunta fino a quel momento; dovette per\u00f2 tornare indietro bloccato da un'enorme parete di ghiaccio.\nAll'inizio di marzo torn\u00f2 verso nord e giunse in Tasmania il 4 aprile 1841. Nel novembre dello stesso anno, passando dalla Nuova Zelanda, si diresse nuovamente verso i mari antartici, ma incontr\u00f2 una barriera di ghiaccio che gli imped\u00ec di procedere. Si diresse quindi alle isole Falkland. Ripart\u00ec il 17 dicembre 1842 per un terzo tentativo che lo convinse che dietro alla barriera di ghiaccio dovesse trovarsi della terraferma.\nIl 4 settembre 1843 rientr\u00f2 in Inghilterra e l'anno successivo venne nominato Sir.\nIl 1\u00ba dicembre 1856 venne promosso contrammiraglio. Mor\u00ec il 3 aprile 1862 presso Aylesbury.\nAl suo nome sono dedicati il Mare di Ross, la Barriera di Ross e il Monte Ross, la montagna pi\u00f9 alta di Kerguelen. Fu inoltre il primo a descrivere quella che in seguito venne chiamata foca di Ross."}
{"id": "116748", "revid": "2041283", "url": "https://it.wikipedia.org/wiki?curid=116748", "title": "Disastro dello Space Shuttle Columbia", "text": "Il disastro dello Space Shuttle Columbia \u00e8 l'incidente che caus\u00f2 la perdita dello Space Shuttle Columbia la mattina (ore 09:00:58) del 1\u00ba febbraio 2003, nel corso della missione STS-107 partita il 16 gennaio dello stesso anno. La navicella si disintegr\u00f2 nei cieli del Texas durante la fase di rientro nell'atmosfera terrestre. Tutti e sette gli astronauti a bordo morirono. Fu la seconda volta che uno Space Shuttle veniva perso durante una missione: la prima coinvolse lo Space Shuttle Challenger nel 1986.\nImpatto di detriti durante il lancio.\nLa missione STS-107 venne ritardata ben 13 volte nel corso di due anni (nonostante fosse programmata come la 107\u00aa missione, fu di fatto la 113\u00aa) dalla sua data di lancio originale (11 gennaio 2001) a quella effettiva (16 gennaio 2003). Il ben pubblicizzato lancio venne ritardato anche a causa di alcuni malfunzionamenti del sistema di propulsione dello Shuttle occorsi un mese prima del 19 luglio 2002 (un'altra data di lancio programmata), ma la commissione di indagine determin\u00f2 che questo ritardo non ebbe nulla a che vedere con la catastrofe accaduta sei mesi pi\u00f9 tardi.\nIl filmato che riprese minuziosamente il decollo fu accuratamente ispezionato due ore dopo il lancio, ma non rivel\u00f2 nulla di inusuale. Il giorno seguente, un filmato ad altissima risoluzione elaborato durante la notte rilev\u00f2 che un pezzo di schiuma isolante, caduto dal serbatoio esterno 81,9 secondi dopo il lancio, era andato ad impattare contro l'ala sinistra della navicella, vicino ai pannelli RCC dal 5 al 9 e causando un'ammaccatura larga 10\u00a0cm e profonda circa 8\u00a0cm. \nDistruzione durante il rientro.\nAlle 2:30 (meridiano EST degli USA) del primo febbraio 2003, la Squadra di Controllo del Volo di Rientro (EFCT) inizia il lavoro al Centro di Controllo della Missione (MCC). La EFCT non sta lavorando su nessun tipo di problema sull'orbita di rientro pianificata per il Columbia. In particolare, il team stima come non preoccupante l'impatto subito dall'ala sinistra nella fase di ascesa e utilizza la tipica procedura di rientro: eseguono la checklist per l'uscita dall'orbita e per le procedure di rientro. L'addetto alla meteorologia, con l'aiuto dei piloti nel \"Shuttle Training Aircraft\", valuta le condizioni climatiche sul luogo dell'atterraggio al Kennedy Space Center. Nel momento della decisione di far uscire dall'orbita lo Shuttle, circa 20 minuti prima dell'inizio della manovra, tutte le osservazioni meteo e tutti i sistemi sono normali.\nMessaggio del Presidente.\nAlle 14:04 EST (19:04 UTC), il Presidente degli Stati Uniti George W. Bush si rivolse alla nazione con queste parole: \nNonostante il disastro, il presidente assicur\u00f2 la continuazione del programma spaziale: \nRecupero dei detriti.\nNelle aree scarsamente abitate a sudest di Dallas da Nacogdoches nel Texas orientale fino alla Louisiana e nella regione sudoccidentale dell'Arkansas furono ritrovati pi\u00f9 di 2000 frammenti di detriti, tra cui resti umani. La NASA avvert\u00ec tramite un comunicato la popolazione che i detriti potevano contenere sostanze chimiche pericolose e che non dovevano essere toccati. Vennero avvertiti i servizi di emergenza e le amministrazioni locali, inoltre chiunque fosse stato trovato in possesso di detriti sarebbe stato perseguito. A causa della vasta area interessata, dei radioamatori volontari fornirono supporto nelle comunicazioni alle squadre di ricerca.\nAlcuni residenti del Texas recuperarono dei detriti, ignorando gli avvertimenti, e tentarono di venderli all'asta sul sito eBay. L'asta venne annullata velocemente, ma altre offerte di merchandise del \"Columbia\", come fotografie e stemmi di missione, raggiunsero valori molto elevati a seguito del disastro. Precedentemente non avevano riscosso, invece, alcun interesse.\nUn gruppo di piccoli vermi, della specie \"Caenorhabditis elegans\" (lunghi circa 1mm da adulti) contenuti in piccole piastre di Petri racchiuse in recipienti di alluminio, sopravvissero al rientro e all'impatto con il terreno. Furono recuperati alcune settimane dopo l'incidente.\nLa sopravvivenza della coltura venne verificata il 28 aprile 2003; essa faceva parte dell'esperimento \"Biological Research in Canisters\" (\"BRIC\"), il cui principal investigator \u00e8 Catharine A. Conley del NASA Ames Research Center, che era stato progettato per studiare l'effetto dell'assenza di peso nella fisiologia. I ricercatori furono in grado di recuperare dati scientifici utili.\nJules F. Mier Jr. e Charles Krenek, rispettivamente \"Debris Search Pilot\" e \"Debris Search Aviation Specialist\", morirono durante le ricerche in un incidente di elicottero, nel quale rimasero ferite altre tre persone.\nVideo di bordo.\nTra i frammenti fu recuperato un video registrato dagli astronauti durante l'inizio del rientro. Il video venne in seguito reso pubblico sul sito web della NASA. Dura tredici minuti e mostra l'equipaggio intento nelle procedure di routine per il rientro. Il filmato mostra gli astronauti sul ponte di volo mentre indossano i guanti e riprendono il plasma e le fiamme (fenomeni normali che si manifestano durante ogni rientro in atmosfera) che sono visibili attorno all'orbiter e termina circa quattro minuti prima che lo Shuttle si disintegri e undici minuti prima che il Mission Control perda ogni contatto radio; i minuti mancanti si ritiene che siano andati distrutti. Normalmente, il video sarebbe continuato fino all'atterraggio.\nCommissione d'inchiesta.\nImmediatamente dopo l'incidente venne formata una commissione indipendente di inchiesta (\"Columbia Accident Investigation Board\" - \"CAIB\") formata da analisti esperti civili e militari.\nIl registratore di volo del Columbia venne trovato vicino a Hempill, in Texas il 20 marzo 2003. A differenza degli aerei commerciali, gli Shuttle non hanno registratori del tipo \"scatola nera\" per indagare sulle cause di un eventuale incidente; i dati di volo sono trasmessi in tempo reale attraverso la telemetria a terra. Tuttavia, siccome il \"Columbia\" \u00e8 stato il primo Shuttle ad essere costruito, era presente uno speciale registratore dei dati di volo, progettato per aiutare gli ingegneri nell'analisi delle performance del veicolo durante i primi voli di prova. Dopo questi test, il registratore non venne mai rimosso dal \"Columbia\" ed era ancora in funzione durante l'ultima missione. Le registrazioni comprendono diverse centinaia di parametri, assieme a \"log\" dettagliati dei dati strutturali che permise alla commissione di ricostruire molti eventi avvenuti prima della distruzione.\nIl 7 luglio 2003 al Southwest Research Institute vennero effettuati test sull'impatto della schiuma del rivestimento. In particolare, vennero utilizzati dei blocchi di rivestimento di dimensione e massa simile a quello che colp\u00ec il Columbia. I test dimostrarono che l'impatto cre\u00f2 un buco di 41 x 42,5\u00a0cm in un pannello rinforzato Carbonio-Carbonio e conclusero che il \"Columbia\" sub\u00ec un impatto che avrebbe potuto rompere i pannelli RCC nel bordo anteriore dell'ala.\nIl 26 agosto, la commissione invi\u00f2 il suo rapporto sull'incidente. Esso confermava che la causa primaria era da attribuire ad una breccia nel bordo anteriore dell'ala sinistra e criticava aspramente i processi decisionali (\"decision-making\") e di valutazione del rischio (\"risk assessment\") della NASA. Il rapporto concluse che i processi e la struttura organizzativa erano sufficientemente allentati da compromettere la sicurezza, indipendentemente dalle persone che occupavano i posti chiave nei processi decisionali. Ad esempio, lo \"Shuttle Program Manager\" era il responsabile per la sicurezza, la puntualit\u00e0 dei lanci e il contenimento dei costi, che spesso sono obiettivi in conflitto tra loro. La commissione rilev\u00f2 che la NASA aveva accettato delle deviazioni rispetto ai rigorosi criteri di progettazione, considerandole \"normali\" quando si presentavano in molti lanci e non portavano a conseguenze fatali. Tra esse fu rilevato il conflitto tra le specifiche del sistema di protezione termico, che non era stato progettato per sostenere danni da impatto significativi, e i frequenti impatti che avvenivano durante i voli. La commissione espresse raccomandazioni riguardanti un significativo cambiamento nei processi e nella cultura della sicurezza.\nCommemorazioni.\nIl 4 febbraio 2003, il presidente George W. Bush e sua moglie Laura parteciparono ad una commemorazione per le famiglie degli astronauti al \"Johnson Space Center\". Due giorni dopo, il vice presidente Dick Cheney e sua moglie Lynne parteciparono ad un omaggio ai caduti alla \"Washington National Cathedral\".\nIl 26 marzo il comitato scientifico della \"House of Representatives\" approv\u00f2 la costituzione di un monumento all\"'Arlington National Cemetery\" per l'equipaggio della missione STS-107. Un monumento simile venne costruito al cimitero per l'equipaggio del \"Challenger\". Il 28 ottobre 2003 i nomi degli astronauti vennero aggiunti allo Space Mirror Memorial presente al \"Kennedy Space Center Visitor Complex\".\nLa NASA assegn\u00f2 i nomi di molti luoghi in onore al \"Columbia\" e al suo equipaggio. Sette asteroidi scoperti nel luglio 2001 al Mount Palomar Observatory vennero chiamati ufficialmente con il nome dei sette astronauti: \nIl sito di atterraggio del rover Spirit venne chiamato \"Columbia Memorial Station\" e l'insieme di colline situate a est del sito vennero chiamate Columbia Hills. Il rover Spirit trasport\u00f2 anche una placca commemorativa montata sul retro dell'antenna ad alto guadagno. Sulla Terra il National Scientific Balloon Facility della NASA venne rinominato Columbia Scientific Balloon Facility.\nConseguenze sui programmi spaziali.\nDopo la perdita dello Shuttle, venne sospeso tutto il programma, con lo spostamento dei progetti di assemblaggio della Stazione Spaziale Internazionale. Infatti gli Shuttle erano i soli veicoli che potevano trasportare i moduli della stazione. I rifornimenti alla ISS continuarono utilizzando le navette Progress Russe senza persone a bordo e gli equipaggi furono ruotati attraverso le navette Sojuz.\nA meno di un anno dopo l'incidente, il Presidente degli Stati Uniti Bush annunci\u00f2 il nuovo programma chiamato Vision for Space Exploration, dove era previsto il ritiro della flotta Shuttle dopo il completamento della stazione spaziale e lo sviluppo del Crew Exploration Vehicle. La NASA pianific\u00f2 il ritorno ai voli attorno a settembre 2004, che venne in seguito rimandato a giugno 2005. Il 26 giugno 2005 alle 10:39 venne lanciato lo Space Shuttle \"Discovery\" (STS-114), segnando il ritorno del veicolo nello spazio. La missione ebbe successo, ma un frammento del rivestimento si stacc\u00f2 da un punto diverso del serbatoio, anche se non colp\u00ec l'orbiter. A causa di questo inconveniente, la NASA tenne a terra gli Shuttle fino alla risoluzione del problema. La seconda missione di \"Ritorno al volo\" (STS-121) inizi\u00f2 con il lancio del \"Discovery\" il 4 luglio 2006."}
{"id": "116750", "revid": "767487", "url": "https://it.wikipedia.org/wiki?curid=116750", "title": "Sopratonica", "text": "La sopratonica \u00e8 il secondo grado di una scala diatonica.\nAd esempio, nella scala maggiore di Do la sopratonica \u00e8 la nota Re. L'accordo di sopratonica \u00e8 composto dalle note Re, Fa e La.\nTra la tonica e la \"sopratonica\" nel modo maggiore si ha sempre un intervallo di un Tono, ad esempio la sopratonica di Mi \u00e8 Fa\u266f."}
{"id": "116752", "revid": "767487", "url": "https://it.wikipedia.org/wiki?curid=116752", "title": "Mediante", "text": "La mediante, anche detta modale o caratteristica, \u00e8 il terzo grado di una scala diatonica. In un accordo perfetto, ne determina il \"modo\", ovvero il carattere della scala (\"maggiore\" o \"minore\"). Infatti, fra le tre principali note che compongono un accordo musicale, tonica, modale e dominante, essa \u00e8 l'unica che cambia di altezza passando dal modo maggiore a quello minore (si abbassa infatti di un semitono)."}
{"id": "116753", "revid": "600229", "url": "https://it.wikipedia.org/wiki?curid=116753", "title": "Modale", "text": ""}
{"id": "116755", "revid": "767487", "url": "https://it.wikipedia.org/wiki?curid=116755", "title": "Sottodominante", "text": "La sottodominante \u00e8 il quarto grado di una scala diatonica.\nQuando si presenta unita al settimo grado viene chiamata controsensibile per il carattere di moto che la spinge a risolvere sulla nota vicina, ovvero sul terzo grado della scala, la caratteristica."}
{"id": "116756", "revid": "767487", "url": "https://it.wikipedia.org/wiki?curid=116756", "title": "Sopradominante", "text": "La sopradominante \u00e8 il sesto grado di una scala diatonica. Ad esempio, nella scala maggiore di Do, la sopradominante \u00e8 la nota La, e l'accordo di sopradominante \u00e8 composto dalle note La, Do e Mi. Nella teoria musicale l'accordo di sopradominante si indica con il numero romano VI."}
{"id": "116757", "revid": "1543377", "url": "https://it.wikipedia.org/wiki?curid=116757", "title": "Gibson Guitar Corporation", "text": "Gibson Guitar Corporation \u00e8 un'azienda statunitense che costruisce chitarre e altri strumenti musicali. Fondata nel 1902 a Kalamazoo, nel Michigan, ha sede a Nashville, nel Tennessee.\nStoria.\nLa fondazione, i mandolini e le chitarre archtop.\nOrville Gibson cominci\u00f2 a costruire mandolini nel 1894 a Kalamazoo, Michigan, USA.\nNel 1902 fu creata la \"Gibson Mandolin-Guitar Mfg. Co, Ltd\"\".\" per commercializzare i suoi strumenti.\nA cominciare dal 1908 Orville Gibson fu pagato 500$ all'anno dall'azienda. A causa di una malattia tra il 1907 ed il 1916 venne ricoverato pi\u00f9 volte ed il 21 agosto 1918 mor\u00ec.\nTra il 1920 e il 1930 la Gibson cambi\u00f2 radicalmente il concetto di chitarra, inventando tra le altre cose la chitarra archtop a tavola bombata, e divenne la principale produttrice di chitarre statunitensi con il modello Gibson L-5.\nNegli anni '30 inizi\u00f2 la produzione di chitarre acustiche a tavola piatta, diventando cos\u00ec la principale concorrente di Martin, e introdusse (1936) la ES-150, la prima chitarra elettrica commerciale.\nDalla Les Paul al rischio fallimento.\nNel 1952 la Gibson mise in commercio la sua prima chitarra \"solid-body\" (cio\u00e8 senza cassa di risonanza, ma con un corpo pieno), creata in collaborazione con il famoso musicista Les Paul.\nIn questo periodo comincia la rivalit\u00e0 con Fender, che da quel momento contende a Gibson il primato fra i costruttori di chitarre elettriche.\nNei tardi anni cinquanta fu la volta di originali ed eccentriche chitarre come la Gibson Explorer e la Flying V ma anche la ES-335, prima semiacustica con corpo parzialmente pieno; inoltre, modific\u00f2 radicalmente i pickup con l'introduzione dell'humbucker.\nNel 1957 acquist\u00f2 l'azienda Epiphone, una sua concorrente che produceva strumenti molto simili per modelli e qualit\u00e0, e ne incamer\u00f2 il catalogo; questa, comunque, non ha perso il suo nome e continua tuttora la sua attivit\u00e0.\nAlla Les Paul segu\u00ec, nel 1954, la Les Paul Custom e il modello SG, nel 1961, rimpiazz\u00f2 la custom. Questi strumenti furono utilizzati fin dalla fine degli anni sessanta da famosi chitarristi come Frank Zappa, Eric Clapton, Peter Green e Jimmy Page.\nUn modello particolare di chitarra prodotto dalla Gibson \u00e8 stato denominato \"Lucille\" in onore di B.B. King che per oltre quarant'anni ha suonato con una Gibson ES-335 da lui cos\u00ec chiamata.\nTra il 1974 ed il 1984 la produzione delle chitarre Gibson fu spostata da Kalamazoo a Nashville, Tennessee.\nCrisi finanziarie.\nNella met\u00e0 degli anni ottanta l'azienda rischi\u00f2 il fallimento prima di essere acquistata dagli attuali proprietari nel gennaio 1986.\nSecondo il Nashville Post e il Dayton Daily News la societ\u00e0 nel 2017 risulta esposta con 375 milioni di US$ di obbligazioni, oltre a 145 milioni di US$ di prestiti bancari, rischiando la bancarotta nell'anno 2018 a scadenza dei predetti strumenti finanziari, questo nonostante il fatturato di ben un miliardo di US$.\nOggi.\nGli stabilimenti Gibson sono cos\u00ec suddivisi :\n- Gibson USA - Nashville, Tennessee (linea USA)\n- Gibson Custom - Nashville, Tennessee (linea custom shop)\n- Gibson Custom Memphis - Memphis, Tennessee (produzione strumenti semi acustici)\n- Gibson Acoustic - Bozeman, Montana (produzione strumenti acustici)\nLa Gibson produce anche banjo e violini in una piccola e caratteristica fabbrica, aperta al pubblico, a Opry Mills sempre a Nashville.\nGibson presenta annualmente le ultime novit\u00e0 riguardanti i suoi prodotti durante le pi\u00f9 grandi manifestazioni fieristiche mondiali dedicate agli strumenti musicali fra cui il Namm Show di Anaheim, il Musikmesse di Francoforte e il FIM Fiera Internazionale della Musica di Genova.\nControversie legali.\nNell'agosto 2011 l'azienda viene indagata dal Governo degli Stati Uniti perch\u00e9 \u00e8 sospettata di usare per le sue chitarre legno proveniente da alberi di specie protette.\nStrumenti Gibson.\nChitarre elettriche.\nPer ogni modello si \u00e8 preferito indicare l'anno iniziale di produzione."}
{"id": "116758", "revid": "697352", "url": "https://it.wikipedia.org/wiki?curid=116758", "title": "Chiave di sol", "text": ""}
{"id": "116759", "revid": "72396", "url": "https://it.wikipedia.org/wiki?curid=116759", "title": "Valero di Bouvignes", "text": "Biografia.\nNato nella provincia vallone di Namur, a Bouvignes, figlio di ricchi possidenti, diviene orfano di madre poco dopo la nascita. Studia presso i canonici di Leffe. Ben presto sente la vocazione sacerdotale e studia teologia all'istituto benedettino di Waulsort. Entra a far parte dei chierici secolari per non lasciar solo il padre. Il suo nome si trova in alcuni documenti del 1163 come membro del clero di Onhaye, con il curato H\u00e9ribrand, gi\u00e0 anziano e al quale succeder\u00e0, nello stesso documento viene citato il vicario Fauchon, che probabilmente era suo nipote. Pi\u00f9 tardi viene nominato decano rurale di Florennes, come lo testimonia un altro documento del 1190. \u00c8 l'epoca delle Crociate e c'\u00e8 molta tensione tra monasteri e abbazie. Spesso, le controversie tra monaci richiedono l'intervento del Conti di Namur o del vescovo di Liegi. Durante il suo ministero, Walhero fu molto impegnato nel correggere il comportamento, ritenuto disdicevole, dei preti della zona. Sembra che abbia cercato di metter pace nella parrocchia di Hasti\u00e8re, che dipendeva dall'abbazia di Waulsort, ci and\u00f2 di persona e incontr\u00f2 alcuni vicari, tra cui Fauchon, allora distaccato dalla parrocchia di Onhaye.\nLeggenda.\nSecondo la leggenda dopo aver portato a termine il suo compito viene riaccompagnato durante la notte, in barca, da un vicario e, mentre attraversava la Mosa venne in diverbio con il vicario, probabilmente il nipote, che evidentemente aveva rimproverato ancora una volta, minacciandolo di allontanarlo dall'incarico.\nLo scontro prese una brutta piega e in preda ad una collera violenta, il nipote l'ammazz\u00f2 a colpi di remo. Il corpo fin\u00ec nell'acqua del fiume rimanendo a galla; l'indomani, alcuni contadini lo recuperarono e cercarono di trasportarlo a Bouvignes per seppellirlo, ma nonostante i loro sforzi non riuscirono a sollevarlo.\nIl corpo fu allora spinto verso la riva sinistra della Mosa e si ferm\u00f2 in un punto dove si racconta sgorg\u00f2 una fonte, nel fiume, che non si \u00e8 mai inaridita. Nel frattempo arrivarono un gran numero di persone da Bouvignes, da Hasti\u00e8re e soprattutto da Onhaye, arriv\u00f2 anche l'abate di Waulsort. Il corpo senza vita fu posto su un carro tirato da cavalli per portarlo a Waulsort, ma i cavalli non vollero muoversi. Allora si presero due bianche giovenche che non avevano ancora portato alcun giogo e queste, da sole e senza guida, lo trasportarono fino ad Onhaye e si fermarono davanti alla chiesa di San Martino, dove venne tumulato.\nEra il 1199, probabilmente il 23 giugno e Walhero doveva avere circa 61 anni.\nCulto.\nQuesto villaggio divenne meta di numerosi pellegrinaggi, il santuario locale gi\u00e0 nel 1522, sul suo sepolcro, aveva posto all'ingresso della chiesa, una bella pietra tombale in marmo nero scolpito ad alto rilievo; nel 1860 questo santuario venne ingrandito a seguito del gran numero di pellegrini che affluivano.\nOgni anno a Onahye, la prima domenica dopo la festivit\u00e0 di San Giovanni (24 giugno) si festeggia san Walhero con una processione: \u00e8 l'evento religioso principale del villaggio. Il corteo si ferma davanti a molte cappelle ed edicole e infine viene celebrata la messa nella chiesa parrocchiale.\nWalhero \u00e8 santo patrono della diocesi di Namur e la sua festa \u00e8 celebrata il 27 giugno; santo molto popolare e venerato, viene invocato per guarire dal mal di testa e contro le malattie del bestiame."}
{"id": "116760", "revid": "600229", "url": "https://it.wikipedia.org/wiki?curid=116760", "title": "Chiave di violino", "text": ""}
{"id": "116761", "revid": "697352", "url": "https://it.wikipedia.org/wiki?curid=116761", "title": "Chiave di fa", "text": ""}
{"id": "116762", "revid": "600229", "url": "https://it.wikipedia.org/wiki?curid=116762", "title": "Chiave di basso", "text": ""}
{"id": "116769", "revid": "125619394", "url": "https://it.wikipedia.org/wiki?curid=116769", "title": "AC/DC", "text": "Gli AC/DC (pronuncia inglese britannica: ; spesso reso graficamente come ACDC) sono un gruppo musicale hard rock australiano formatosi a Sydney nel 1973.\nSebbene il gruppo sia considerato universalmente come australiano, quasi tutti i suoi membri sono nativi britannici. Gli AC/DC sono tra i gruppi di maggior successo nella storia del rock: i loro album hanno venduto oltre 200 milioni di copie nel mondo, di cui oltre 71 milioni nei soli Stati Uniti.\nFra i brani pi\u00f9 conosciuti della band si possono citare \"Highway to Hell\", dall'omonimo album (ultimo della cosiddetta \"Bon Scott Era\"), \"Back in Black\" ed \"Hells Bells\", dall'album \"Back in Black\" (il primo registrato con Brian Johnson). Secondo la RIAA, \"Back in Black\" \u00e8 il secondo album pi\u00f9 venduto di tutti i tempi (50 milioni di copie in tutto il mondo) dopo \"Thriller\" di Michael Jackson.\nStoria del gruppo.\nLa famiglia Young (di cui fanno parte i due chitarristi che fondarono la band, Angus Young e Malcolm Young), di origine scozzese, si dovette trasferire in Australia per motivi economici alla fine degli anni cinquanta. Malcolm e Angus abbandonarono presto la scuola: Angus si diede da fare come disegnatore per una rivista, mentre Malcolm lavorava in una fabbrica di reggiseni. Nel frattempo Malcolm aveva gi\u00e0 formato un gruppo, i The Velvet Underground (da non confondersi con il gruppo omonimo di Lou Reed e John Cale), e Angus stava imparando a suonare la chitarra e qualche volta suonava nel gruppo del fratello.\nAlla fine del 1973 i due fratelli Young decisero di collaborare in un gruppo e cos\u00ec, il 31 dicembre 1973, nacquero gli AC/DC. Il nome era stato scelto dalla sorella di Young, che lesse la scritta AC/DC (Alternate Current/Direct Current) ossia corrente alternata/corrente continua su un elettrodomestico e la trov\u00f2 adatta ad esprimere l'elettricit\u00e0 e il dinamismo del gruppo. Della formazione facevano parte anche il cantante Dave Evans, il bassista Larry Van Kriedt e il batterista Colin John Burgess.\nL'era di Bon Scott (1974-1980).\nI fratelli Young erano insoddisfatti dell'apporto vocale di Evans, e ritenevano che i suoi atteggiamenti troppo glam (era abituato ad esibirsi con i pittoreschi \"zatteroni\") non fossero in linea con il loro concetto di \"rock band\": a pochi mesi dalla costituzione del gruppo si misero in cerca di un nuovo cantante che allo stesso tempo potesse anche fregiarsi del titolo di \"frontman\". Evans fece in tempo a partecipare soltanto all'uscita di un singolo, pubblicato solo per il territorio australiano sotto etichetta Albert Productions: \"Can I Sit Next To You Girl\" (\"Rockin' in the Parlour\" sul lato B).\nFu per puro caso che gli AC/DC si imbatterono in Bon Scott; originario anch'egli della Scozia, vantava gi\u00e0 discrete esperienze nella scena del rock (gruppi tra cui i Fraternity e i The Valentines). Tuttavia, in seguito a un grave incidente motociclistico che l'aveva lasciato in ospedale per molte settimane, era stato costretto ad abbandonare temporaneamente la musica, ritrovandosi a lavorare come autista di autobus. Scott, che in quel periodo era stato ingaggiato proprio dal management degli AC/DC per guidare l'autobus della band, venne a sapere che i fratelli Young erano alla ricerca di un nuovo cantante e si propose come candidato ideale. Nel settembre del 1974, Scott divenne ufficialmente il cantante degli AC/DC; con i suoi 28 anni d'et\u00e0 (era nato nel 1946) era il meno giovane del gruppo, ma la sua esperienza permise agli AC/DC di trovare in breve tempo la propria dimensione e quello stile grezzo e \"stradaiolo\" che li caratterizzer\u00e0 per tutti gli anni a venire.\nIl primo album, \"High Voltage\", venne registrato in soli dieci giorni e pubblicato nella sola Australia nei primi mesi del 1975. Nel disco la batteria fu suonata dall'italiano Tony Currenti, non accreditato, che rifiut\u00f2 successivamente di unirsi al gruppo per non dover tornare in Europa, per paura di essere giudicato renitente alla leva.\nFu con l'album successivo, \"T.N.T.\" (pubblicato in Australia e Nuova Zelanda), che il suono degli AC/DC inizi\u00f2 a venir fuori in modo prorompente. Alcuni pezzi, come \"It's a Long Way to the Top (If You Wanna Rock 'n' Roll)\" e \"T.N.T.\" sono tuttora considerati fra i loro migliori classici, e altri come \"Live Wire\", \"The Jack\" e \"High Voltage\" sono stati per anni dei punti fermi nelle esibizioni dal vivo. Il nuovo batterista, Phil Rudd, e il nuovo bassista, Mark Evans (che prese il posto dove si erano alternati in diversi, tra cui anche il fratello maggiore degli Young, George, ex-The Easybeats), contribuirono a rafforzare la sezione ritmica.\nAll'inizio del 1976, grazie anche a una lunga serie di esibizioni dal vivo, gli AC/DC avevano gi\u00e0 raggiunto un notevole grado di popolarit\u00e0 in Australia. Ma erano praticamente sconosciuti nel resto del mondo.\nVerso il successo internazionale.\nNel 1976 gli AC/DC firmarono un contratto internazionale per la Atlantic Records, che comprendeva un lungo tour nel Regno Unito e in Europa in qualit\u00e0 di supporto a turno di Kiss, Aerosmith e Blue \u00d6yster Cult, oltre a date come \"headliner\" insieme ai Cheap Trick.\nIl primo album distribuito su scala internazionale fu una collezione di brani tratti da \"High Voltage\" e \"T.N.T.\". Intitolato esso stesso \"High Voltage\", fu seguito dal breve tour britannico \"Lock Up Your Daughters\", che ottenne un discreto successo tra gli estimatori del crescente movimento punk, forse pi\u00f9 per l'atteggiamento ribelle e irriverente del gruppo che non per particolari affinit\u00e0 musicali. La stampa musicale britannica comunque li accomun\u00f2 genericamente all'ondata punk, classificazione che il gruppo rifiut\u00f2 categoricamente.\nIl disco successivo, \"Dirty Deeds Done Dirt Cheap\", usc\u00ec nel settembre del 1976 in versioni differenti a seconda della nazione di pubblicazione: \"Jailbreak\" fu presente solo sulla versione australiana, rimpiazzata da \"Rocker\" (originariamente presente sull'album \"T.N.T.\" australiano) sulle versioni internazionali. \"Dirty Deeds Done Dirt Cheap\" non sar\u00e0 pubblicato negli Stati Uniti fino al 1981: la compagnia discografica non aveva ritenuto il sound del gruppo adatto ai gusti del pubblico americano.\nSe con la \"title track\" di \"Dirty Deeds Done Dirt Cheap\" avevano aggiunto un altro futuro classico al proprio repertorio, si pu\u00f2 affermare che fu con \"Let There Be Rock\" del 1977 che gli AC/DC trovarono la propria dimensione, liberandosi definitivamente delle sfumature pop ancora percepibili su parte degli album precedenti. \"Let There Be Rock\" \u00e8 un album grezzo e senza compromessi, che rivaleggia con la musica punk del periodo per impeto e immediatezza pur non sacrificando le componenti rock and roll e blues caratteristiche del gruppo.\nCon \"Powerage\", del 1978, il bassista Mark Evans venne sostituito da Cliff Williams; l'album comunque non fece che confermare l'ottimo stato di forma del gruppo e la loro intenzione di proseguire sulla strada aperta da \"Let There Be Rock\". Nel tour che ne segu\u00ec, gli AC/DC registrarono il loro primo album dal vivo, \"If You Want Blood You've Got It\" all'Apollo Theatre di Glasgow il 30 aprile 1978. Il tour li vide anche per la prima volta sostenere il ruolo di \"headliner\" in molti Paesi, e \"If You Want Blood You've Got It\" ottenne il loro pi\u00f9 alto piazzamento nella classifica inglese fino a quel momento, piazzandosi al numero 13.\nAlla fine del 1978 gli AC/DC erano ormai un gruppo di culto del panorama hard rock, sia nella loro nativa (musicalmente) Australia, sia in buona parte dell'Europa; il loro logo era diventato uno di quelli pi\u00f9 utilizzati per adornare giubbotti e giacchette tra i fan della musica hard rock. Soltanto gli Stati Uniti sembravano non aver ancora notato appieno la loro presenza.\n\"Highway to Hell\" e la morte di Bon Scott.\nSe fino al 1978 gli AC/DC erano stati un gruppo s\u00ec apprezzato, ma essenzialmente non di culto nel panorama musicale mondiale, tutto cambi\u00f2 con \"Highway to Hell\" del 1979, nel quale avevano aggiunto variet\u00e0 e raffinatezza ai propri brani, senza comunque distaccarsi dalle proprie radici e dal proprio stile. Con \"Highway to Hell\" gli AC/DC sfondarono per la prima volta nella top ten inglese e nella top 20 statunitense.\nIl tour mondiale che segu\u00ec l'uscita dell'album vide per la prima volta gli AC/DC esibirsi come \"headliner\" per tutta la propria durata (eccezione fatta per una data allo stadio di Wembley, in cui si esibirono prima dei The Who nell'agosto del 1979). Durante una delle date del tour, precisamente a Parigi il 9 dicembre 1979, venne registrato il documentario/concerto \"\", che ritrae la band in una delle ultime apparizioni con Bon Scott alla voce.\nIl tour mondiale si era da poco concluso e il gruppo stava raccogliendo idee e spunti per il nuovo album quando, il 19 febbraio del 1980, si consum\u00f2 il giorno pi\u00f9 tragico della loro storia: Bon Scott fu trovato morto a Londra, all'interno di una Renault 5 di un amico. Anche se permangono alcuni punti oscuri sulla vicenda, secondo la versione ufficiale e pi\u00f9 accreditata Scott fu vittima dell'ingestione di una quantit\u00e0 eccessiva di alcool, e allo stesso tempo di una tragica e sfortunata serie di eventi: dopo aver partecipato a una serata di bevute di whisky, Bon e l'amico (il cui nome corrisponderebbe ad Alistair Kinnear) si diressero verso casa di quest'ultimo. Avendo notato che Bon s'era addormentato ed era troppo ubriaco per svegliarsi e dirigersi verso l'appartamento, l'amico lo copr\u00ec con una coperta e lo lasci\u00f2 in macchina; quando 15 ore dopo l'amico si svegli\u00f2 e controll\u00f2 la macchina, si accorse che Scott era ancora incosciente e lo port\u00f2 di corsa all'ospedale di \"King's College\". All'arrivo all'ospedale Bon Scott era gi\u00e0 deceduto, secondo il verdetto medico, il decesso fu dovuto a intossicazione acuta da alcool.\nProprio nel momento in cui gli AC/DC trovarono il successo e la loro forma migliore, la morte di Bon Scott pareva aver concluso nel modo peggiore e pi\u00f9 inaspettato la loro avventura e persino la loro carriera.\nL'era di Brian Johnson (1980-presente).\nLa morte di Bon Scott fu accolta con shock e incredulit\u00e0 dal resto del gruppo; l'annuncio dello scioglimento del gruppo, secondo molti osservatori esterni, sembrava solo questione di tempo. Diversi giorni dopo, Malcolm e Angus si ritrovarono per provare del nuovo materiale. Come testimoniato da entrambi, nessuno al momento aveva idee precise su cosa sarebbe stato degli AC/DC o della loro carriera di musicisti: la musica fu una sorta di terapia al periodo di sconforto e di smarrimento che stavano vivendo. Le sessioni di prova diedero comunque coraggio e morale ai fratelli Young, che decisero che il gruppo non poteva fermarsi, e che Bon stesso non avrebbe voluto lo scioglimento del gruppo al quale s'era tanto dedicato. Cos\u00ec iniziarono a cercare un nuovo cantante.\nLa ricerca peraltro non si rivel\u00f2 facile: molti dei possibili candidati si rivelarono subito deludenti e non all'altezza. L'ex cantante dei Back Street Crawler, Terry Sessler, era parso una buona scelta, ma aveva deciso di non volersi unire a un gruppo gi\u00e0 avviato. La scelta cadde su Marc Storace, cantante degli svizzeri Krokus (ironicamente considerati una band clone degli AC/DC), che possedeva delle doti vocali molto simili a quelle di Bon; tuttavia egli rifiut\u00f2 per portare avanti il progetto con i Krokus, gruppo che qualche anno dopo otterr\u00e0 un discreto successo commerciale in America. Un altro possibile candidato fu un certo Allan Fryer, cantante residente in Australia, ma nativo scozzese proprio come i fratelli Young, che venne contattato dai due manager della band George Young e Harry Vanda. Tuttavia, durante questo periodo un fan degli AC/DC mand\u00f2 al management una cassetta con una registrazione del britannico Brian Johnson, che venne contattato. Cos\u00ec, quando Young e Vanda notarono Fryer, gli AC/DC si trovavano a Londra alle audizioni con Brian Johnson.\nAl provino con gli AC/DC, Johnson cant\u00f2 due canzoni: \"Whole Lotta Rosie\", dall'album \"Let There Be Rock\", e \"Nutbush City Limits\" di Ike &amp; Tina Turner. Alcuni giorni dopo il gruppo ufficializz\u00f2 la scelta di Brian Johnson, cos\u00ec Fryer former\u00e0 pochi mesi dopo la band Heaven, che emerger\u00e0 proprio grazie all'aiuto di Michael Browning, gi\u00e0 manager degli AC/DC. Curiosamente gli Heaven ospiteranno nella loro formazione per un periodo Mark Evans, ex membro degli AC/DC.\n\"Back in Black\".\nCon Johnson, gli AC/DC si recarono alle Bahamas per incidere il nuovo album. Il gruppo utilizz\u00f2 alcune linee musicali che erano state raccolte quando Bon Scott era ancora vivo, ma la maggior parte del materiale fu scritto da zero. I testi incompleti e le idee che Bon aveva raccolto in una serie di appunti non vennero mai usati, per rispetto alla sua memoria. L'album fu intitolato \"Back in Black\" e usc\u00ec il 25 luglio 1980, con una copertina completamente nera che rendeva omaggio allo scomparso Bon Scott.\nSe con \"Highway to Hell\" gli AC/DC avevano raggiunto la popolarit\u00e0 mondiale, \"Back in Black\" fu l'album che li consegn\u00f2 alla storia. L'album si apre con il rintocco di una campana a lutto (in memoria di Bon Scott), che introduce \"Hells Bells\", e i 42 minuti seguenti contengono fra le migliori canzoni che gli AC/DC abbiano mai scritto. La celebre \"You Shook Me All Night Long\", forse pi\u00f9 di ogni altro loro brano, contribu\u00ec ad avvicinare l'hard rock al mondo delle radio. La morte di Bon Scott aveva chiaramente influenzato fortemente il gruppo: \"Back in Black\" ha quasi connotazioni da concept album, con tematiche quali la morte, l'edonismo e la voglia di ricominciare musicalmente in primo piano. \"Back in Black\" raggiunse la posizione numero 4 nella Billboard 200 statunitense ma rimase nella top 10 per oltre cinque mesi, continuando a vendere a ritmi eccezionali per molti anni a venire. Secondo alcune fonti, \u00e8 il secondo disco pi\u00f9 venduto di tutti i tempi, e il disco pi\u00f9 venduto in assoluto da parte di un gruppo rock.\nAnche grazie allo straordinario lavoro su questo album, Brian Johnson fu accettato subito dai fan. La sua voce era pi\u00f9 \"gridata\" e acuta di quella di Bon Scott, ma aveva indubbiamente delle similitudini e parve subito adatta anche a molti brani scritti da quest'ultimo.\nIl tour mondiale che segu\u00ec l'uscita dell'album vide l'introduzione di uno degli elementi scenici che caratterizzeranno la maggior parte dei futuri concerti del gruppo: una campana del peso di una tonnellata e mezza, appositamente fatta forgiare con il logo AC/DC e che verr\u00e0 colpita da Brian Johnson all'inizio del brano \"Hells Bells\". Il tour, di gran lunga quello di maggior successo che il gruppo aveva mai sostenuto, fu coronato qualche mese dopo con la partecipazione come gruppo principale al Monsters of Rock di Donington, che diventer\u00e0 negli anni a seguire un appuntamento fisso per gli amanti della musica hard rock e heavy metal.\nAnni ottanta.\nLa \"fame\" dei fan per la band negli USA fu placata nella primavera del 1981 con la pubblicazione, solo per il Nord America appunto, di \"Dirty Deeds Done Dirt Cheap\" (rifiutato dalla Atlantic USA nel 1976): grande successo, posizione numero 3 di Billboard e \"title track\" tormentone delle radio. Il disco, per volere della band, usc\u00ec con una nota in copertina nella quale veniva segnalata la data della registrazione del disco e della formazione. Dopo una travagliata registrazione con uno studio mobile a Parigi, nel tardo autunno del 1981 usc\u00ec \"For Those About to Rock (We Salute You)\", con il quale gli AC/DC raggiunsero per la prima volta la posizione numero uno della classifica di vendite statunitense. Anche se \"For Those About to Rock (We Salute You)\" \u00e8 quasi unanimemente considerato un album inferiore al precedente \"Back in Black\", la sua uscita in effetti corrispose a quello che fu forse il momento di massima popolarit\u00e0 nella storia del gruppo. L'album comunque aveva pezzi efficaci, come \"Put the Finger on You\", \"Let's Get it Up\", \"C.O.D.\", e soprattutto la \"title track\", che per la seconda volta (dopo \"Hells Bells\") vide il gruppo integrare la propria musica con suoni tanto semplici quanto evocativi: in questo caso furono dei colpi di cannone con cui figurativamente venivano omaggiati tutti coloro che si apprestavano a suonare musica rock. Nel tour mondiale seguente i cannoni divennero parte integrante dello spettacolo durante la canzone \"For Those About to Rock (We Salute You)\": il suono venne emulato tramite un sintetizzatore mentre i cannoni sparavano a salve. Il numero di fan sembrava crescere in continuazione: il successo del tour mondiale di supporto a \"For Those About to Rock (We Salute You)\" super\u00f2 ampiamente quello del tour precedente, mentre l'album \"Back in Black\" continuava a vendere a ritmi eccezionali.\nLa loro fortuna commerciale per\u00f2 cal\u00f2 bruscamente con il successivo lavoro \"Flick of the Switch\", del 1983. L'album non vide particolari cambiamenti di stile, ma nel complesso il gruppo risult\u00f2 meno ispirato: i brani pi\u00f9 riusciti come \"Bedlam in Belgium\" e \"Flick of the Switch\" erano comunque lontani dalla qualit\u00e0 espressa su \"Back in Black\" e \"Highway to Hell\". Il gruppo si produsse per la prima volta autonomamente e, forse la presenza in studio di Vanda &amp; Young (pi\u00f9 che di Mutt Lange) avrebbe giovato. La situazione era stata peraltro esacerbata da forti discordie che alcuni membri ebbero con il batterista Phil Rudd durante le sessioni di registrazione: Rudd abbandon\u00f2 gli AC/DC dopo aver completato le proprie parti per i brani gi\u00e0 scritti, negando effettivamente la possibilit\u00e0 di ulteriori registrazioni e miglioramenti. Venne sostituito da Simon Wright. Nonostante le vendite deludenti di \"Flick of the Switch\", la popolarit\u00e0 degli AC/DC come gruppo \"live\" si era comunque mantenuta ad alti livelli: dopo un buon tour USA nel 1983 (da ottobre a dicembre), nel 1984 parteciparono nuovamente come artisti principali al Monsters of Rock di Donington, che vide fra gli altri esibirsi Van Halen, Ozzy Osbourne, Accept e M\u00f6tley Cr\u00fce.\nSempre nel 1984 venne pubblicato \"'74 Jailbreak\", una mini-raccolta che contiene cinque brani dell'epoca di Bon Scott e che fa riscoprire le origini degli AC/DC allora ignote alla maggior parte del mondo. \"Fly on the Wall\", del 1985, non sollev\u00f2 comunque le loro sorti commerciali, e come il precedente album in studio mostr\u00f2 che il gruppo stava attraversando una fase di flessione dal punto di vista creativo: se \"Fly on the Wall\", \"Sink the Pink\" e \"Shake Your Foundations\" furono canzoni apprezzabili, buona parte dell'album conteneva materiale riempitivo dimenticabile. L'aspetto pi\u00f9 criticato fu comunque il missaggio: il basso risult\u00f2 troppo in secondo piano e molti non apprezzarono il leggero ma costante effetto di eco sulle parti vocali. Anche questa volta una produzione \"esterna\" (l'album fu prodotto da Angus e Malcolm) avrebbe fatto comodo. Comunque Simon Wright fece il suo esordio in studio con la band.\nVerso la fine dello stesso anno, il gruppo fu contattato da Stephen King per la realizzazione della colonna sonora del film \"Brivido\" (\"Maximum Overdrive\"). King, da tempo grande estimatore degli AC/DC, raccolse alcune delle sue canzoni preferite dagli album precedenti, che finirono su \"Who Made Who\" del 1986 insieme a tre nuovi brani appositamente scritti dal gruppo per il film: \"Who Made Who\" e le due strumentali \"D.T.\" e \"Chase the Ace\". Il singolo \"Who Made Who\" fu un successo. Ben altra sorte ebbe il film, che rappresentava il debutto come regista per Stephen King: critica e pubblico lo bocciarono senza appello, e anche il gruppo in seguito avr\u00e0 parole tutt'altro che incensatorie nei confronti della pellicola.\n\"Blow Up Your Video\" usc\u00ec nel 1988 e, dal punto di vista commerciale, risollev\u00f2 in parte le sorti del gruppo, vendendo nettamente pi\u00f9 dei due precedenti album in studio. Il disco aveva in \"Heatseeker\" e \"That's the Way I Wanna Rock'n'Roll\" i propri punti di forza, ma non fu esente da critiche; in particolare, molti lamentarono un declino nella performance canora di Brian Johnson e l'eccessiva presenza di brani modesti. Il tour mondiale che segu\u00ec in effetti vide il gruppo proporre soltanto due brani dall'ultimo album: il materiale pi\u00f9 amato e apprezzato dai fan rimaneva quello dei vecchi album. Il tour fu anche segnato dall'abbandono momentaneo di Malcolm Young, che si ritir\u00f2 spontaneamente in una clinica per curare una dipendenza dall'alcol che aveva assunto aspetti pericolosi. Gli AC/DC comunque continuarono il tour: per le date nell'America del Nord le parti di chitarra ritmica furono assegnate al nipote di Malcolm, Steve Young.\nAnni novanta.\nOltre al rientro di Malcolm Young, il 1989 segn\u00f2 l'avvicendamento tra Simon Wright e Chris Slade alla batteria; Wright, che non era mai entrato veramente nel cuore dei fan, aveva accettato un'offerta dal proprio idolo di sempre Ronnie James Dio, che gli aveva proposto un lavoro come membro fisso del proprio gruppo.\nCon il nuovo entrato Slade, gli AC/DC si misero a lavorare sul nuovo album; prodotto da Bruce Fairbairn, l'album usc\u00ec nel settembre del 1990 con il titolo \"The Razors Edge\" e fu per il gruppo il lavoro di maggior successo dai tempi di \"For Those About to Rock (We Salute You)\". Buona parte del merito fu del singolo \"Thunderstruck\", ma la rinnovata vena creativa del gruppo trasparve anche da altri brani, come \"Are You Ready?\", \"Shot of Love\", \"Moneytalks\" e \"Fire Your Guns\". Anche se non fu un ritorno allo stato di forma straordinario del periodo 1977-1981, l'album riport\u00f2 gli AC/DC sotto i riflettori e il tour seguente si dimostr\u00f2 uno dei pi\u00f9 seguiti in assoluto della loro carriera, facendo loro guadagnare una nuova presenza come gruppo principale al colossale Monsters of Rock (stavolta itinerante, con al seguito Metallica, M\u00f6tley Cr\u00fce, Queensr\u00ffche, The Black Crowes e Pantera). Per gli AC/DC era la terza presenza da \"headliner\" al festival, record tuttora ineguagliato. Per celebrare l'evento, il concerto di Donington fu filmato tramite un enorme dispiego di mezzi (ventisei telecamere, di cui una montata su un elicottero), e sar\u00e0 in seguito pubblicato sul video \"AC/DC Live at Donington\". Anche il grande pubblico di Donington, tuttavia, risult\u00f2 ben poca cosa di fronte a quello del concerto che il gruppo tenne poco pi\u00f9 di un mese dopo a Mosca, organizzato per la celebrazione della fine della dittatura comunista: allo storico evento (cui parteciparono anche Metallica, The Black Crowes e Pantera) si rec\u00f2 una folla di circa 500.000 persone.\nI pezzi registrati dal vivo nel tour di \"The Razors Edge\" furono raccolti e pubblicati su \"AC/DC Live\", uscito nell'ottobre del 1992 sia in versione singola sia in versione doppio album.\nIl ritorno al grande successo per molti versi fece definitivamente entrare gli AC/DC fra le icone del rock, e segn\u00f2 la fine del periodo prolifico del gruppo. Escludendo un singolo, \"Big Gun\" (prodotto da Rick Rubin e scritto per la colonna sonora del film \"Last Action Hero\" con Arnold Schwarzenegger), passeranno infatti cinque anni da \"The Razors Edge\" alla pubblicazione del seguente album, \"Ballbreaker\". L'album, ancora prodotto da Rubin, vide l'abbandono di Slade in favore di Phil Rudd: le discordie di inizio anni ottanta erano da tempo state messe da parte e, secondo il gruppo e la maggior parte dei fan, Rudd era sempre stato il batterista pi\u00f9 adatto al suono degli AC/DC. \"Ballbreaker\" fu un buon successo commerciale e fu ben accolto da pubblico e critica, malgrado alcune obiezioni sulla performance canora di Brian Johnson (la cui voce apparve ormai piuttosto logorata da anni di tour e incisioni in studio) e sulla prevalenza di brani \"mid-tempo\".\nNel 1997 venne pubblicato il cofanetto commemorativo \"Bonfire\", interamente dedicato a Bon Scott e contenente tre CD con registrazioni dal vivo e rarit\u00e0 risalenti al periodo in cui Scott era il cantante del gruppo (alcune edizioni, ad esempio quella pubblicata negli Stati Uniti, contengono quattro CD per via dell'inclusione di \"Back in Black\").\n\"Stiff Upper Lip\".\nNel 2000 venne pubblicato \"Stiff Upper Lip\", che non si discost\u00f2 molto da \"Ballbreaker\" ma risult\u00f2 pi\u00f9 vicino al blues, evidenziando che il gruppo, pur non avendo rivoluzionato il proprio stile, aveva negli ultimi anni moderato parzialmente i ritmi e le sonorit\u00e0. L'album, che rivide alla produzione George Young, dal punto di vista commerciale e musicale probabilmente non rappresent\u00f2 uno dei capitoli fondamentali della carriera degli AC/DC, ma il ritorno del gruppo alle apparizioni dal vivo: nel 2000-2001 dimostr\u00f2 che pur avendo ampiamente passato i 25 anni di carriera, i vecchi \"rocker\" erano ancora in grado di smuovere grandi folle ed entusiasmare pi\u00f9 di una generazione di appassionati.\nIl 31 dicembre dello stesso anno, in Nuovo Messico, alcuni dischi del gruppo furono bruciati per via del presunto satanismo attribuito alla band (la stessa sorte tocc\u00f2 anche ai romanzi di Harry Potter).\nQuasi in contemporanea all'uscita di \"Stiff Upper Lip\", al gruppo venne intitolata una strada in un sobborgo di Madrid (evento che si ripeter\u00e0 nel 2004 per una strada di Melbourne); gli AC/DC sono tra i pochi gruppi rock ad avere ricevuto questo tipo di onorificenza.\nNel 2003 la Epic e la Sony hanno rimasterizzato tutti gli album degli AC/DC in versione digitale (nel 2005 invece \"Back in Black\" \u00e8 stato pubblicato in formato \"Dual-Disc\"). Nello stesso anno il gruppo decise di tornare nuovamente ad esibirsi dal vivo e di prendere parte ad alcuni eventi particolari, tra cui l'esibizione a Sydney con i The Rolling Stones, la serata per le premiazioni della Rock and Roll Hall of Fame insieme con Steven Tyler degli Aerosmith, il concerto benefico a favore delle popolazioni asiatiche colpite dal virus SARS a Toronto insieme a gruppi e cantanti solisti tra i quali The Rolling Stones, Rush e Justin Timberlake.\n\"Black Ice\".\nAd aprile del 2008, come confermato da Brian in un'intervista a una radio di Washington, gli AC/DC hanno terminato le registrazioni, del nuovo album di inediti intitolato \"Black Ice\" uscito il 17 ottobre, con il produttore Brendan O'Brien.\nIn contemporanea all'uscita di \"Black Ice\" \u00e8 partito il nuovo tour mondiale, proseguito in Europa nel 2009. I dati di vendita iniziali di \"Black Ice\" nel mondo si sono rivelati inoltre particolarmente positivi: l'album ha debuttato al primo posto nelle classifiche di 29 Paesi, tra cui Stati Uniti, Regno Unito, Germania, Spagna, Francia, Australia, Argentina e, per la prima volta nella loro carriera, anche Italia. Le vendite mondiali di Black Ice si sono attestate a quota 5 milioni alla fine del 2008; questo rende \"Black Ice\" il secondo album pi\u00f9 venduto dell'anno, e il loro album di maggior successo commerciale dai tempi \"The Razors Edge\".\nIl 30 maggio 2010 \u00e8 uscito \"Iron Man 2\", raccolta di canzoni degli AC/DC usate come colonna sonora dell'omonimo film.\n\"Rock or Bust\".\nA fine giugno 2014 si sono concluse le registrazioni per un nuovo album per festeggiare i 40 anni della band. A causa delle cattive condizioni di salute del chitarrista e membro fondatore Malcolm Young, questo \u00e8 stato sostituito dal nipote Stevie Young. All'album seguir\u00e0 un tour che dal cantante Brian Johnson \u00e8 stato definito come un modo per dire addio ai fan. Nel frattempo il batterista Phil Rudd ha inciso il suo primo album da solista, \"Head Job\", uscito il 29 agosto 2014. Come singolo introduttivo, il 18 luglio 2014 \u00e8 stato pubblicato \"Repo Man\".\nIl 24 settembre 2014 viene annunciato ufficialmente il nuovo album \"Rock or Bust\", il quale \u00e8 stato pubblicato il 28 novembre in Australia, il 1\u00ba dicembre in Europa e il 2 dicembre negli Stati Uniti d'America. L'album ha riscosso un buon successo grazie ai singoli \"Play Ball\" e l'omonimo \"Rock or Bust\".\nIl 5 novembre 2014 Rudd viene arrestato per possesso di cannabis e per aver assoldato un killer per l'uccisione di due persone, rischiando fino a 10 anni di reclusione. Nel periodo successivo la posizione del batterista nel gruppo \u00e8 rimasta indefinita. Sebbene nelle fotografie promozionali inerenti a \"Rock or Bust\" non risulti presente, il portavoce degli AC/DC ha affermato che Rudd fa ancora parte della formazione al cento per cento. L'8 febbraio 2015 si sono esibiti durante i Grammy Awards 2015 con i brani \"Rock or Bust\" e \"Highway to Hell\", mentre il 9 marzo hanno pubblicato il videoclip del terzo singolo \"Rock the Blues Away\". A partire da maggio 2015 gli AC/DC hanno intrapreso il \"Rock or Bust World Tour\", nel quale Rudd \u00e8 stato sostituito da Chris Slade; il tour si \u00e8 composto di 40 date, come i quarant'anni di carriera del gruppo.\nIl 15 marzo 2016 Brian Johnson \u00e8 stato licenziato dal gruppo a causa dei suoi problemi di udito; lo stesso cantante ha dichiarato di \u00abessersi sentito tradito\u00bb dai restanti componenti degli AC/DC. A prendere il suo posto nelle date rimanenti del \"Rock or Bust World Tour\" \u00e8 stato Axl Rose, il cui ingresso nel gruppo \u00e8 stato ufficializzato il 16 aprile. In una lettera del 19 aprile 2016 Johnson ha rilasciato una dichiarazione ufficiale riguardo ai suoi problemi di salute e all'impossibilit\u00e0 di continuare a svolgere concerti, \u00e8 comunque sua intenzione continuare a registrare in studio con il gruppo. Il 20 settembre dello stesso anno Cliff Williams ha abbandonato il gruppo, decidendo di ritirarsi dalle scene musicali. Il 18 novembre 2017 muore il chitarrista Malcolm Young, affetto da tempo da demenza senile.\n\"Power Up\".\nIl 28 settembre 2020 il gruppo ha pubblicato sulle rete sociale un video raffigurante una saetta rossa e il giorno successivo in alcune citt\u00e0 sono state installati alcuni cartelloni pubblicitari con la scritta PWRUP (abbreviazione di \"Power Up\"). Una delle installazioni \u00e8 apparsa davanti alla Ashfield Boys High School di Sydney, dove studi\u00f2 da ragazzo Angus Young. Il 30 settembre viene pubblicata una foto che di fatto ufficializza il ritorno in formazione di Johnson, Williams e Rudd, mentre il 7 ottobre viene pubblicato il singolo \"Shot in the Dark\". Lo stesso giorno viene annunciata la pubblicazione del diciassettesimo album \"Power Up\", prevista per il 13 novembre dello stesso anno. Il 30 ottobre \u00e8 stata presentata l'anteprima di un'altra traccia, \"Demon Fire\", mentre l'11 novembre \u00e8 stato pubblicato il secondo singolo \"Realize\".\nStile e influenze.\nIl gruppo ha introdotto fin dai primi album uno stile musicale inconfondibile, un rock basato su riff semplici e incisivi di ispirazione blues, doppia chitarra distorta (ritmica e solista) in primo piano, cantato stridente e aggressivo, versi e interpretazione scenica basati sullo stereotipo del \"ragazzaccio\" (a suo agio in un mondo di delinquenza, droga, alcool, soldi e prostitute) ma condito con ampie dosi di ironia (\u00e8 celebre l'immagine del chitarrista, Angus Young, che si esibisce sul palco con una uniforme da scolaretto).\nGli AC/DC ripresero il rock and roll nella sua forma pi\u00f9 immediata e diretta, traendo forte spunto dai lavori seminali di Chuck Berry (dal quale Angus Young imiter\u00e0 il tipico ballo detto \"Duck Walk\" rendendolo ancora pi\u00f9 celebre), e portandolo agli eccessi sonori, per molti versi in modo simile a ci\u00f2 che i Led Zeppelin avevano fatto qualche anno prima. In netta controtendenza con la direzione che la maggior parte dei gruppi rock stavano assumendo a met\u00e0 anni settanta, gli AC/DC fecero dell'immediatezza il proprio cavallo di battaglia: per molti versi, il gruppo fu tra i primi a rifiutare categoricamente le ambizioni e contaminazioni dell'art rock e a portare il rock verso uno spirito ribelle e \"stradaiolo\"; in questo senso anticip\u00f2 leggermente la nascita ufficiale del movimento punk rock. Come per tutti i gruppi hard rock e heavy metal degli anni settanta, molto forti nello stile musicale del gruppo sono anche le influenze blues: oltre al puro rock and roll di Chuck Berry, Angus Young ha citato pi\u00f9 volte artisti blues come Muddy Waters e B.B. King come ispirazioni fondamentali per la propria carriera di musicista. Ulteriori influenze possono essere rintracciate nei lavori di gruppi cardine della nascita dell'hard rock, in particolare Rolling Stones, Led Zeppelin e The Who. Se in alcuni dei brani pi\u00f9 famosi, come ad esempio \"Riff Raff\", \"If You Want Blood (You've Got It)\" e \"Shake a Leg\", sono chiaramente riconoscibili riff provenienti dal rock and roll (come \u00e8 solito in buona parte dell'hard rock), \u00e8 altrettanto vero che la furia sonora nell'esecuzione (specialmente durante le esibizioni dal vivo) ha avuto una notevole influenza sullo sviluppo del movimento heavy metal negli anni settanta: lo stesso headbanging, divenuto uno dei simboli dell'hard rock e dell'heavy metal, fu proprio introdotto da Angus Young gi\u00e0 dagli inizi della loro carriera.\nLe tematiche presenti nei brani degli AC/DC si rifanno molto spesso alla famosa triade \"sesso, droga e rock and roll\". Per i riferimenti sessuali vengono spesso utilizzati doppi sensi, di solito molto palesi e con connotati quasi umoristici, e che risultano presenti sia nei testi scritti da Bon Scott, sia in quelli scritti dopo la sua morte da Brian Johnson e/o dai fratelli Young (e presumibilmente influenzati da Bon Scott). Molte sono le loro canzoni celebrative della musica rock. A differenza della maggior parte degli artisti hard rock, gli AC/DC hanno pressoch\u00e9 sempre evitato le power ballad, sottolineando spesso il proprio disdegno per quel tipo di approccio con la musica.\nGli AC/DC hanno incontrato talvolta l'aperta ostilit\u00e0 di parte della stampa musicale, che li ha accusati di scrivere canzoni senza alcun impegno sociale e di essere completamente ancorati al proprio genere. Il gruppo non ha comunque mai dato molto peso a questo tipo di critiche:\nGli AC/DC, nel 2003 sono stati introdotti nella classifica dei 100 migliori artisti musicali secondo la rivista Rolling Stone, pi\u00f9 precisamente al 72\u00ba posto.\nEredit\u00e0.\nGli AC/DC, oltre ad essere uno dei gruppi pi\u00f9 noti della storia del rock, furono tra i maggiori ispiratori del movimento heavy metal anni ottanta; molti gruppi infatti li citarono tra le loro ispirazioni principali. Questa influenza si pu\u00f2 notare in diversi gruppi heavy metal, hair/glam metal e hard rock che ripresero dei riff di indubbia e inconfondibile derivazione dal gruppo australiano. Tra i gruppi che vennero evidentemente influenzati da questi possiamo trovare i Cinderella, Britny Fox, Kix, Jackyl, The Four Horsemen, Dirty Looks, The Cult, Guns N' Roses, Megadeth, Anthrax, Rose Tattoo, Accept, Heaven, Helix, Quiet Riot, Warrant, Fastway, Poison, Great White, M\u00f6tley Cr\u00fce, D-A-D, Johnny Crash, Twisted Sister, Dangerous Toys, Slaughter, Nazareth, Kiss, Whitesnake, The Screaming Jets, Vinnie Vincent Invasion, Smashed Gladys, Steelheart, Sleeze Beez, i pi\u00f9 recenti Jet, Tokyo Dragons, The Darkness, Broken Teeth, Danko Jones, Big Cock e molti altri. Oltre a ci\u00f2, alcuni gruppi avevano sonorit\u00e0 fortemente simili agli AC/DC, venendo definiti spesso loro \"cloni\"; tra i pi\u00f9 famosi e meglio riusciti vanno citati gli AB/CD (i quali si presentarono proprio come una band parodia), i Krokus, i Rhino Bucket (dove milit\u00f2 uno dei batteristi degli AC/DC Simon Wright), i Boned, gli Airbourne e recentemente gli spagnoli '77.\nUna band country ha coniato il proprio nome come una parodia del nome degli AC/DC scegliendo di chiamarsi Hayseed Dixie, giocando quindi sulla somiglianza fonetica dei due nomi; questa stessa band ha creato anche delle reinterpretazioni delle canzoni pi\u00f9 famose degli AC/DC e di altri gruppi famosi in stile country. In modo analogo anche un gruppo hip hop ha scelto il nome AC/D-She e un altro gruppo tedesco ha scelto di chiamarsi AM/FM. Esiste inoltre canadese noto come BC/DC, della Columbia Britannica. Esistono anche numerose cover band formate di sole donne come le AC/DShe, ThundHerStruck, e le Hells Belles (di cui fecero parte le sorelle Roxy e Maxine Petrucci, ex Madam X e Vixen). Queste ultime band hanno tratto ispirazione dai titoli di alcuni brani degli AC/DC.\nControversie.\nNel 1985 il gruppo venne involontariamente coinvolto dalla stampa in un caso di pluriomicidio perpetrato dal serial killer Richard Ramirez. Ramirez, che si dichiarava satanista, era stato descritto come un estimatore del gruppo (sulla scena del crimine di uno dei delitti era stato rinvenuto un suo berretto da baseball con il logo degli AC/DC) e in special modo di \"Highway to Hell\". In particolare, un presunto legame fra le attivit\u00e0 criminali di Ramirez, la sua attitudine al satanismo, e gli AC/DC, fu insinuato sulla scorta del testo della canzone \"Night Prowler\", in cui si narra di un uomo che si introduce in casa altrui; il testo fu interpretato dai mass media come fonte d'ispirazione dei crimini di Ramirez, a dispetto delle dichiarazioni della band, la quale ha poi ribadito come, in realt\u00e0, la canzone raccontasse di un giovane ragazzo che si introduce a casa della fidanzata mentre il padre di lei dorme. A seguito di tali vicende, il gruppo fu accusato dai mass media di promuovere il satanismo.\nNome.\nIl nome \u00e8 l'acronimo di Alternate Current/Direct Current (corrente alternata/corrente continua) e venne suggerito da Margaret, sorella maggiore dei fratelli Young, che l'aveva letta sul retro di un aspirapolvere."}
{"id": "116770", "revid": "212348", "url": "https://it.wikipedia.org/wiki?curid=116770", "title": "Suffragio universale", "text": "Il suffragio universale \u00e8 il principio secondo il quale tutti i cittadini, di norma al raggiungimento della maggiore et\u00e0, possono esercitare il diritto di voto e partecipare alle elezioni politiche e amministrative, e ad altre consultazioni pubbliche (come i referendum), senza alcuna restrizione di natura culturale, socioeconomica o psicologica (per es. di etnia, ceto, genere, orientamento sessuale); \u00e8 perci\u00f2 contrapposto al suffragio ristretto, che pu\u00f2 essere fondato sul censo (suffragio censitario), sul sesso (\"suffragio maschile\", perch\u00e9 il diritto di voto non \u00e8 riconosciuto alle donne) o sul grado d'istruzione.\nStoria.\nGeneralmente viene considerata come iniziale la data del 1893, in cui la Nuova Zelanda introdusse, primo Stato al mondo, il suffragio universale, quindi maschile e femminile. In realt\u00e0, per quanto riguarda il suffragio femminile, almeno due precedenti vanno citati: durante la cosiddetta \"Epoca della libert\u00e0 svedese\", tra il 1718 ed il 1772, ci fu un ristretto diritto di voto per le donne; nella Repubblica di Corsica tra il 1755 ed il 1769, in virt\u00f9 della costituzione promulgata da Pasquale Paoli. Anche la Repubblica Romana del 1849, che dur\u00f2 pochi mesi, prevedeva in teoria il suffragio universale maschile e femminile, non menzionando il sesso degli elettori.\nIn Francia, nel 1792, in seguito alla Rivoluzione francese fu introdotto il suffragio universale, anche se fu abolito pochi anni dopo dal Direttorio. \nNel corso dell'Ottocento, gli stati europei si mossero su questa strada: da un suffragio ristretto - per la maggior parte dei casi attribuito ad una porzione della popolazione in base a criteri censitari o relativi all'istruzione - si pass\u00f2 via via al suffragio universale. Il primo paese europeo ad aver introdotto il suffragio universale fu la Finlandia, nel 1906[\"fonte, ottava riga\"]. In Russia fu introdotto nel 1917 a seguito della rivoluzione di febbraio e riconfermato dalla Costituzione sovietica del 1918. Solo dal 1945 in Italia sar\u00e0 effettivo e stabile.\nGrazie all'azione di Matilde Hidalgo Navarro de Procel, l'Ecuador fu nel 1921 il primo Paese dell'America Latina a concedere il suffragio universale femminile e l'elettorato passivo, del quale lei stessa benefici\u00f2 limitatamente ad una carica politica nell'amministrazione locale. Tuttavia, fino all'abrogazione nel 1967, il diritto di voto femminile sar\u00e0 riservato alle donne che fossero in grado di dimostrare il possesso di taluni requisiti di legge.\nIl 27 marzo 1937 ebbe luogo la prima consultazione referendaria nazionale dell'Uruguay, dopo un precedente plebiscito locale, tenutosi a Cerro Chato il 3 luglio 1927.\nNel 1932 il presidente brasiliano Get\u00falio Vargas firm\u00f2 la legge per il suffragio femminile proposta da Bertha Luz con una serie di limitazioni.\nGli altri Stati avevano introdotto alcune forme di voto femminile, ma solamente negli anni 1950 tale diritto fu esteso a tutte le tipologie di consultazioni elettorali, eliminando qualsiasi limite e prerequisito imposto esclusivamente al sesso femminile.\nIl 23 settembre 1947, in Argentina, il presidente Per\u00f3n controfirm\u00f2 la legge sul suffragio femminile proposta da Evita. L'Argentina divenne cos\u00ec il secondo Paese sudamericano ad introdurre tale diritto in forma universale, segreta e obbligatoria.\nNello stesso anno, Elvia Carrillo Puerto raccolse migliaia di firme, ottenendo il suffragio universale femminile per le elezioni municipali. Solamente nel '53, il Messico la norma che concedeva il diritto di voto universale a tutte le tipologie di consultazioni elettorali, diritto che fu successivamente introdotto dalla Colombia nel '54, seguita dall'Honduras, dal Nicaragua e dal Per\u00f9 nel '55, ed infine dal Paraguay nel '61.\nNel XX secolo, a partire dagli anni novanta \u00e8 stato riconosciuto in tutto il mondo, eccetto in alcuni gruppi di paesi musulmani e Citt\u00e0 del Vaticano.\nDescrizione.\nIn base ad esso viene garantito il diritto di voto come fondamentale espressione di democrazia diretta dal basso (si ammette tuttavia che in caso di condanna per determinati reati, al condannato si possa sospendere il diritto di voto, temporaneamente o permanentemente). Storicamente si pu\u00f2 distinguere tra il suffragio universale maschile, con restrizione al solo sesso maschile, e il suffragio universale propriamente detto, che comprende il completo suffragio femminile. Il suffragio universale \u00e8 opposto al suffragio ristretto, in cui a votare sono solo coloro che rispettano certi requisiti.\nIl principio di suffragio universale \u00e8 correlato alle idee di volont\u00e0 generale e di rappresentanza politica promosse da Jean-Jacques Rousseau: in base a questi principi, si elabora l'assunto in base al quale la rappresentanza politica trova legittimazione nella propria volontariet\u00e0.\nI cittadini e le cittadine, nei moderni Stati democratici, sono alla base del sistema politico e col suffragio universale viene eletto l'organo legislativo di uno Stato; nelle repubbliche presidenziali, ci\u00f2 avviene anche per l'elezione di un capo di Stato. Il principio del suffragio universale maschile \u00e8 stato introdotto per la prima volta durante la rivoluzione francese da un comitato di salute pubblica.\nNel mondo.\nFrancia.\nA partire dalla Rivoluzione francese del 1789, si verificano molte insurrezioni e manifestazioni popolari per ottenere per tutti il diritto al voto, non solo nel rispetto dei principi della rivoluzione francese, ma anche per il sentimento patriottico e nazionalistico che sarebbe risultato incrementato e cementato dalla partecipazione attiva di tutta la popolazione.\nRegno Unito.\n\u00c8 uno tra i primi paesi europei ad attuare riforme elettorali tendenti a universalizzare il voto:"}
{"id": "116774", "revid": "123165326", "url": "https://it.wikipedia.org/wiki?curid=116774", "title": "Pietro Bartolomeo", "text": "Biografia.\nNel dicembre 1097, durante l'Assedio di Antiochia, Pietro inizi\u00f2 ad avere delle visioni, principalmente di Sant'Andrea. Pietro sostenne che Sant'Andrea lo aveva portato alla Chiesa di San Pietro, dentro Antiochia, e gli aveva mostrato dove poteva trovare la reliquia della Lancia Sacra. Sant'Andrea istru\u00ec Pietro a parlare di ci\u00f2 ai capi dei crociati, e a dare la lancia a Raimondo di San Gilles quando fosse stata trovata. Pietro non inform\u00f2 immediatamente Raimondo o gli altri capi, e venne visitato altre quattro volte prima del giugno 1098. Pietro inizi\u00f2 a perdere la vista nel febbraio del 1098, probabilmente a causa della carestia che affliggeva i crociati, anche se egli credeva che fosse una punizione di Sant'Andrea.\nDopo che i crociati catturarono Antiochia, Pietro e Raimondo iniziarono a scavare il pavimento della chiesa. Il 14 giugno 1098, Pietro apparentemente scopr\u00ec la lancia e sostenne di essere stato visitato quella notte da Sant'Andrea, che gli disse di istituire un giorno di festa in onore della scoperta. Molte persone, compreso il legato pontificio Ademaro di Le Puy, credettero che Pietro fosse un ciarlatano, e che si fosse semplicemente portato dietro un pezzo di ferro da \"trovare\". Dopo la morte di Ademaro avvenuta pi\u00f9 tardi nel 1098, Pietro disse che Ademaro lo visit\u00f2 per confermare l'autenticit\u00e0 della lancia.\nLa scoperta della lancia venne inizialmente considerata di buon auspicio, e innalz\u00f2 il morale dei crociati quando si trovarono essi stessi assediati da un esercito musulmano. Si riteneva che la lancia avrebbe assicurato la vittoria in questo assedio, come aveva promesso Sant'Andrea. Ciononostante, la reputazione di Pietro venne macchiata perch\u00e9 molti dei nobili ancora non gli credevano. Pietro sostenne in seguito che Cristo gli aveva fatto visita e aveva dato istruzioni di far marciare i crociati a piedi nudi fino a Gerusalemme, cosa che venne ampiamente ignorata. Altre visioni, di Cristo, Sant'Andrea, Ademaro e altri, rivelarono la rabbia divina per i diversi vizi e peccati dei crociati.\nL'8 aprile 1099, Pietro si sottopose all'ordalia del fuoco nel tentativo dimostrare la sua verit\u00e0. \u00c8 molto probabile che si ustion\u00f2 gravemente, anche se sostenne di esserne uscito indenne perch\u00e9 Cristo gli era apparso nel fuoco, e che si era fatto male successivamente quando una folla gli corse incontro. Mor\u00ec il 20 aprile dello stesso anno."}
{"id": "116776", "revid": "287204", "url": "https://it.wikipedia.org/wiki?curid=116776", "title": "Dissidente", "text": "Un dissidente, in senso lato, \u00e8 una persona che contesta attivamente una dottrina, una politica o un'istituzione consolidata. In un contesto religioso, la parola \u00e8 stata usata fin dal XVIII secolo, e in senso politico dal 1940, in coincidenza con l'ascesa dei sistemi totalitari, in particolare l'Unione Sovietica, la Germania nazista e l'Arabia Saudita.\nSecondo lo storico russo Roj Medvedev, il dissidente non \u00e8 semplicemente colui che la pensa diversamente, bens\u00ec colui che esprime esplicitamente il suo dissenso e lo manifesta in qualche modo ai suoi concittadini e allo Stato.\nDissidenti politici.\nIl termine \u00e8 usato soprattutto riferendosi ai dissidenti politici, spesso contro regimi totalitari, anche se esiste l'accezione \"dissidente filosofico\". I dissidenti politici usano principalmente mezzi non violenti di dissenso politico, incluso dar voce alle critiche verso il governo, ma i dissidenti possono anche tentare di destabilizzare il governo esiliandolo o rovesciandolo, soprattutto se dietro ad essi vi \u00e8 l'acquisizione del supporto popolare. In questi casi parliamo di ribellione o rivoluzione. Nei regimi totalitari i dissidenti vengono puniti con lunghe pene detentive, l'esecuzione o l'emarginazione economica. L'Unione Sovietica e la Repubblica Popolare Cinese sono state largamente accusate di aver usato l'internamento forzato nei manicomi contro i dissidenti.\nDissidenti sociali.\nSimilmente ai dissidenti politici, i dissidenti sociali si oppongono apertamente agli atteggiamenti della classe sociale dominante. Nelle societ\u00e0 democratiche i dissidenti politici e sociali sono generalmente liberi da pressioni governative, ma ci\u00f2 non \u00e8 sempre stato cos\u00ec, come durante i Palmer Raids.\nDissidenti militanti.\nI dissidenti militanti sono solitamente organizzati in forma paramilitare, e i gruppi cos\u00ec strutturati si prefiggono di rovesciare un governo o un regime, o di imporre cambiamenti nell'ordine stabilito. Poich\u00e9 la struttura dei militanti subisce quasi sempre uno svantaggio militare evidente nei confronti di chi \u00e8 al potere, essi si basano sulla guerra asimmetrica, sulla guerriglia o in alcuni casi sul terrorismo per portare avanti la loro causa. Essi vengono di conseguenza denunciati come terroristi dalle forze al potere a prescindere dalla causa che viene difesa, mentre \u00e8 possibile constatare come queste organizzazioni si dichiarino combattenti per la libert\u00e0 o movimenti di resistenza.\nLa dissidenza in Europa Orientale.\nLa dissidenza prese luogo come tipo particolare di opposizione nei paesi comunisti soprattutto dell'Europa Orientale a partire dalla seconda met\u00e0 degli anni settanta.\nQuestione principale, per cui la dissidenza si differenzia dalla pi\u00f9 generica \"opposizione\", \u00e8 che i dissidenti lottano nei loro stati totalitari per un pi\u00f9 costante rispetto e applicazione delle leggi. Infatti tali stati erano, generalmente, dotati di costituzioni anche piuttosto garantiste per i cittadini, ma esse, come molte altre leggi in vigore che offrivano tutela alla popolazione, erano di fatto lettera morta e spesso venivano comunemente violate dalle stesse istituzioni e autorit\u00e0.\nLa scintilla che fece nascere la dissidenza fu il \"trattato di Helsinki\" che ebbe luogo nel 1975 (CSCE), in cui gli stati firmatari, tra cui molti paesi comunisti (tra cui Ungheria, Cecoslovacchia e Polonia), si impegnavano per il rispetto dei diritti della persona, per la libert\u00e0 di parola, di pensiero, di religione e di espressione.\nI dissidenti pertanto, con questa ulteriore garanzia per i cittadini firmata dai propri governi, volevano vedere applicate queste leggi ed effettivamente tutelati tali diritti.\nAltro elemento di distinguo dalla precedente opposizione (come quella che aveva dato origine alla Rivoluzione ungherese nel 1956 e alla Primavera di Praga nel 1968) \u00e8 che i dissidenti sono sempre particolarmente accorti a non mettere mai in discussione i principi stessi su cui si fonda lo stato, quali il socialismo, il legame con l'URSS, e la partecipazione al Patto di Varsavia.\nIn sintesi questo movimento costituisce qualcosa di nuovo in quanto non vengono chieste nuove leggi o modifiche di quelle esistenti, n\u00e9 si vogliono minare il potere e le istituzioni in quanto tali, bens\u00ec si chiede semplicemente ad essi di applicare le leggi esistenti e di garantire i diritti dei cittadini che tramite esse sono sancite.\nLa dissidenza nell'Unione Sovietica.\nIn Unione Sovietica la presenza di un fenomeno di dissidenza politica non \u00e8 mai saltata agli occhi dell'opinione pubblica anche e soprattutto a causa dello stretto controllo del governo sui mezzi di comunicazione. La prima dimostrazione di contrasto avvenne il 5 dicembre 1965 (\u0414\u0435\u043d\u044c \u041a\u043e\u043d\u0441\u0442\u0438\u0442\u0443\u0446\u0438\u0438, Giorno della Costituzione), quando 200 manifestanti scesero in Piazza Pu\u0161kin a Mosca per protestare contro il processo-farsa di Andrej Donatovi\u010d Sinjavskij e Julij Daniel, in giudizio per eversione, dopo la pubblicazione dei loro scritti all'estero. L'uso della parola inglese \"dissident\" fu fatto, al processo, con lo scopo di evidenziare la presenza di una \"influenza straniera\". Il KGB aveva faticato parecchio per rintracciare le identit\u00e0 degli imputati: Sinjavskij aveva pubblicato in Occidente la prima volta nel 1959 con lo pseudonimo di Abram Tertz; Daniel nel 1961 come \"Nikolay Arzak\"; dopo alcuni anni di pedinamenti e sorveglianza, le loro case furono controllate con delle microspie e, infine, essi furono catturati. Sinjavskij fu condannato a sette anni di prigione, Daniel a cinque.\nDissidenti statunitensi.\nIl termine dissidente statunitense ha cominciato a circolare recentemente, specialmente per Chelsea Manning e Edward Snowden. Il termine viene usato per denotare persone che hanno denunciato la brutalit\u00e0 dei militari statunitensi, come per esempio Bradley Manning che ha rivelato fatti del video \"Collateral Murder\" attraverso Wikileaks, o esposto il programma di spionaggio del governo statunitense Prism, come rivelato da Edward Snowden. Per tali atti, Manning \u00e8 stato condannato da una corte marziale dopo essere stato torturato, e Edward Snowden ha richiesto asilo politico dagli Stati Uniti. Anche Julian Assange viene a volte menzionato tra i vari dissidenti statunitensi, in quanto il governo degli Stati Uniti intende processarlo, tuttavia va notato che Assange \u00e8 cittadino australiano."}
{"id": "116777", "revid": "1124164", "url": "https://it.wikipedia.org/wiki?curid=116777", "title": "Museo Poldi Pezzoli", "text": "Il Museo Poldi Pezzoli \u00e8 una casa museo situata nella centrale via Manzoni a Milano; fu creato dal conte Gian Giacomo Poldi Pezzoli (1822-1879) che, mediante disposizione testamentaria del 1871, aveva provveduto a costituire una \"Fondazione artistica Poldi-Pezzoli\" che raccogliesse in perpetuo le opere d\u2019arte da lui stesso collezionate e che si trovassero nell'abitazione all'epoca della sua morte. La fondazione autonome venne poi eretta in Ente morale con Regio Decreto nel 1887. Il museo \u00e8 ospitato a pochi passi dal Teatro alla Scala all'interno del palazzo Palazzo Moriggia Della Porta, poi Poldi-Pezzoli, acquistato nel 1800 dai precedenti proprietari marchesi Moriggia.\nIl museo Fa parte del circuito delle \"Case Museo di Milano\" ed espone opere di numerosi artisti, fra i quali: Perugino, Piero della Francesca, Sandro Botticelli, Antonio Pollaiolo, Giovanni Bellini, Michelangelo Buonarroti, Pinturicchio, Filippo Lippi, Andrea Mantegna, Jacopo Palma il Vecchio, Francesco Hayez, Giovanni Battista Tiepolo, Alessandro Magnasco, Jusepe de Ribera, Canaletto, Lucas Cranach il Vecchio, Luca Giordano.\nStoria del museo.\nLa madre del conte Gian Giacomo Poldi Pezzoli, Rosa Trivulzio, figlia del principe Gian Giacomo Trivulzio, era di nobile famiglia di letterati protagonisti dei salotti del Neoclassicismo milanese, frequentati anche da poeti e letterati fra i quali Vincenzo Monti e Giuseppe Parini. Alla morte del marito Giuseppe Poldi-Pezzoli (1833) Donna Rosa si occup\u00f2 dell'educazione del figlio Gian Giacomo, nato nel 1822, e all'ampliamento della gi\u00e0 cospicua collezione di famiglia.\nEreditati palazzo e patrimonio alla maggiore et\u00e0 (raggiunta, secondo la legge austriaca dell'epoca, a 24 anni, nel 1846), il conte Gian Giacomo ampli\u00f2 ulteriormente la collezione di famiglia acquistando armi e armature, in quel periodo molto richieste come oggetti da collezione.\nDurante il 1848 sostenne i moti rivoluzionari con grande passione e al ritorno degli austriaci fu multato ed esiliato. Per oltre un anno viaggi\u00f2 in Europa incontrando altri collezionisti e visitando numerose mostre, tra cui le prime esposizioni internazionali.\nGi\u00e0 nel 1846 Gian Giacomo aveva iniziato i lavori necessari a ricavare un appartamento proprio, distinto da quello della madre, che impronter\u00e0 alla moda del momento basata sull'eclettismo degli stili: Barocco, primo Rinascimento, stile trecentesco trovano spazio proprio nelle diverse stanze dell'appartamento, che venne apprezzato e visitato tanto dal pubblico quanto dagli artisti dell'epoca.\nLe sale vennero concepite come contenitori di una serie di opere d'arte antica e ideate per accogliere quadri e arredi, pi\u00f9 come una moderna galleria d'arte, che una vera e propria casa improntata alla dimensione privata e personale.\nFu una sala del primo piano ad essere per prima adattata per ospitare l'armeria, sotto la direzione dell'architetto Giuseppe Balzaretto e dello scenografo Filippo Peroni. Fu completata nel 1850 in stile neogotico, e fu seguita dalla stanza da letto, il cui allestimento fu ispirato invece al manierismo lombardo. Le opere di decorazione e allestimento delle altre sale (a partire dallo Studiolo Dantesco, 1853-56) furono affidate a Giuseppe Bertini, pittore e docente all'Accademia di Brera, a Giuseppe Speluzzi, ebanista e bronzista, e al pittore Luigi Scrosati. I lavori interessarono poi la Sala Gialla, la Sala Nera e lo scalone monumentale (completato nel 1857 e arricchito in seguito da una fontana in stile barocco).\nSempre sensibile ai contributi di artisti e pensatori provenienti da tutta Europa, che spesso ospitava, Poldi-Pezzoli spaziava negli interessi dall'armeria alla pittura , dai tessuti e arazzi, dai vetri alle ceramiche, dalle oreficerie alle arti applicate. La collezione \u00e8 divenuta dagli anni settanta un punto di riferimento sia in Italia che all'estero.\nGian Giacomo Poldi Pezzoli mor\u00ec nel 1879 all'et\u00e0 di 57 anni: l'amministrazione e la direzione furono affidate dal conte all'amico professor Bertini, allora direttore della Pinacoteca di Brera, che accrebbe la raccolta con diversi acquisti soprattutto di dipinti e tessuti. L'inaugurazione del nuovo museo avvenne il 25 aprile 1881 in concomitanza con l'apertura dell'Esposizione Nazionale (6 maggio). Alla morte del Bertini avvenuta nel 1898, per disposizione testamentaria la direzione del Museo venne affidata al presidente dell'Accademia di Belle Arti di Brera, carica allora ricoperta dall'architetto Camillo Boito (1836-1914).\nNel corso della seconda guerra mondiale, durante il bombardamento di Milano dell'agosto 1943, il palazzo che ospita il museo fu gravemente danneggiato e molti degli arredi originali delle stanze andarono distrutti. Fortunatamente le opere d'arte erano state messe al sicuro in precedenza. Dopo la ricostruzione il museo riapr\u00ec nel 1951.\nOpere maggiori.\nScultura.\nTra le sculture degna di nota \u00e8 \"La fiducia in Dio\", capolavoro di Lorenzo Bartolini, e l'opera d'intaglio lo \"Sposalizio della Vergine\" di Giovanni Angelo Del Maino."}
{"id": "116779", "revid": "287204", "url": "https://it.wikipedia.org/wiki?curid=116779", "title": "INMOS Transputer", "text": "Il INMOS Transputer era un pionieristico design di un microprocessore per il calcolo parallelo prodotto dalla INMOS, una piccola azienda inglese, negli anni ottanta. Per qualche tempo, fino al termine di quel decennio, molti considerarono il Transputer come il nuovo grande progetto per il futuro del calcolo. Oggi i suoi derivati sono utilizzati in macchine fotografiche, sistemi GPS e decoder per la TV digitale.\nBackground.\nNei primi anni '80 sembrava che le CPU convenzionali avessero raggiunto il loro limite riguardo alle \"performance\". Fino a quel momento i progettisti erano stati limitati principalmente dall'ammontare di circuiti che potevano piazzare su un chip a causa di problemi di costruzione. Ma con il continuo migliorare dei processi produttivi il problema mut\u00f2: i chip potevano contenere pi\u00f9 circuiti di quelli che i progettisti sapevano sfruttare. Presto le tradizionali architetture CISC avrebbero raggiunto il loro limite massimo possibile, e non era ben chiaro se si sarebbe potuto superarlo.\nSembr\u00f2 che l'unico modo fosse implementare l'uso del parallelismo, cio\u00e8 l'uso di svariate CPU che avrebbero lavorato assieme per compiere diversi compiti allo stesso tempo. Tutto ci\u00f2 dipendeva dalla possibilit\u00e0 della macchina di essere in grado di eseguire pi\u00f9 processi allo stesso tempo, capacit\u00e0 nota come multitasking, troppo difficile da eseguire fino ad allora, ma supportata dai processori di nuova generazione. Fu chiaro che in futuro questa caratteristica sarebbe stata supportata da tutti i sistemi operativi.\nUn effetto collaterale di molte architetture \"multitasking\" \u00e8 che spesso permette di eseguire i processi su CPU fisicamente differenti, nel qual caso il processo \u00e8 noto come \"multiprocessing\". Una CPU a basso costo, pensata in quest'ottica, avrebbe permesso di aumentare la velocit\u00e0 di calcolo di una macchina aggiungendo altri processori simili, scelta potenzialmente molto pi\u00f9 economica di una basata su un singolo e pi\u00f9 potente processore.\nDesign.\nIl Transputer (Transistor Computer) fu il primo microprocessore ad uso generico progettato specificatamente per essere usato in sistemi di calcolo parallelo. L'obiettivo era di produrre una famiglia di chip, limitati in costo e potenza, che avrebbero potuto poi essere connessi tra loro per formare un computer completo. Il nome era stato scelto per indicare il ruolo che il singolo Transputer avrebbe avuto: molti di loro sarebbero stati usati come \"mattoni di base\", proprio come i transistor lo erano stati precedentemente.\nOriginariamente il piano era di far costare i Transputer solo pochi dollari a unit\u00e0. La INMOS li vide usati praticamente per tutto (operazioni tipiche di una CPU per quanto riguardava un computer e funzioni di channel controller per i disk drive nella stessa macchina). I cicli inutilizzati su ognuno di questi Transputer avrebbero potuto essere usati per altri compiti, accrescendo grandemente le \"performance\" complessive delle macchine.\nAnche un singolo Transputer avrebbe avuto tutti i circuiti necessari per lavorare da solo, una caratteristica pi\u00f9 comunemente associata ai microcontrollori. L'idea, in questo caso, era di permettere ai Transputer di essere connessi assieme il pi\u00f9 facilmente possibile, senza bisogno di un bus (o una scheda madre) complesso. Al contrario, bastava semplicemente fornire energia e un segnale di clock, senza nemmeno bisogno di RAM, RAM controller, supporto dal bus e nemmeno un RTOS, tutto ci\u00f2 era gi\u00e0 incluso.\nCollegamenti esterni.\nIl progetto di base del Transputer includeva dei link seriali che gli permettevano di comunicare con altri Transputer (fino a quattro), ognuno a 5, 10 o 20 Mbit/s, una velocit\u00e0 davvero molto elevata per quegli anni. Ogni gruppo di transputer poteva essere connesso assieme ad altri su link anche pi\u00f9 lunghi (decine di metri) per formare una singola \"computing farm\". Una tipica macchina desktop poteva avere due \"low end\" Transputer a controllare i compiti di I/O con alcune delle sue linee seriali (connesse all'hardware appropriato) mentre dialogavano con uno dei loro \"fratelli maggiori\" funzionante come CPU su un'altra. I Transputer potevano essere inizializzati su link di rete (diversamente dalla memoria in molte macchine), cosicch\u00e9 un singolo Transputer poteva far partire l'intera rete.\nC'erano dei limiti alla grandezza di un sistema che poteva essere creato a questo modo. Siccome ogni Transputer era connesso a un altro in uno schema fisso punto-a-punto, mandare messaggi a un Transputer pi\u00f9 distante richiedeva che questo fosse ridirezionato da ogni chip sulla linea. Questo introduceva un ritardo a ogni \"hop\", portando a grossi ritardi su grosse reti. Per risolvere questo problema INMOS forn\u00ec anche uno switch a ritardo-zero che connetteva fino a 32 Transputer (o switch) in reti anche pi\u00f9 grandi.\nScheduler.\nA supportare i link era una parte di circuito addizionale che trattava l'ordine del traffico che vi passava. I processi che aspettavano comunicazione erano automaticamente messi in pausa mentre il circuito di rete finiva le sue letture o scritture. Il tempo di elaborazione sarebbe stato dato ad altri processi, e ci\u00f2 includeva due livelli di priorit\u00e0 per evitare i deadlock. Lo stesso sistema logico era usato per comunicare fra programmi in esecuzione sullo stesso Transputer, implementato come una \"rete virtuale\" in memoria. Quindi un programma in richiesta di un input o un output automaticamente veniva messo in pausa mentre l'operazione era completata, un compito che normalmente richiedeva che il sistema operativo funzionasse come arbitro per l'hardware. I sistemi operativi sul transputer non dovevano occuparsi dello scheduling: in pratica si poteva pensare che il chip avesse egli stesso un sistema operativo all'interno.\nPer poter includere tutte queste funzionalit\u00e0 su un singolo chip, il core del Transputer era molto pi\u00f9 semplice della maggior parte delle CPU: usava un'architettura RISC, ma diversamente dalle pi\u00f9 comuni CPU RISC basate su un pesante utilizzo dei registri, il transputer usava molto lo stack. Questo permetteva di eseguire rapidamente il context switch semplicemente spostando lo stack pointer sulla parte di memoria assegnata a un altro programma (una tecnica usata da molti sistemi contemporanei). Il Transputer inoltre includeva tre registri \"normali\", ma questi erano di fatto le copie delle prime tre celle dello stack, usate per permettere le istruzioni a indirizzo zero.\nSet di istruzioni.\nIl set di istruzioni del Transputer era formato da istruzioni di 8 bit divise in due nibble. Quello superiore conteneva la codifica dell'istruzione, rendendolo un vero RISC con solo 16 istruzioni di base, quello inferiore conteneva una costante o pi\u00f9 comunemente un'offset relativo allo stack pointer. Costanti e offset pi\u00f9 lunghi potevano essere usati, ma richiedevano byte di indirizzo addizionali in fase di fetch e decodifica. Inoltre le istruzioni meno frequentemente utilizzate erano supportate tramite la codifica di istruzioni chiamata \"Operate\" (Opr), la quale decodificava la costante di dati come un codice di operazione esteso, fornendo un'espansione del set di istruzione facile e quasi infinita, introdotta con una nuova implementazione del Transputer. I processi con \"context\" pi\u00f9 piccoli giravano pi\u00f9 velocemente, ma l'idea intera del Transputer era comunque di far girare molti piccoli processi.\nProgrammazione ad alto livello.\nPer la programmazione dei transputer, la INMOS aveva progettato un linguaggio apposito, ispirato al paradigma di comunicazione a passaggio di messaggi CSP (Communicating Sequential Processes) ideato dal britannico C. A. R. Hoare e chiamato Occam. In effetti \u00e8 pi\u00f9 corretto dire che il Transputer fu progettato specificatamente per eseguire codice Occam, mentre la maggior parte dei processori CISC dell'epoca, e successivi, non erano (con l'eccezione di progetti come l'iAPX 432 dell'Intel) progettati per eseguire direttamente codice in Pascal, C o Ada. L'Occam supportava lo sviluppo di applicazioni divise in pi\u00f9 processi e spesso la semplice scrittura di un programma in Occam risultava un'applicazione di questo tipo. Con il supporto per i task e le comunicazioni integrati nel chip e il linguaggio di programmazione che vi interagiva direttamente, scrivere il codice per cose come controllare un device controller divenne una banalit\u00e0: anche il codice pi\u00f9 semplice poteva controllare le porte seriali per l'I/O, e si sarebbe automaticamente messo in pausa in assenza di dati.\nImplementazioni.\nI primi modelli di Transputer furono annunciati nel 1983 e messi in commercio nel 1984/5.\nD'accordo con il loro ruolo come dispositivo simile a un microcontrollore, includevano 2kB di RAM e un RAM controller integrato, che permetteva di aggiungere memoria senza altro hardware. A differenza di altre architetture i Transputer includevano una MMU, anche se in un sistema basato sullo stack questo non \u00e8 molto importante, poich\u00e9 gli indirizzi sono quasi sempre offset e non richiedono modifiche complesse.\n16-bit.\nIl prototipo a 16 bit del transputer fu lS43, senza lo scheduler e senza il trasferimento dei blocchi sui link su DMA. Al momento del lancio il T212 e il M212 (fornito di un disk controller) erano le offerte a 16 bit.\n32-bit.\nAl momento del lancio l'offerta a 32-bit consisteva nel T414. La RAM fu pi\u00f9 tardi portata a 4K nel T424, che includeva anche un'istruzione JO trap per aiutare il debug.\nVirgola mobile.\nLa successiva versione fu il T800, nel 1987, la quale includeva un'unit\u00e0 a virgola mobile da 64-bit e tre registri dedicati a questo tipo di calcolo. Inoltre la RAM veniva aumentata a 4k. Molte nuove generazioni di queste CPU, conosciute come famiglie T-2, T-4 e T-8, furono messe in commercio nei successivi anni per migliorare la programmazione e il debug. Lo switch a 32 link C004 fu inoltre aggiunto alla linea di prodotti.\nCompetizione.\nNonostante il Transputer fosse semplice e tuttavia potente rispetto a molte architetture contemporanee, non riusc\u00ec mai ad avvicinarsi al suo obiettivo di essere usato universalmente sia come CPU sia come microcontrollore. Il secondo campo era dominato da macchine a 8-bit e il costo era il solo parametro considerato. Anche il T-2s era troppo potente e costoso per la maggior parte degli utenti. La mancanza di supporto del Transputer per la memoria virtuale imped\u00ec il porting delle principali varianti dei sistemi operativi Unix (anche se vennero prodotte varianti come Minix e Idris di Whitesmiths.)\nNel campo desktop / workstation il Transputer era abbastanza veloce, operando a circa 10 MIPS a 20\u00a0MHz, un'eccellente \"performance\" per i primi anni Ottanta, ma, al momento in cui venne venduto il T800, fornito di una FPU, le altre architetture RISC l'avevano gi\u00e0 sorpassato. Questo avrebbe potuto essere mitigato dalla possibilit\u00e0 di creare macchine con pi\u00f9 Transputer, ma il T800 costava circa 400$ al pezzo quando venne messo in commercio, quindi il rapporto prezzo/potenza era svantaggioso.\nT9000.\nL'INMOS cerc\u00f2 di migliorare la sua linea di prodotti con l'introduzione del T9000. Il T9000 aveva in comune molte \"feature\" con il T800, ma implementava alcune innovazioni e aggiungeva delle caratteristiche per il supporto della superscalarit\u00e0. Diversamente dai modelli precedenti, il T9000 aveva una vera cache da 16kB ad alta velocit\u00e0 al posto della RAM; inoltre permetteva di usare questa come memoria e includeva funzionalit\u00e0 stile MMU per controllare tutto ci\u00f2 (conosciute come \"PMI\"). Per aumentare ancora la velocit\u00e0 il T9000 spostava in cache le prime 32 locazioni dello stack, al contrario delle tre delle versioni precedenti.\nIl T9000 usava una pipeline a cinque stadi per aumentare la velocit\u00e0. Un'interessante aggiunta fu il \"raggruppatore\" che raccoglieva le istruzioni in uscita dalla cache e le raggruppava in pacchetti pi\u00f9 larghi, da 4 bytes, per alimentare pi\u00f9 velocemente la pipeline. I gruppi venivano poi completati in un singolo ciclo, come se fossero una singola istruzione pi\u00f9 grossa su una CPU pi\u00f9 veloce.\nTuttavia l'INMOS non aveva i fondi necessari per continuare lo sviluppo su questa strada non essendo riuscita a conquistare in precedenza significative quote di mercato, e quindi di ricavi. Di qui l'inevitabile crisi di liquidit\u00e0 a causa della quale infine la compagnia fu venduta alla SGS-Thomson (oggi ST Microelectronics ) che elimin\u00f2 il T9000 e produsse l'architettura 212/414 per linee di microcontrollori come le famiglie ST10 e ST20, ora non pi\u00f9 in produzione, anche se parti di questa tecnologia sono incluse in chipset per applicazioni speciali (ad esempio GPS, macchine fotografiche e decoder per la TV digitale).\nIronicamente, fu in gran parte grazie al parallelismo che le architetture delle CPU convenzionali divennero pi\u00f9 veloci. Invece di usare un pesante sistema esplicito come il Transputer, le CPU moderne lavorano in parallelo solo a livello di istruzioni, dividendo il codice fra un numero fissato di core. Questa forma di parallelismo, conosciuta come superscalarit\u00e0 \u00e8 di fatto molto pi\u00f9 adatta al calcolo d'uso generale in quanto non richiede una specifica programmazione parallela e si possono compilare ed eseguire direttamente i programmi classici basati su algoritmi sequenziale."}
{"id": "116782", "revid": "258664", "url": "https://it.wikipedia.org/wiki?curid=116782", "title": "Lingua sarda logudorese", "text": "Il sardo logudorese (nome nativo sardu logudoresu o logudoresu) \u00e8 una delle due tradizionali partizioni ortografiche della lingua sarda (l'altra \u00e8 il sardo campidanese), originaria della regione del Logudoro nella parte centro-settentrionale della Sardegna, abitata da circa 400.000 abitanti. Il codice ISO 639-3 \u00e8 \"src\".\nDiffusione.\nNella denominazione di logudorese si suole comprendere un gruppo di dialetti della lingua sarda, quali il \"logudorese settentrionale\", il \"logudorese comune\" e il \"nuorese\". Le prime due hanno subito maggiori evoluzioni dal Logudorese parlato nel Medioevo in parte per uno sviluppo autonomo, in parte per i contatti con il castigliano (portato dai conquistatori spagnoli) e con gli idiomi sardo-c\u00f2rsi (gallurese e sassarese) parlati nell'estremo nord dell'isola. Il logudorese \"settentrionale\" e in parte anche quello \"comune\" hanno costituito la matrice linguistica del logudorese letterario, il quale \u00e8 una sorta di koin\u00e8 poetica che assumeva elementi di diversi dialetti del logudoro, fondendoli assieme. I dialetti \"nuoresi\" \u00e8 tradizionalmente considerata la pi\u00f9 conservativa delle varianti della lingua sarda e di tutte lingue neolatine, la pi\u00f9 simile cio\u00e8 al latino. Tratto caratteristico di tutte le varianti logudoresi \u00e8 la conservazione del suono velare di C e G anche davanti a vocale: per cui Caelum &gt; Chelu (grafia italiana) / Quelu (grafia iberica)(pronuncia: kelu).\nL'area su cui si estende \u00e8 priva di citt\u00e0 di oltre 50.000 abitanti e, come tutte le aree rurali della Sardegna, in forte depauperamento demografico, a vantaggio di citt\u00e0 costiere quali Olbia (l'unica originariamente logudoresofona), Sassari, Alghero, Cagliari, Quartu Sant'Elena. Questi centri, assieme ai comuni costieri della Gallura e a Porto Torres, accolgono quindi un gran numero di abitanti originari delle suddette aree. Nel complesso, in base a una ricerca del 2006 della Sardegna il logudorese risulta capito da 553.000 persone circa e parlato da 330.000 persone circa.\nCaratteristiche.\nLe variet\u00e0 sarde orbitanti attorno al modello ortografico logudorese sono state spesso considerate quelle di maggiore prestigio, in virt\u00f9 di un'importante tradizione letteraria che ha avuto inizio nel XV secolo e anche in virt\u00f9 di una sua presunta maggiore conservativit\u00e0 e vicinanza al latino. La tradizione poetica logudorese, pur essendo nata come poesia elevata grazie all'opera di Girolamo Araolla e basandosi su schemi metrici tipici della poesia colta (come l'ottava rima), ha avuto a partire dal Settecento una particolare diffusione anche nella poesia popolare e semicolta. A livello parlato il logudorese si distingue in numerose sottovarianti che si discostano dal logudorese letterario sia a livello fono-morfologico che a livello lessicale: infatti la lingua della poesia sino dalla sua origine \u00e8 stata ricchissima di iberismi e italianismi, molti dei quali non vengono utilizzati nel logudorese d'uso comune. Il logudorese letterario non \u00e8 mai stato molto fermo nella grafia e si riscontrano importanti differenze da un secolo all'altro. In particolare dalla met\u00e0 del Settecento si and\u00f2 attuando una progressiva italianizzazione ortografica, soppiantando gli usi grafici dell'epoca spagnola, in particolare nella scrittura delle consonanti velari /\u0263/ e /k/. Il logudorese letterario non fu utilizzato solo da poeti e autori provenienti dal Logudoro, ma anche di altre aree linguistiche della Sardegna, i quali spesso integrarono tale codice letterario inserendovi elementi lessicali e morfologici propri delle loro varianti. Nell'Ottocento lo Spano elabor\u00f2 una teorizzazione approfondita del logudorese letterario come lingua di cultura nella sua \"Ortographia Sarda Nationale\". Il modello logudorese si \u00e8 provvisto di altri dizionari, come quello pubblicato dall'etnologo Enzo Espa.\nNumerosi linguisti ritengono che il nuorese, nel suo complesso, sia il dialetto della lingua sarda con maggiori elementi di originalit\u00e0 e arcaicit\u00e0 e che sia anche quello pi\u00f9 simile al latino; questa convinzione \u00e8 stata per\u00f2 ripetutamente messa in discussione in questi ultimi dieci anni. Altre analisi linguistiche sostengono comunque che i dialetti nuoresi siano pi\u00f9 vicini all'italiano rispetto a quelli campidanesi non, ovviamente, per via di un inesistente influsso dell'italiano su di essi, ma proprio in virt\u00f9 di un minore distaccamento dal latino sia del nuorese che dell'italiano; d'altro lato, viene anche sostenuto che i prestiti dall'italiano siano circa il 7% in ogni dialetto del sardo, senza variazioni di rilievo tra una variet\u00e0 e l'altra. I dialetti logudoresi e nuoresi nel complesso appaiono comunque tra loro maggiormente disomogenei, anche per ragioni di natura geografica, rispetto ai dialetti dell'area linguistica campidanese, che manifestano maggiore uniformit\u00e0.\nLo standard sardo sperimentale, adottato nel 2006 dalla Regione Autonoma della Sardegna e denominato Limba Sarda Comuna, \u00e8 basato a livello morfologico soprattutto sul logudorese letterario, seppure se ne discosti in alcuni importanti aspetti, oltre ad accogliere il lessico patrimoniale di tutte le varianti della lingua sarda, gli articoli e pronomi tipici delle varianti meridionali usati insieme a quelli settentrionali e rigettare molti italianismi penetrati nel logudorese poetico attraverso i secoli.\nLogudorese.\nIl sottogruppo logudorese si caratterizza per la sonorizzazione (e spirantizzazione) delle occlusive sorde tra vocali, anche in fonosintassi: cos\u00ec K&gt;/g/ (\"deghe\", \"lughe\", \"paghe\", \"(b) oghe\"&lt;VOCE(M), \"inoghe\"&lt;IN-HOCE, \"rughe\"&lt;CRUCE(M), \"ogru\"&lt;OCLU&lt;OCULUM, \"su cane\" pron. \"su gane\" con \"g\" velare fricativa, simile alla \"g\" spagnola di \"gato\", e non velare occlusiva come quella italiana di \"gatto\" ), P&gt;/b/ \"su pane\" pron. \"su bane\", \"sa petta\" pron. \"sa betta\", anche in questi casi si tratta di una \"b\" diversa da quella italiana di \"Bari\" (occlusiva) e invece vicina alla \"b\" o \"v\" spagnola di \"Barcelona\" o \"Valencia\" (fricativa), e T&gt;/d/ (\"andadu\", \"bida\"&lt;VITA(M), \"roda\", \"tzitade\", \"sa terra\" pron. \"sa derra\", con \"d\" che, quando a inizio di parola e scritta \"t\", \u00e8 una consonante fricativa sonora apicoalveolare, ottenuta sfiorando soltanto con la lingua gli incisivi superiori, diversamente dalla \"d\" dell'italiano che, come nel caso di \"g\" e \"b\", \u00e8 occlusiva); inoltre per il passaggio da TH a /tt/ o /.t-/ (\"pratha\"&gt;\"pratta\", \"thithula\"&gt;\"tittula\", \"puthu\"&gt;\"puttu\", \"petha\"&gt;\"petta\", \"marthu\"&gt;\"martu\"), da LJ a gl (\"trabagliare\"), e da NJ &gt; gn (\"Sardigna\").\nLogudorese settentrionale.\nIl \"logudorese settentrionale\" (parlato nel Meilogu, nel Coros, in Anglona e nel Monte Acuto a Ozieri, Bonnanaro, Chiaramonti, Ittiri, Mores, Olmedo, Ossi, Cargeghe, Ploaghe, Sennori, Muros, Tissi, Thiesi, Uri, Usini, Laerru, Bulzi, Nulvi, Perfugas, Borutta, Martis, Ardara, Florinas, Banari, Siligo, in Planargia a Montresta, Bosa, Suni, Tinnura, Flussio, Sagama, Magomadas, Tresnuraghes e Sindia) che presenta la conservazione di -l- prima di vocale (\"albu\", \"altu\", \"calchina\", \"soldadu\") e anche nei nessi -pl-, -cl- e -fl- che normalmente si mutano in -pi-, -ch-, -fi- anche per influenza dell'italiano e del gallurese-sassarese (ant. \"pl\u00f2ere\"&gt;\"pi\u00f2ere\", ant. \"platha\"&gt;\"piatta\", ant. \"pl\u00f9s\"&gt;\"pi\u00f9s\", ant. \"clesia\"&gt;\"cheja\", ant. \"flore\"&gt;\"fiore\", ant. \"Plovake\"&gt;\"Piaghe\", \"Florinas\"&gt;\"Fiolinas\"); sotto influenza del sassarese il fenomeno del lambdacismo e pronuncia -lsht- (per i gruppi -lth-, -sth-, -rth-) o -lshc- (per i gruppi -lch-, -sch-, -rch-) nella vasta zona di Sassari fino a Villanova Monteleone, Torralba, Nughedu San Nicol\u00f2, Tula e Perfugas, mentre a Osilo, Bosa, nel vicino gallurese (Oschiri, Berchidda, Luras, Monti, Padru, Buddus\u00f2, Al\u00e0 dei Sardi, Olbia) e nel resto si ha il passaggio di r&gt;l (\"saldu\", \"polcu\", \"chelveddu\", \"Saldigna\"); il gerundio in \"-ende\" (\"andende\", \"nende\", \"fattende\"), maggiori influenze del castigliano (\"oju\" e non \"ogru\"), mentre nel basso Meilogu e in Planargia -\"ende/-inde\" (\"andende\", \"faghinde\") e -j-&gt;-gg- (\"oju&gt;oggiu\", \"cojuare&gt;coggiuare\").\nDiscorso a parte merita Bonorva, denominata da Giovanni Spano la Siena sarda, per la purezza della Lingua sarda logudorese che viene parlata nel paese, dove si pronuncia come si scrive.\nLogudorese centrale o comune.\nIl \"logudorese centrale o comune\" (parlato nel Marghine, nel Montiferru fino alla zona di transizione di Guilcier e del basso Montiferru ( Bonarcado e Seneghe ), nel Goceano e nel Monteacuto ad Anela, Bono, fino in alta Baronia, dove \u00e8 parlato a Torp\u00e8, Posada e parte del comune di Budoni, quest'ultimo bilingue), presenta come caratteristiche generali il rotacismo di -l- (\"arbu\", \"artu\", \"carchina\", \"sordadu\", \"pr\u00f2ere\", \"frore\", \"sardu\", \"portu\", \"cherbeddu\") e il gerundio in \"-ande\"/\"-inde\" (\"andande\", \"nande\", \"faghinde\", \"ligginde\"), \"-ende\" nel Goceano, Torp\u00e8 e Posada. Risentono di influenze campidanesi il Marghine meridionale (-tt-&gt;-tz-: \"pratza\", \"tz\u00ecntzula\", \"putzu\", \"petza\", \"martzu\", -adu&gt;-au) e soprattutto i dialetti di transizione della fascia di Bonarcado, Abbasanta, Aidomaggiore, Sedilo, che sono stati assunti quale base per la Limba Sarda Comuna (LSC) (-ll- o invece di -z- da LJ: \"callente\" (o \"caente\"), non \"cazente\"; in alcuni centri anche /d:\u017e/ invece di /d:z/ da sp. J /\u017e/: \"figiu\" non \"fizu\", \"ogiu\" non \"ozu\"; il gruppo LL&gt;ll (\"traballare\", \"bellu\"), e che per alcune di queste caratteristiche riflettono la condizione originaria dell'isola; mentre a Silanus, Bortigali, Bolotana, Lei e Noragugume sono percettibili influssi nuoresi. Sempre nel Marghine e Goceano sotto influenza delle parlate nuoresi, nell'incontro tra due parole, la consonante s pu\u00f2 variare in r: questo avviene con le lettere b-, d-, f-, g-, m-, n-, v-, z- (\"sas domos\"&gt;\"sar domos\", \"est bellu\"&gt;\"er bellu\", \"cosas betzas\"&gt;\"cosar betzas\").\nNuorese.\nIl sottogruppo Nuorese si caratterizza per la maggiore conservativit\u00e0 e arcaicit\u00e0, tra cui la conservazione della C&gt;/k/ (\"centum &gt; chentu\", \"decem &gt;\" \"deche\", \"pacem &gt; pache\", \"vocem &gt; voche\"/\"boche\", *\"in hoc &gt;\" \"inoche\"), la conservazione della P&gt;/p/ (\"sapa &gt; sapa\", cf. saba nel Logudorese), e la conservazione della T&gt;/t/ (\"latus &gt; latu, cf. ladu nel Logudorese)\". Del suono -/\u03b8/- anche se in via di estinzione (\"pratha\", \"thinthula\", \"puthu\", \"petha\", \"marthu\") nonch\u00e9 la conservazione del gruppo RI&gt;rj (\"ianuarius\" &gt; \"jann\u00e0rju\", \"februarius\" &gt; \"freb\u00e0rju\"), del gruppo LJ&gt;ll (\"*tripaliare\" &gt; \"traballare\") e NJ&gt;nn (\"Sardinia\" &gt; \"Sardinna\"); TJ&gt;ss (\"iustitia\" &gt; \"justissia\"), il gerundio in \"-nde\" (\"mandicande\", \"muttinde\", \"fachende\").\nA sua volta il sottogruppo si pu\u00f2 ancora suddividere.\nNuorese/Baroniese.\nIl nuorese (parlato a Nuoro e dintorni, Oniferi, Orune, Orani, Orotelli, Sarule, Ottana) e il baroniese (parlato nella Baronia a Onan\u00ec, Lod\u00e8, Lula, Irgoli, Loculi, Onifai, Orosei, Siniscola, Galtell\u00ec) comprendono per diversi aspetti le caratteristiche pi\u00f9 arcaiche e conservative, a Nuoro mantiene le intervocaliche -v-&gt;-b- (\"trabu\", \"nibe\", \"nobe\", \"cubare\", ma \"taula\", \"nue\", \"diaulu\") e -g- (\"agustu\", \"Nugoro\", \"nigheddu\", anche per ipercorrezione in \"aera\"&gt;\"aghera\", \"ruere\"&gt;\"rughere\", \"ruina\"&gt;\"rughina\") -adu&gt;-atu(in baroniese) &gt; ) au-(\"istatu\", \"tancatu\", \"v\u00e8nnitu\", \u201cv\u00e8itu\u201d , ma al femminile \"istata\", \"tancata\", \"b\u00e8nnita\",\u201d v\u00e8ita\u201d ) mentre in Baronia, a Galtell\u00ec, Orosei, Irgoli, Onifai, Loculi, Bitti e Lula si ha la conservazione della -v- (\"voche\", \"vinti\", \"ventu\", \"erveche/verveche\", \"Vitzi\") che nelle altre zone vira pi\u00f9 genericamente a -v-&gt;-b- (\"boche\", \"binti\", \"bentu\", \"berbeche\") e del finale in -atu (\"istatu\", \"tancatu\", \"istata\", \"tancata\", \"v\u00e8nnitu\") che a Orune, Orotelli e nel resto del sardo settentrionale vira a -adu; A Orune, Bitti, Lula, Galtell\u00ec e Bonorva -nd-&gt;-nn- (\"canno\", \"annanne\") come a Lollove; -th- \u00e8 ancora presente e pronunciato anche se in esaurimento verso -tz- o -tt- nelle giovani generazioni (\"pratha\"/\"pratza\"/\"pratta\", \"thinthula\"/\"tzitzula\"/\"tintula\", \"puthu\"/\"putzu\"/\"puttu\", \"petha\"/\"petza\"/\"petta\", \"marthu\"/\"martzu\"). La frazione Lollove di Nuoro presenta a sua volta elementi di maggiore arcaicit\u00e0 e di vicinanza con Orunese e Dorgalese (dovuta anticamente all'essere adiacente al vecchio borgo di Isalle) rispetto al dialetto urbano e tende a essere pi\u00f9 dolce; questa variante del nuorese ha diversit\u00e0 nei lemmi (\"manneddu/mannoi\" per nonno anzich\u00e9 il nuorese \"j\u00e0iu\") (\"cana\" anzich\u00e9 \"archione\" per \"roncola\"). Nelle zone interne del Montalbo \"ch\u00e8rjo\"&gt;\"ch\u00e8glio\". I dialetti di Dorgali, Galtell\u00ec e Orosei tendono invece al modello barbaricino pur non presentandone la fonetica, difatti si presentano caratteristiche tipiche della parlata montana, come l'elisione della -f-. A Ottana sono presenti influenze dal campidanese (-th-&gt;-tz-: \"petza\", \"martzu\", \"Otzana\") e dal logudorese (K&gt;/g/: \"fachere&gt;faghere, ruche&gt;rughe\"); nuorese e baroniese costituiscono comunque le parlate che presentano maggiori similitudini sia al volgare latino che all'antica lingua sarda medioevale dei condaghes. Le parlate Bittese, Orunese e Lulese vengono incluse, per la loro arcaicit\u00e0, fra i dialetti-relitto da Max Leopold Wagner.\nBarbaricino.\nIl barbaricino parlato nella Barbagia di Ollolai (Ollolai, Olzai, Fonni, Ovodda, Mamoiada, Lodine, Gavoi), a Orgosolo e Oliena, costituisce il gruppo pi\u00f9 isolato e presenta i tipici \"colpi di glottide\" /\u0294/ in sostituzione del -k- (\"hazente\", \"helu\", \"hane\", \"hussu\", \" 'ohu \", \"honnoshere\", \"bohe\", \"pahu\", \"hitho\", \"inohe\", \"soha\", \"issohadore\"), con una spiccata elisione della consonante iniziale f e un'accentuata tendenza alla metatesi\n(\"firmu\"&gt;\"frimmu\", \"ispicru\"&gt;\"ispriccu/isprihu\"), la conservazione della -v in alcune zone (\"vohe\", \"vinti\", \"nivare, bellu&gt;vellu\") e del -th- (\"puthu\", \"pratha\", \"petha\", \"thiu\", \"therahu\", \"thuharu\", \"hitho\", \"thinthula\") e -kr-&gt;-gr- (\"gruhe\"); la struttura grammaticale \u00e8 particolarmente arcaica (accoppiamento dei pronomi personali in \"liu\" per \"glielo\", anzich\u00e9 \" bi lu\", utilizzato nella sua accezione arcaica come rafforzativo e non come particella pronominale); sopravvivenza del congiuntivo latino, della prima persona latina (deo&gt;\"eo/ego\") delle forme arcaiche del perfetto (caratteristica condivisa con i dialetti del Guilcer, della Planargia e del Barigadu) (\"deo fipo&gt;ego/eo\" \"'ipo\"/\"'ipi\"/\"'usto\"/\"'upo\", \"tue fis\"&gt;\"tue 'ustis\"; a Oliena e Ovodda permane la forma arcaica \"fuisti corretto come\" '\"isti\"/\"fuisti\" e\" 'usti\"/\"fusti, nois fimus&gt;nois 'umis/'umos\"/\"'imus\"/\"imos\"); questa regione, assieme alla Bassa Baronia e all'area attorno al Montalbo, presenta il pi\u00f9 elevato numero di parole e toponimi di origine prelatina (\"ammagare\" per \"svenire dal caldo\", \"godospo\" per \"pane d'orzo\", \"ospile\" per \"rifugio di frasche\", \"picurinu\" per \"asinello\", \"sea\" per \"occupazione\", \"edu\" per \"gruppo di bambini\", \"nihele\"/\"tanihele\" per \"oggetto\"). In un periodo precedente di questo gruppo faceva parte anche la parlata di Seuna e di Sant'Onofrio a Nuoro, escludendo la caratteristica del colpo di glottide, per altro maturata in seguito a un'ipercorrezione dal sardo medioevale, fattore su cui alcuni studiosi son poco convinti, preferendo considerare l'occlusiva glottale sorda, come quella sonora tipica di Dorgali, Lollove, Urzulei e Ovodda, come un prodotto di una parziale influenza da parte del barbaricino meridionale e dell'alto campidanese, la quale si pu\u00f2 notare anche data l'esistenza di alcuni termini del sardo meridionale (\"ruviu/urruviu\" per rosso, camp. \"rubiu/arrubiu\"; \"burrumballa/burrumbaglia\" per \" bordello\"). A Orgosolo si presentano fenomeni particolarmente caratteristici, come la sostituzione, nei casi in cui sia presente l'occlusiva, della consonante r con la l (chiesa: \"cresia&gt;ehlesia\"; chiave: \"crai&gt;ahlai\"; qualcuno: \"calicunu/calihunu&gt;alhiunu\"; occhio: \"ocru&gt;ohlu\"; \"Santu Marcu&gt;Santu Malhu\"), e la mutazione, tra l'altro comune con molti altri paesi barbaricini, della vocale paragogica in -i: \"sunu\"&gt;\"suni\"; \"cras/crasa&gt;crasi\". A Oliena il fenomeno della vocale epitetica scompare quasi in tutte le parole, preferendo un'ipercorrezione dei termini (ahere&gt;'aher\"; \"narrere&gt;narrer\"), si nota la presenza di due -s (\"tz/ss&gt;/\u0161/\u015b\", pi\u00f9 dura della -sc italiana; \"passentzia&gt;pa\u0161e\u0161a\"; \"pensare/pessare&gt;pe\u015b\u015bare\"; \"ischire/ishire&gt;i\u0161hire\"), delle forme latine LJ&gt;GL (caratteristica in comune con Bitti), oppure della permanenza della forma -LJ (\"tripaliare&gt;trabagliare\", \"muntonarju&gt;muntonagliu\", \"herjo&gt;heglio\"), di -c e -g (presente anche a Fonni) al posto di -z\"' (\"ozu&gt;ogiu\"; \"siz\u00ecre&gt;sig\u00ecre\"; \"tenzo&gt;tengio\"; a Oliena, data la vicinanza con Nuoro, Orgosolo e i paesi della Baronia, la pronuncia delle suddette lettere vira pi\u00f9 verso [\u017e] o [dz]); inoltre si nota la persistenza di terminologie di matrice medievale, forse anche per la vicinanza con la Baronia e il Nuorese, non soppiantate da italianismi, particolare presente, in alcuni casi, anche negli altri paesi barbaricini e nuoresi, come \"harthu\" per scarpa, \"nonnu\" per padrino. Non bisogna scordare comunque che, malgrado i rapporti fra montagna e costa siano sempre stati \"tesi\", le parlate Baroniese a Barbaricina settentrionale possono essere considerate sorelle, vestigia di ci\u00f2 che prima era la lingua sarda medievale nel nord e nel centro dell'isola, le pi\u00f9 arcaiche e vicine al latino parlato.\nAlcune regole di fonosintassi.\nUna delle principali complicanze, sia per chi si approcci a tale variante linguistica sia per chi, pur sapendola parlare, non la sa scrivere, \u00e8 la differenza fra \"scritto\" (qualora si voglia seguire un'unica forma grafica) e \"parlato\" data da specifiche regole che mutano il suono all'inizio o alla fine di una parola, a seconda di quello presente nella parola precedente o successiva. Per tale ragione \u00e8 importante menzionarne almeno qualcuna in questa voce.\nSistema vocalico.\nVale quanto detto nella voce principale.\nSistema consonantico.\nIncontro di consonanti fra due parole.\nTali regole di fonosintassi mutano il suono all'inizio o alla fine di una parola a seconda del suono presente nella parola precedente o successiva.\n\"EST\" (pres. 3\u00b0 p.s. del verbo \"essere\") si pronunzia diversamente in quattro modi a seconda della sua posizione nella frase."}
{"id": "116784", "revid": "8911", "url": "https://it.wikipedia.org/wiki?curid=116784", "title": "Transputer", "text": ""}
{"id": "116785", "revid": "77358", "url": "https://it.wikipedia.org/wiki?curid=116785", "title": "Aleksandr Solzhenitsyn", "text": ""}
{"id": "116786", "revid": "77358", "url": "https://it.wikipedia.org/wiki?curid=116786", "title": "Solzhenitsyn", "text": ""}
{"id": "116787", "revid": "1718925", "url": "https://it.wikipedia.org/wiki?curid=116787", "title": "Carla Fracci", "text": "\u00c8 considerata una delle pi\u00f9 grandi ballerine del ventesimo secolo. Nel 1981 il \"New York Times\" la defin\u00ec \"prima ballerina assoluta\".\nBiografia.\nPrimi anni.\nIl padre Luigi Fracci fu sergente maggiore degli alpini in Russia, mentre la madre Santa Rocca, detta Santina, era operaia alla Innocenti di Milano. La sorella, Marisa Fracci, anche lei ballerina di danza classica, ha studiato presso la scuola di ballo del Teatro alla Scala di Milano. Con l\u2019inizio della guerra Carla e la sua famiglia sfollarono presso la campagna di Volongo dalla nonna materna Argelide. Con l\u2019inizio della scuola elementare si trasfer\u00ec dalla zia a Ca\u2019 Rigata di Gazoldo degli Ippoliti, per poi fare ritorno a Milano al termine della guerra, dove suo padre divenne impiegato dell\u2019azienda tranviaria come conducente.\nSpesso i suoi genitori la portavano con loro al circolo ricreativo dell\u2019azienda di trasporti e fu l\u00ec che alcuni amici dei suoi genitori notarono in lei uno spiccato senso del ritmo e li convinsero a farle sostenere un\u2019audizione al Teatro alla Scala. Super\u00f2 l\u2019esame per l'interesse destato dal \u201csuo bel faccino\u201d, ma i primi anni furono duri, poich\u00e9 sentiva nostalgia degli spazi aperti in quell\u2019ambiente rigido a cui fu difficile abituarsi, nonostante i continui rimproveri della maestra, che la considerava ricca di doti ma svogliata. Fondamentale sar\u00e0 l\u2019incontro con Margot Fonteyn che le permetter\u00e0 di cogliere il senso di tutto quel lavoro, iniziando a sentire il teatro come \u201ccasa\u201d.\nCarriera.\nCarla Fracci sin dal 1946 studi\u00f2 alla scuola di ballo del Teatro alla Scala con Vera Volkova ed altri coreografi, diplomandosi nel 1954. Dopo due anni divenne danzatrice solista, quindi prima ballerina nel 1958. Tra la fine degli anni cinquanta e gli anni settanta danz\u00f2 con alcune compagnie straniere, quali il London Festival Ballet, il Sadler's Wells Ballet, ora noto come Royal Ballet, il Balletto di Stoccarda e il Balletto reale svedese. Dal 1967 fu una ballerina ospite dell'American Ballet Theatre.\nLa sua notoriet\u00e0 si lega alle interpretazioni di ruoli romantici e drammatici, quali \"Giselle\", il suo \"cavallo di battaglia\". \"La Sylphide\", \"Romeo e Giulietta\", \"Copp\u00e9lia\", \"Francesca da Rimini\", \"Medea\".\nHa danzato con vari ballerini, tra i quali Rudolf Nureyev, Vladimir Vasiliev, Henning Kronstam, Mikhail Baryshnikov, Marinel Stefanescu, Alexander Godunov, Erik Bruhn, Gheorghe Iancu, Roberto Bolle. Da \"Giselle\", danzata con Bruhn e l'American Ballet Theatre , venne tratto un film nel 1969. Ha interpretato \"Medea\", \"Concerto barocco\", \"Les demoiselles de la nuit\", \"Il gabbiano\", \"Pell\u00e9as et M\u00e9lisande\", \"Il fiore di pietra\".\nNel 1982 fu la protagonista di una fiction televisiva: comparve infatti nello sceneggiato Rai, diretto da Renato Castellani, \"Verdi\", dove interpret\u00f2 il ruolo di Giuseppina Strepponi, soprano e seconda moglie del compositore. Alla fine degli anni ottanta diresse il corpo di ballo del Teatro di San Carlo di Napoli. Varie furono, negli anni successivi, le sue interpretazioni: \"Il pomeriggio di un fauno\", \"Onegin\", \"La vita di Maria\", A.M.W. \"La bambola di Kokoschka\", \"La primavera romana della signora Stone\" (quest'ultimo con la regia di Beppe Menegatti), per citare le principali.\nDal 1996 al 1997 diresse il corpo di ballo dell'Arena di Verona. Dal 1994 fu membro dell'Accademia di Belle Arti di Brera, dal 1995 fu presidente dell'associazione ambientalista Altritalia Ambiente e nel 2004 venne nominata \"Ambasciatrice di buona volont\u00e0\" della FAO. Nel 1997 venne invitata come ospite alla serata finale del 40.mo Zecchino d'Oro.\nDal novembre del 2000 al luglio del 2010 diresse il corpo di ballo del Teatro dell'Opera di Roma. Ne segu\u00ec il repertorio tradizionale e quello firmato da Sergej Djagilev per i balletti russi (da \"La sagra della primavera\", nella ricostruzione di Millicent Hodson, a \"Sh\u00e9h\u00e9razade\", \"L'uccello di fuoco\" e \"Petru\u0161ka\", nelle versioni di Andris Liepa). A quest'attivit\u00e0 affianc\u00f2 la riproposta di balletti perduti e nuove creazioni, sempre sotto la direzione di Beppe Menegatti.\nNel 2008 collabor\u00f2 con il gruppo rock demenziale Elio e le Storie Tese nell'album \"Studentessi\" recitando un intermezzo vocale al termine del brano \"Effetto memoria (Inverno)\" che introduce la traccia \"Heavy Samba\". Dal giugno 2009 al 2014 \u00e8 stata Assessore alla Cultura della Provincia di Firenze. Nel dicembre 2013 Arnoldo Mondadori Editore pubblic\u00f2 la sua autobiografia \"Passo dopo passo\", a cura di Enrico Rotelli. \u00c8 stata ambasciatrice di Expo 2015.\nS\u00ec spense la mattina del 27 maggio 2021, all'et\u00e0 di 84 anni, nella sua casa di Milano, a causa del cancro. \u00c8 la prima donna ad essere sepolta nel famedio del cimitero monumentale di Milano.\nVita privata.\nNel 1964 si spos\u00f2 con il regista Beppe Menegatti, dal quale ebbe nel 1969 il figlio Francesco. Il marito si occup\u00f2 della regia di quasi tutte le creazioni da lei interpretate."}
{"id": "116788", "revid": "124493956", "url": "https://it.wikipedia.org/wiki?curid=116788", "title": "Biofilm", "text": "Un biofilm o biopellicola o microfouling \u00e8 una aggregazione complessa di microrganismi contraddistinta dalla secrezione di una matrice adesiva e protettiva, e spesso anche da:\nGli organismi unicellulari solitamente mostrano due distinte modalit\u00e0 di comportamento. La prima \u00e8 la familiare forma fluttuante, o planctonica, nella quale le cellule separate fluttuano o nuotano indipendentemente in un supporto liquido. La seconda \u00e8 lo stato aggregato, o sessile, in cui le cellule sono strettamente vincolate e fermamente attaccate l'una all'altra e anche, di solito, a una superficie solida. La modifica del comportamento \u00e8 attivata da un meccanismo di comunicazione chimica che differisce tra le specie. Alcune specie, ad esempio, possono produrre \"acil-omoseril-lattoni\" come segnale di \"quiescenza\", che induce le cellule planctoniche circostanti al cambiamento fenotipico verso lo stato sessile, attraverso una differente espressione dei geni della cellula.\nSecondo il CDC (Centers for Disease Control and Prevention) di Atlanta, fino all'80% delle infezioni batteriche che colpiscono persone nei paesi occidentali sono causate da biofilm polimicrobici. Pertanto, le infezioni uroginecologiche ricorrenti non dovrebbero pi\u00f9 essere considerate come infezioni supportate da un singolo ceppo patogeno, ma come sindromi polimicrobiche caratterizzate da un significativo aumento del carico batterico aerobico, anaerobico e fungino, con un possibile ceppo patogeno dominante.\nFormazione.\nLa formazione di un biofilm inizia con l'ancoraggio di microrganismi liberamente fluttuanti a una superficie. I primi \"coloni\" aderiscono alla superficie inizialmente attraverso deboli e reversibili forze di Van der Waals.\nSe i batteri colonizzatori non sono immediatamente separati dalla superficie, possono ancorarsi pi\u00f9 stabilmente utilizzando molecole di adesione cellulare, come i \"pili\".\nI primi colonizzatori facilitano l'arrivo di altre cellule mettendo a disposizione diversi siti di adesione cellulare e iniziano a costruire la matrice che permette l'integrit\u00e0 del biofilm. Alcune specie non sono in grado di attaccarsi autonomamente a una superficie, ma spesso riescono ad ancorarsi alla matrice o ai colonizzatori precedenti. Una volta che la colonizzazione ha avuto inizio il biofilm cresce tramite divisioni cellulari e integrazione di batteri esterni, anche di altre specie.\nSviluppo.\nSi distinguono cinque fasi nello sviluppo di un biofilm:\nPropriet\u00e0.\nI biofilm sono usualmente trovati su substrati solidi sommersi o esposti ad alcune soluzioni acquose, sebbene possano anche formarsi come tappeti o masse galleggianti su superfici liquide. Se \u00e8 rifornito di risorse sufficienti per la crescita un biofilm crescer\u00e0 fino a diventare macroscopico in poco tempo. I biofilm di solito consistono di molte specie di batteri e \"archaea\". Un biofilm contenente differenti specie prende solitamente il nome di consorzio batterico, ed \u00e8 quantitativamente pi\u00f9 frequente di biofilm composti da singole specie, pi\u00f9 rari e possibili solo a determinate condizioni.\nOgni specie presente nel consorzio svolge differenti funzioni metaboliche e presenta solitamente diverso trofismo, richieste di ossigeno o nicchia ecologica. In questo modo il consorzio \u00e8 pi\u00f9 efficiente senza che le diverse specie entrino in conflitto tra loro\nIl biofilm \u00e8 tenuto insieme e protetto da una matrice di composti polimerici escreti. Questa matrice \u00e8 tanto forte che, a certe condizioni, i biofilm possono fossilizzarsi. La matrice protegge le cellule all'interno e facilita la comunicazione tramite segnali chimici o fisici. In alcuni biofilm sono stati rinvenuti canali d'acqua che contribuiscono a distribuire i nutrienti e le molecole segnale. Allo stesso modo, questi canalicoli convogliano verso la periferia sostanze di scarto ed eventuali esotossine.\nI batteri che vivono su un biofilm solitamente hanno propriet\u00e0 significativamente differenti dai batteri delle stesse specie che vagano liberamente, poich\u00e9 l'ambiente denso e protetto del film permette loro di cooperare e interagire in varie maniere. Un beneficio di questo ambiente \u00e8 l'aumentata resistenza a detergenti e antibiotici, dato che la densa matrice extracellulare e lo strato esterno delle cellule protegge la parte interna della comunit\u00e0. In alcuni casi la resistenza agli antibiotici pu\u00f2 aumentare di 1000 volte.\nLocalizzazione.\nI biofilm sono ubiquitari. Quasi ogni specie di batterio o \"archaea\" possiede meccanismi attraverso i quali possono aderire a superfici e l'uno con l'altro. I biofilm si possono trovare su rocce e sulla ghiaia al fondo di ogni corso d'acqua e spesso si formano sulla superficie di acque stagnanti. Possono crescere sia nei laghi caldi e acidici dello Yellowstone sia sui ghiacciai in Antartide.\nGeneralmente i biofilm formati da colonie eterogenee sono pi\u00f9 spessi e pi\u00f9 stabili di quelli monospecie.\nDopo qualche tempo i batteri adesi al biofilm sono in grado di staccarsi, venendo a costituire una massa indipendente che periodicamente si sfoglia e, con la finalit\u00e0 di sopravvivere e di colonizzare altre nicchie, pu\u00f2 dare origine alla formazione di un nuovo biofilm in un altro posto. Questo fenomeno pu\u00f2 essere favorito dalle forze di scorrimento del fluido, dalla presenza di determinati composti o dalle caratteristiche delle singole specie batteriche.\nI biofilm permettono la sopravvivenza delle cellule batteriche in un ambiente ostile. Infatti le cellule planktoniche sono pi\u00f9 esposte a svariati fattori deleteri come batteriofagi o protozoi in natura, agenti biocidi nei dispositivi industriali, agenti antimicrobici in situazioni cliniche e dall'azione di anticorpi e fagociti. Inoltre la complessit\u00e0 della loro struttura e l'eterogeneit\u00e0 metabolica e fisiologica, suggeriscono un'analogia fra queste comunit\u00e0 e i tessuti di organismi superiori.\nNonostante la formazione di biofilm sia stato un aspetto ampiamente documentato della fisiologia batterica da oltre 100 anni, solo ora si sta iniziando a comprendere questo processo a livello molecolare. Infatti solo 2 decenni fa, la riscoperta che nei sistemi acquatici i batteri sono adesi a diverse superfici ha fatto concentrare gli sforzi sullo studio dei biofilm. Negli scorsi anni sono stati ideati sistemi di screening semplici per l'isolamento di mutanti difettivi nella formazione di biofilm, creando strumenti per l'analisi genetica di questa complessa struttura.\nIl biofilm pu\u00f2 comprendere una singola specie microbica o pi\u00f9 specie, e pu\u00f2 formarsi su un ampio range di superfici abiotiche o biotiche. Nonostante i biofilm misti predominino in molti ambienti, quelli composti da una singola specie hanno un forte interesse medico, in quanto causa di una grande variet\u00e0 di infezioni, dal momento che possono formarsi sulla superficie di impianti medici. Pseudomonas aeruginosa \u00e8 stata la specie pi\u00f9 studiata tra i batteri gram negativi che formano biofilm singoli, ma anche altri microrganismi quali ad esempio P.fluorescens, E.coli e Vibrio cholerae sono stati largamente studiati. Mentre tra i gram positivi pi\u00f9 analizzati troviamo Staphylococcus epidermidis, S. aureus e gli enterococchi. Inoltre, \u00e8 noto che anche \"Legionella pneumophila\" pu\u00f2 albergare nel biofilm nelle reti di distribuzione dell'acqua potabile, anche protetta all'interno di amebe, e rappresentare quindi un rischio per la salute dei consumatori (http://www.iss.it/binary/publ/cont/08-19_web.1219825010.pdf).\nI biofilm sono composti principalmente da cellule microbiche e matrice extracellulare (EPS). La percentuale di EPS si aggira tra il 50% e il 90% ed \u00e8 considerata la materia prima del biofilm. Le propriet\u00e0 chimico-fisiche di questa matrice possono variare molto, ma \u00e8 principalmente composta da polisaccaridi. L'EPS pu\u00f2 essere altamente idratato poich\u00e9 pu\u00f2 incorporare grandi quantit\u00e0 di acqua nella sua struttura tramite legami idrogeno, ma in alcuni casi l'EPS pu\u00f2 anche essere idrofobico.\nLa composizione e la struttura dei polisaccaridi determina la conformazione primaria della matrice. In alcuni batteri infatti, lo scheletro della struttura pu\u00f2 contenere residui di esosi legati tra loro con legami \u03b2-1,3 o \u03b2-1,4, che conferiscono maggiore rigidit\u00e0, minore deformabilit\u00e0 e in alcuni casi possono influenzare la solubilit\u00e0. La composizione dell'EPS non \u00e8 generalmente uniforme ma pu\u00f2 variare spazialmente e temporalmente, infatti la quantit\u00e0 di EPS cresce con l'et\u00e0 del biofilm.\nInoltre questa matrice pu\u00f2 associare con ioni metallici, cationi divalenti a altre macromolecole, come proteine, DNA, lipidi e anche acidi umici. A causa della sua elevata idratazione la matrice previene l'essiccamento di alcuni biofilm naturali. Inoltre pu\u00f2 contribuire alla resistenza agli antibiotici (un gruppo di bioingegneri ha infatti scoperto che i batteri all'interno del biofilm possono essere eliminati da antibiotici convenzionali se la struttura di queste comunit\u00e0 sessili viene perturbata da ultrasuoni o da campi elettrici a corrente continua) impedendo il trasporto di massa e la diffusione di queste sostanze attraverso il biofilm, probabilmente legando queste molecole direttamente.\nAlcuni studi hanno mostrato che la stabilit\u00e0 della struttura del biofilm \u00e8 legata alla presenza di zuccheri neutri, polisaccaridi acidi e aminozuccheri.\nRuolo in medicina.\nBatteri e funghi formano biofilm a determinate condizioni. Quando un gruppo di batteri o funghi si accumulano su di una superficie e raggiungono una particolare densit\u00e0 cellulare, iniziano a secernere una sostanza polimerica che si compone di polisaccaridi, proteine e DNA, formando una matrice in cui le cellule batteriche o fungine sono fortemente radicate.\nAggregati cellulari.\nGli aggregati multi-cellulari o biofilm permettono alle singole cellule batteriche o fungine o le colonie di batteri o funghi di esibire un comportamento coordinato e conferendo loro vantaggi biologici come la resistenza ad antibiotici e nei confronti del sistema immunitario dell'ospite.\nI biofilm sono strutturati per consentire la respirazione e lo scambio di liquidi e sostanze nutritive, mentre impediscono l'accesso alle cellule immunitarie dell'ospite come i fagociti; inoltre, riducono le concentrazioni di fattori inibitori o litici di tipo antimicrobico impedendo a questi di raggiungere i microrganismi.\nIl risultato di queste propriet\u00e0 \u00e8 che le infezioni, che sono la conseguenza risultato dalla formazione di biofilm, sono notoriamente difficili da eradicare e queste infezioni richiedono l'uso di alte concentrazioni di agenti antimicrobici, la rimozione dei tessuti colpiti, o la combinazione di questi trattamenti.\nFormazione del quorum sensing.\nLa formazione di biofilm sembra essere disciplinato dalla secrezione di molecole particolari, secondo un processo denominato quorum sensing.\nIl quorum sensing \u00e8 un processo di comunicazione tra cellule batteriche. Esso \u00e8 un processo auto indotto che fa s\u00ec che quando le molecole cominciano ad accumularsi nella zona circostante i microrganismi, i microrganismi si sottopongono a una serie di cambiamenti fisiologici che consentono la formazione del biofilm extracellulare. Ad esempio, a seguito del quorum sensing autoindotto, i microorganismi possono iniziare la produzione superficiale di polimeri extracellulari adesivi, la produzione biosurfattante, la sporulazione, la bioluminescenza e la secrezione di sostanze nutritive; con sequestramento di molecole e fattori di virulenza come conseguenza del processo di formazione del biofilm.\nPer questi motivi talvolta batteri presenti in un biofilm possono essere fino a 4.000 volte pi\u00f9 resistenti agli antibiotici rispetto allo stesso organismo, in un ambiente allo stato libero.\nResistenza agli antibiotici.\nIl confronto tra la concentrazione minima inibente (MIC), che descrive la quantit\u00e0 di antimicrobico necessaria per inibire i microrganismi liberi capaci di formare biofilm, e la minima concentrazione di eradicazione del biofilm (MBEC), che descrive la concentrazione minima di un agente antimicrobico capace di inibire la crescita di un biofilm (necessaria per inibire o eliminare la crescita di biofilm), mostrano le differenze esistenti nella suscettibilit\u00e0 dei batteri liberi rispetto a quelli che formano biofilm. Spiegando perch\u00e9 i batteri che formano biofilm sono molto meno sensibili agli agenti antimicrobici ai comuni schemi terapeutici.\nInoltre, utilizzando una concentrazione di antibiotici in dose pari alla MIC, se l'infezione presenta un biofilm si pu\u00f2 avere un'esposizione del biofilm a dosi sub-letali di antibiotici, provocando cos\u00ec una pi\u00f9 alta incidenza di resistenze microbiche, con gravi conseguenze per l'ospite.\nCasi specifici.\nLa produzione di biofilm ha evidenti specifiche implicazioni in medicina; in particolare:\nUroginecologia.\nAd esempio, Escherichia coli, spesso presente con infezioni uro-ginecologiche, forma un biofilm in vescica, o in vagina. Tale biofilm pu\u00f2 comprendere una riserva intracellulare dormiente microrganismo che costituiscono circa 1% delle cellule batteriche, sono completamente resistenti agli antibiotici e alla risposta immunitaria del organismo, caratteristica fondamentale responsabile del fallimento della terapia antibiotica per i pazienti con infezioni ricorrenti. Una volta che la terapia antibiotica o antimicotica \u00e8 completata, le cellule persistenti rapidamente riattivate ripristinano la carica batterica o fungina preesistente, causando infezioni ricorrenti. \nIl trattamento antibiotico pu\u00f2 essere risolutivo sui batteri in fase planctonica, responsabili delle riacutizzazioni infettive rilasciate dal biofilm, ma non \u00e8 in grado di eliminare la comunit\u00e0 batterica sessile contenuta nello stesso.\nIl biofilm da Escherichia coli, presente contemporaneamente a livello vescicale e vaginale contiene persister cells, completamente resistenti agli antibiotici e al sistema immunitario rendendo tali infezioni croniche e ricorrenti. La progressione, verso la cronicizzazione \u00e8 pi\u00f9 rapida e gli episodi di cistite pi\u00f9 ravvicinati se il biofilm vaginale non viene trattato.\nIl biofilm si pu\u00f2 formare sulle superfici inerti, come dispositivi endouterini, anelli contraccettivi, impianti contraccettivi, pessari.\nUrologia.\nSe i microrganismi patogeni creano un biofilm nella vescica, possono causare cistite cronica con episodi acuti ogni volta che il biofilm viene aperto. La terapia con antibiotici in questo caso \u00e8 inefficace. I biofilm patogeni tipici della vescica sono caratterizzati da ceppi uropatogeni di Escherichia coli (UPEC Uropatogenic escherichia coli) responsabili del 75%-85% delle cistiti ricorrenti e del biofilm intracellulare. All'interno delle cellule dell'urotelio, i batteri organizzano biofilm immersi in una matrice di polisaccaridi saturi circondati da un guscio protettivo di uroplachina in prossimit\u00e0 della superficie, dove creano rigonfiamenti simili a baccelli.\nEliminazione del biofilm.\nI risultati di recenti esperimenti hanno confermato, oltre all'effetto antiossidante, l'efficacia della N-acetilcisteina (NAC) nella distruzione dei biofilm e una diminuzione del numero di forme viventi di batteri presenti in esse. N-acetilcisteina (NAC) impedisce la formazione di biofilm da parte di agenti patogeni. N-acetilcisteina (NAC) ha un effetto devastante sui biofilm patogeni, agendo direttamente sulla matrice polisaccaridica.\nProfilassi e eliminazione dei biofilm patogeni.\nGli ingredienti attivi, efficaci nella prevenzione e nel controllo dei biofilm, non contengono antibiotici: D-mannosio, n-acetilcisteina (NAC), probiotici, lattoferrina, morinda citrifolia.\n\u00c8 stato dimostrato che l'n-acetilcisteina pu\u00f2 distruggere il biofilm, rendere disponibili i batteri per il d-mannosio o gli antibiotici.\nBiofilm su pavimenti e superfici di lavoro possono rendere difficile l'igiene degli alimenti nelle aree adibite alla preparazione di cibo.\nApplicazioni.\nI biofilm possono essere impiegati per fini utili. Ad esempio in molti depuratori di acque provenienti da fognature viene incluso uno stadio di trattamento in cui l'acqua viene fatta passare attraverso biofilm cresciuti su filtri, che estraggono e metabolizzano molti composti organici nocivi.\nNell'industria alimentare il biofilm causa, in genere, notevoli problemi di ordine tecnologico impedendo o rallentando il flusso di calore, aumentando la resistenza di un fluido allo scorrimento, favorendo la corrosione e determinando anche perdite di prodotto. Inoltre, dal punto di vista igienico-sanitario esso riduce sensibilmente l'efficacia di un disinfettante convenzionale che riesce a penetrare solo parzialmente nel fitto strato di polimeri per giungere a contatto con le cellule batteriche. Va tenuto presente, inoltre, che tali cellule non presentano solamente caratteristiche alterative, ma sono dotate spesso di elevate potenzialit\u00e0 patogene: non di rado viene segnalata la presenza nei biofilm di Listeria monocytogenes, Yersinia enterocolitica, Campylobacter jejuni ed Escherichia coli.\nRuolo nell'ecologia acquatica.\nOrganismi presenti.\nLa base della catena trofica \u00e8 composta dai batteri, che sono anche responsabili della formazione della matrice gelatinosa che forma la base del film (glicocalice, definito in questo contesto come EPS, Sostanze Polimeriche Extracellulari), questi batteri alimentano ricche faune di protozoi, sono anche presenti funghi saprofiti e diatomee fotosintetiche.\nRuolo ecologico.\nQuesto \u201ctappeto\u201d organico contiene un gran numero di organismi, organizzati con una struttura di comunit\u00e0 simile a quella degli ecosistemi a scala maggiore e riveste un importante ruolo nella successiva colonizzazione del substrato da parte di organismi sessili pi\u00f9 grandi."}
{"id": "116789", "revid": "2220747", "url": "https://it.wikipedia.org/wiki?curid=116789", "title": "Lingua sarda campidanese", "text": "Il sardo campidanese (nome nativo sardu campidanesu o campidanesu) \u00e8 una delle due tradizionali partizioni ortografiche della lingua sarda (l'altra \u00e8 il sardo logudorese). Il codice ISO 639-3 \u00e8 \"sro\"; a questo vengono affiancate le lettere (I) (lingua a s\u00e9 stante) e (L) (lingua attiva, usata come lingua madre da persone in vita).\nDiffusione.\nNella denominazione di campidanese si suole comprendere un gruppo di dialetti della lingua sarda parlati nella parte centro-meridionale dell'isola, in una regione ben pi\u00f9 vasta del Campidano geografico. \u00c8 la variet\u00e0 originaria di un'area abitata da 975.000 persone circa, di cui quasi la met\u00e0 ricadenti nell'hinterland cagliaritano, sede di immigrazione sia interna, da varie regioni dell'isola, che esterna. In base ad una ricerca del 2006 della Regione Sardegna il campidanese risulta capito da 942.000 persone circa (il 96,9% dei residenti) e parlato da 670.000 persone circa (il 68,9% della popolazione). Solo il 3,1% dei residenti non avrebbe alcuna competenza del campidanese.\nCaratteristiche.\nNell'ambito del sistema linguistico sardo le varianti campidanesi sono considerate le pi\u00f9 innovative, quelle cio\u00e8 che esibiscono maggiori elementi di distanza dal modello latino classico. Secondo alcuni studiosi talune innovazioni sarebbero state favorite dai contatti della citt\u00e0 di Cagliari, per altri andrebbero attribuite a un sostrato etnico paleomediterraneo delle popolazioni meridionali, che avrebbe causato una diversa evoluzione del latino volgare rispetto al logudorese. In effetti, le vocali etimologiche latine \"E\" e \"O\" sono riprodotte nelle varianti centrosettentrionali, mentre mutano in \"I\" e \"U\" in quelle centromeridionali, analogamente ad altre varianti latine dell'Europa meridionale, nonch\u00e9 al greco moderno: un esempio sono gli esiti della terza declinazione latina in \"i\" anzich\u00e9 \"e\", comuni al corso meridionale, ai dialetti italiani meridionali estremi e al portoghese. Un'altra interpretazione \u00e8 quella che vorrebbe alcuni caratteri peculiari del sardo meridionale riconducibili a elementi preesistenti nel latino popolare introdotto dai legionari romani e perci\u00f2 distante dal coevo latino codificato di uso colto e letterario (ad es. il particolare trattamento riservato nei dialetti meridionali alla L etimologica in posizione intervocalica).\nPer contro, la maggiore corrispondenza di taluni elementi del sardo settentrionale al latino classico potrebbe trovare spiegazione non gi\u00e0 in un'intensa latinizzazione precoce delle regioni interne dell'isola e quindi nella conservazione dei tratti linguistici cos\u00ec acquisiti, quanto piuttosto in una latinizzazione pi\u00f9 tardiva. Le varianti settentrionali avrebbero pertanto origine da un latino colto, di uso ecclesiastico, introdotto contestualmente alla cristianizzazione nelle aree interne dell'isola.\nIn sintesi, delle complesse dinamiche all'origine delle divergenze che i sistemi dialettali centromeridionali esibiscono rispetto a quelli centrosettentrionali, si prendono in considerazione: il ruolo delle lingue di sostrato; fattori quali la latinizzazione anticipata del meridione dell'isola, la sua maggiore esposizione a varie ondate successive, anche tarde, di latinizzazione; il latino popolare introdotto e la presenza di diversi centri di irradiazione della latinit\u00e0 che avrebbero esercitato la loro influenza su aree diverse della Sardegna e in tempi diversi; maggiori contatti interni ed esterni rispetto alle regioni montagnose dell'interno, di fatto pi\u00f9 isolate anche dal resto della comunit\u00e0 sarda; dinamiche evolutive intrinseche al sistema linguistico sardo e ai dialetti meridionali in particolare, testimoni nei secoli di sviluppi peculiari.\nAl suo interno, il diasistema campidanese presenta maggiore omogeneit\u00e0 rispetto al gruppo logudorese-nuorese per motivi geografici, anche se presenta alcune differenze locali nelle aree periferiche. Il dominio campidanese viene comunemente ripartito in otto sottogruppi: quello \"comune\" o \"cittadino\"; quello \"occidentale\" o \"rustico\"; quello \"sulcitano\"; quello \"sarrabese\"; quello \"barbaricino centrale\"; quello \"barbaricino meridionale\"; quello \"barbaricino d'Ogliastra\"; quello \"oristanese\".\nIl campidanese cittadino parlato a Cagliari, emendato di alcuni tratti localistici, \u00e8 la base del \"campidanese comune\" o \"campidanese letterario\", solitamente usato da scrittori e poeti. All'interno del diasistema campidanese, la variante conservativa cagliaritana nei suoi registri alti ha infatti tradizionalmente rappresentato il modello linguistico di referenza: variet\u00e0 diastratica alta, usata dal ceto borghese in tutta l'area meridionale dell'isola e modello unificante per gli utilizzi colti, ecclesiastici e letterari.\nTra le sue caratteristiche;\nVarianti.\nOristanese.\nL'oristanese centrale (Donigala Fenughedu, Massama, Nurachi, Nuraxinieddu, Ollastra, Oristano, Siamaggiore, Sil\u00ec, Simaxis, Solanas, Zerfaliu) conserva alcune caratteristiche lessicali di derivazione dall'area logudorese, una limitata presenza di k- e g- velari (\"chentu\", \"lughi\", \"rughi\") cos\u00ec come talvolta nessi latini con la b- e -bb- come nel logudorese (\"lingua\"&gt;\"limba\", \"acua\"&gt;\"abba\", \"s\u00e0nguini\"&gt;\"s\u00e0mbeni\").\nI dialetti settentrionali, corrispondenti approssimativamente ai territori delle antiche curatorie del Campidano Maggiore (Cabras, Baratili San Pietro, Riola Sardo, Solarussa) e del Campidano di Milis (Bauladu, Milis, Narbolia, San Vero Milis, Tramatza, Zeddiani) e del Barigadu (in particolare Allai, Fordongianus, Villanova Truschedu) con l'aggiunta di Ruinas (curatoria \"Parte Valenza\"), pur grammaticalmente campidanesi presentano forti influssi dal logudorese centrale e sono per questo motivo da includere nella cos\u00ec detta variante arborense e definiti \"Limba de mesania\" (LDM) per la loro difficile classificazione in uno dei due gruppi. In particolare, a partire dai comuni del campidano Maggiore si osserva il mantenimento sia delle velari cos\u00ec come dei nessi latini in b- e -bb- (\"rughe\"/\"gruxi\"&gt;\"rughi\", \"deghe\"/\"dexi\"&gt;\"deghi,\" \"bindighi\"/\"cuindixi\"&gt;\"bindighi\", \"battordighi\"/\"cuattordixi\"&gt;\"battordighi, egua&gt;ebba)\", conservazione delle terminologie logudoresi (\"como\"&gt;\"comu\", \"gasi\"&gt;\"diasi\"), e a seconda del centro considerato un pi\u00f9 o meno regolare passaggio alle forme logudoresi/nuoresi -nz- \"e -rz- (anzoni, arzola, atonzu, zenti\"). Nei comuni del campidano di Milis, a Bauladu e Solarussa, in aggiunta a tali caratteristiche si osserva anche il passaggio di sc- in -\"sch- (\"nasci&gt;naschi, pisci&gt;pischi, sc\u00ec&gt;isch\u00ec\"), di -ll- in -z- (\"fillu&gt;fizu, ollu&gt;ozu,\" \"allu&gt;azu\"), il passaggio da -c- a -tz- (\"citadi\"&gt;\"tzitadi\", \"certu\"&gt;\"tzertu\", \"b\u00e8ciu\"&gt;\"betzu\") e l'invesione di r e n (\"arena\"&gt;\"anea\", \"aranzu\"&gt;\"ananzu\"). Il Barigadu si distingue da questi ultimi per il mantenimento della forma campidanese -ngi- e -rgi-\" (\"angioni\", \"argiola\") e per il passaggio di -ll- in -g- (\"f\u00ecgiu, \u00f2giu, \u00e0giu\") riflettendo la condizione originaria dell'area logudorese. Nell'oristanese e nell'alto Campidano \u00e8 caratteristica l'elisione della -n- intervocalica (\"Aristanis\"&gt;\"Arist\u00e3is\", \"Pabillonis\"&gt;\"Pabill\u00f5is\", \"cani\"&gt;\"c\u00e3i\", \"pani\"&gt;\"p\u00e3i\", \"manu\"&gt;\"m\u00e3u\", \"angioni\"&gt;\"angi\u00f5i\", \"binu\"&gt;\"biu\") e una pi\u00f9 accentuata inversione letterale (\"cabra\"&gt;\"craba\", \"cherbeddu\"&gt;\"crebeddu\"). L'arborense presenta, inoltre, in modo variabile, la caratteristica fonetica dell'elisione della -l- intervocalica (\"soli\"&gt;\"soi\", \"colori\"&gt;\"caori\").\nL'oristanese meridionale (Usellus, Ales, Morgongiori, Uras, Terralba, Mogoro, fino ad Arbus) e della zona del grighine meridionale (Siamanna, Siapiccia e Villaurbana), tende a perdere progressivamente le caratteristiche logudoresi, assumendo invece gradatamente alcuni caratteri del campidanese rustico (passaggio a -b-: \"soli\"&gt;\"s\u00f5i\"/\"sobi\").\nOgliastrino o Barbaricino orientale.\nL\u2019ogliastrino (Elini, Lanusei, Loceri, Tortol\u00ec, Lotzorai, Urzulei, Perdasdefogu, Baunei, Talana, Ilbono, Bari Sardo, Jerzu, Arzana, Tertenia, Villagrande Strisaili, Gairo, Girasole, Osini, Ulassai, Triei) risente dell'influenza delle parlate barbaricine e nuoresi e conserva in maniera differente, in base alla posizione geografica del paese, caratteri tipici di questi dialetti (\"abba\", \"limba\", \"sambene\", \"caente\") nonch\u00e9 il suono -ss-: \"pessa\", \"pussu\", \"prassa\", \"marsu\", \"siu\", \"sia\", con eccezione per Barisardo dove \u00e8 \"sc\u00ecu\", \"sc\u00eca\"), il passaggio -tz-&gt;-ss- (\"uf\u00ectziu\"&gt;\"of\u00ecssiu\", \"pitzu\"&gt;\"pissu\") e la finale singolare in -e nell'alta Ogliastra ma con il sistema verbale arcaico del campidanese (\"ni\u00e0i\"&gt;\"ni\u00e0ri\", \"f\u00e0i&gt;f\u00e0iri\", \"and\u00e0i&gt;and\u00e0ri\", \"liggi\"&gt;\"liggiri\"), -x-&gt;-g- (\"dexi\"&gt;\"degi\"/\"dege\", \"ruxi\"&gt;\"rugi\"/\"ruge\", \"undixi\"&gt;\"undigi\", \"domixedda\"&gt;\"domigedda\"), e di altre particolarit\u00e0 (\"pro\"/\"po\"&gt;\"po\", l'articolo in \"is\" con finali plurali in \"-os\", \"-es\" e \"-as,\" mentre al sud mantengono \"-us\", \"-is\" e \"-as\") che lo accomunano al campidanese; sempre sotto influenza delle parlate nuoresi nell'incontro tra due parole la consonante s pu\u00f2 variare in r: questo avviene con le lettere b-, d-, g-, l-, m-, n-, v- (\"is domos\"&gt;\"ir domos\", \"est bellu\"&gt;\"er bellu\", \"cosas beccias\"&gt;\"cosar beccias\"). L'arzanese e il villagrandese contengono elementi aspirati \"fillu\"&gt;\"fixu \"; i dialetti di Villagrande, Arzana, Talana, Baunei, Triei e Urzulei risulterebbero i pi\u00f9 distaccati dal campidanese, in particolare quello di Urzulei \u00e8 molto pi\u00f9 simile al barbaricino (aspirazione della c, simile al colpo di glottide della Barbagia di Ollolai; articoli plurali \"as\" e \"os\" al posto di \"is\" come \"is compangios&gt;os compangios, is biddas&gt;as biddas\"), essendo il paese pi\u00f9 a nord dell'Ogliastra. A seconda dei paesi, il gerundio cambia a nord in -\"ndo\" o -\"endu\" a sud (\"narando\", \"faendo\", \"marrendu\", \"proendu\").\nBarbaricino centrale.\nIl dialetto della zona di transizione del Mandrolisai (Sorgono, Atzara, Tonara, Desulo, Samugheo, Ortueri) e in parte nella Barbagia di Belv\u00ec (Aritzo, Belv\u00ec, Meana Sardo) e Laconi sono influenzati dai dialetti nuoresi di cui conservano diverse caratteristiche (\"abba\", \"limba\", \"gasi\"), la finale singolare in -e (\"angione\", \"mere\", \"pastore\"). Il gerundio cambia in -\"ndo\", e si presenta l'assimilazione di -nd- e di -mb (\"pappando\"&gt;\"pappanno\", \"torrando\"&gt;\"torranno\", \"faendo\"&gt;\"faenno\", \"limba\"&gt;\"limma\", \"cambiando\"&gt;\"cammianno\"); caratteristico di questa zona \u00e8 il passaggio di -ll-&gt;-g- (\"fillu\"&gt;\"figiu\", \"ollu\"&gt;\"ogiu\") e -r-&gt;-l- (\"bertula\"&gt;\"beltula\", \"parte\"&gt;\"palte\", \"borta\"&gt;\"bolta\") e come in Ogliastra -x-&gt;-g- (\"dexe\"&gt;\"dege, gruxi\"&gt;\"gruge\").\nBarbaricino meridionale.\nIl dialetto della Barbagia di Seulo (Seulo, Seui, Sadali, Esterzili, Ussassai), Villanova Tulo e Gadoni, si discosta leggermente dal campidanese rustico per il mantenimento di -n- e -l- (\"angioni\", \"soli\") e per l'influenza del nuorese nella parlata di alcuni comuni. A Seui e Ussassai la -s- diventa -r- prima di determinate consonanti (\"is domus\"&gt;\"ir domus\", \"mannus meda\"&gt;\"mannur meda\") e -x-&gt;-g- (\"domixedda\"&gt;\"domigedda\", \"meixina\"&gt;\"meigina\"). Sempre a Ussassai e Seui i nessi latini rimangono uguali al logudorese in (\"acua\"&gt;\"abba\", \"sanguini\"&gt;\"sambini\", \"lingua\"&gt;\"limba\") e come la vicina Ogliastra -tz- diventa -ss- (\"Pitzu de s'acua\"&gt;\"Pissu de s'abba\", \"pratza\"&gt;\"prassa\"). Gadoni, data la vicinanza con i comuni di Belv\u00ec e Aritzo mostra alcune caratteristiche del Barbaricino centrale come il passaggio di -r-&gt;-l- (\"morti\"&gt;\"molti\", \"portai\"&gt;\"poltai\") e alcuni termini tipici logudoresi adattati al campidanese (in camp. \"immoi\", in log. \"como\", a Gadoni \"comu\", \"aici\"&gt;\"gasi\").\nSarrabese.\nIl dialetto dell'alto Sarrabus (Villaputzu, San Vito e Muravera) e del Gerrei orientale (Ballao, Armungia e Villasalto) presenta invece fenomeni fonetici particolari tra cui i colpi di glottide /\u0294/ per la pronuncia di -l- e -n- (\"soli\"&gt;\"sohi\", \"pani\"&gt;\"pahi\", \"cani\"&gt;\"cahi\") e -rt-&gt;-tt- (\"morti\"&gt;\"motti\").\nCampidanese occidentale.\nIl campidanese occidentale o rustico parlato nel Medio Campidano (San Gavino Monreale, Gonnosfanadiga, Villacidro, Guspini, Arbus, Sanluri, Sardara, Pabillonis), nel Fluminese (Fluminimaggiore, Buggerru), nella Marmilla, in parte nel Gerrei (Silius, San Basilio, Goni, Escalaplano), e nel basso Sarrabus (Burcei, Castiadas, Villasimius), nella Trexenta, nel Sarcidano, nel Parteolla fino al Basso Campidano (Samassi, Serrenti, Villasor, Serramanna, Siliqua, Vallermosa, Nuraminis, Assemini) presenta caratteristiche fonetiche come l'elisione della -l- (\"soli\"&gt;\"soi\", \"celu\"&gt;\"ceu\", \"teula\"&gt;\"teua\", \"callenti\"&gt;\"caenti\"), metafonesi, nasalizzazioni, contrazioni vocaliche e, come nell'oristanese, della -n- (\"cani\"&gt;\"c\u00e3i\", \"pani\"&gt;\"p\u00e3i\"); in alcune aree (Marmilla, Medio Campidano, Trexenta) -l-&gt;-b- (\"soli\"&gt;\"sobi\", \"teula\"&gt;\"teba\", \"portali\"&gt;\"potabi\", \"faula\"&gt;\"faba\", \"ilixi\"&gt;\"ibixi\").\nCagliaritano.\nIl cagliaritano (casteddaju) o campidanese comune o cittadino (parlato a Cagliari e nell'area metropolitana fino a Sinnai, Maracalagonis, Settimo San Pietro, sulla fascia costiera a Capoterra, Sarroch, Villa San Pietro, Pula, Domus de Maria, Teulada e a Villamassargia, Domusnovas, Musei, Iglesias, Gonnesa, Portoscuso e Carbonia) \u00e8 spesso adottato come modello di riferimento ed \u00e8 base del campidanese letterario; tra le caratteristiche fonetiche -d-&gt;-r- (\"giogadori\"&gt;\"giogarori\", \"meda\"&gt;\"mera\"); La fascia costiera (escluse le citt\u00e0 di Cagliari e Teulada) presenta per ipercorrezione il raddoppio di -l- e -n- (\"soli\"&gt;\"solli\", \"celu\"&gt;\"cellu\", \"luna\"&gt;\"lunna\", \"manu\"&gt;\"mannu\", \"cani\"&gt;\"canni\", \"pani\"&gt;\"panni\").\nSulcitano.\nIl sulcitano (Giba, Masainas, Narcao, Nuxis, Perdaxius, Piscinas, San Giovanni Suergiu, Sant'Antioco, Sant'Anna Arresi, Santadi, Tratalias, Villaperuccio) come nel cagliaritano mostra -d-&gt;-r- (\"meda\"&gt;\"mera\", \"beridadi\"&gt;\"berirari\"), presenta -tz-&gt;-c- (\"petza\"&gt;\"p\u00e8cia\", \"martzu\"&gt;\"m\u00e0rciu\", \"chitzi\"&gt;\"chici\", \"putzu\"&gt;\"p\u00f9ciu\", \"pratza\"&gt;\"pr\u00e0cia\", \"cratzonis\"&gt;\"cracionis\"), conservazione di -n- (\"luna\", \"manu\", \"cani\"), la -l- in posizione intervocalica nella sillaba finale dei sostantivi tende a decadere (\"teula\"&gt;\"teua\", \"faula\"&gt;\"faua\", \"bertula\"&gt;\"bertua\", \"sali\"&gt;\"sai\", \"malu\"&gt;\"mau\", \"soli\"&gt;\"soi\"), trasformazione della -l- in -r- (\"calai\"&gt;\"carai\", \"scolai\"&gt;\"scorai\", \"olia\"&gt;\"oria\"), la -r- contenuta nella sillaba finale di molti sostantivi tende a decadere (\"giogarori\"&gt;\"giogaroi\", \"perirori\"&gt;\"periroi\", \"crobetori\"&gt;\"crobetoi\"), nei sostantivi che terminano in -rgiu-/-rgia- si ha la trasformazione di -rg- in -x- (\"orgiu\"&gt;\"orxu\", \"arruargiu\"&gt;\"arruaxu\", \"argia\"&gt;\"arxa\").\nLa variante alto oristanese, barbaricina e alto ogliastrina sono riconducibili alla Limba de mesania (Lingua di mezzo) in quanto conservano elementi tipici del campidanese con forti influssi linguistici logudoresi e nuoresi.\nAlcune regole di fonosintassi.\nUna delle principali complicanze, sia per chi si approcci a tale variante linguistica sia per chi, pur sapendola parlare, non la sa scrivere, \u00e8 la differenza fra scritto (qualora si voglia seguire un'unica forma grafica) e parlato data da specifiche regole che mutano il suono all'inizio od alla fine di una parola, a seconda di quello presente nella parola precedente o successiva. Per tale ragione, \u00e8 importante menzionarne almeno qualcuna in questa voce.\nSistema vocalico.\nVale quanto detto nella voce principale.\nEsempi.\nVerbo essere, indicativo presente.\nVerbo avere, indicativo presente.\nTenere conto che in molti dialetti del campidano, il verbo avere funga solo da ausiliare nei verbi, mentre il verbo tenere (\"a tenni\" all'infinito) funge come possessivo:"}
{"id": "116790", "revid": "133248", "url": "https://it.wikipedia.org/wiki?curid=116790", "title": "Microrganismi", "text": ""}
{"id": "116791", "revid": "133248", "url": "https://it.wikipedia.org/wiki?curid=116791", "title": "Microbo", "text": ""}
{"id": "116792", "revid": "133248", "url": "https://it.wikipedia.org/wiki?curid=116792", "title": "Microbi", "text": ""}
{"id": "116793", "revid": "133248", "url": "https://it.wikipedia.org/wiki?curid=116793", "title": "Microorganismi", "text": ""}
{"id": "116799", "revid": "289247", "url": "https://it.wikipedia.org/wiki?curid=116799", "title": "Raimondo di Tripoli", "text": ""}
{"id": "116801", "revid": "768068", "url": "https://it.wikipedia.org/wiki?curid=116801", "title": "Lingua araba standard", "text": "La lingua fu\u1e63\u1e25\u0101 (, in italiano: \"pura\") o arabo moderno standard, indica lo standard moderno della lingua araba.\nViene usata per la comunicazione scritta e in situazioni formali e per la comunicazione orale ufficiale a livello pubblico.\nDescrizione.\n\u00c8 un termine usato principalmente dai linguisti per indicare la variet\u00e0 di arabi letterari standardizzati che si sono sviluppati nel mondo arabo tra la fine del XIX e l'inizio del XX secolo. \u00c8 la lingua usata nel mondo accademico, nella stampa e nei mass media, nella legge e nella legislazione, sebbene non sia parlata come madrelingua, alla stessa stregua del latino in Europa fino a qualche secolo fa.\nDifferisce in modo marcato dai singoli idiomi locali, soprattutto perch\u00e9 tende a sintetizzare nuove parole da radici arabe e non utilizzando prestiti dalle lingue europee.\nTra l'arabo scritto e il parlato esiste un vistoso fenomeno di diglossia, anzi (pi\u00f9 correttamente) di \"pluriglossia\", vista la molteplicit\u00e0 del parlato arabo delle numerose nazioni che costituiscono il mondo arabofono e arabografo, per il quale \u00e8 diffuso ma giudicato inappropriato l'impiego del termine dialetto (\"\u02bfamma\").\nL'arabo classico.\nIn Occidente viene distinta dall'arabo classico, che \u00e8 la forma della lingua araba usata nei testi letterari omayyadi ed abbasidi dal VII al IX secolo e nel Corano, ma per gli arabi solitamente non esiste questa differenza. \nGli arabi ritengono che essa fosse specificamente parlata dai Quraysh, con il cui idioma sembra siano stati in parte scritti ad esempio i libri di tradizione giuridico-religiosa (\"\u1e25ad\u012bth\") e tutte le opere che vengono definite come afferenti alle cosiddette \"scienze religiose\" (\"\u02bful\u016bm d\u012bniyya\").\nLa fu\u1e63\u1e25\u0101 presenta una grammatica leggermente semplificata rispetto all'arabo classico, ad esempio le forme derivate del verbo sono solitamente considerate 9 invece di 14 e mancano i modi verbali energico I ed energico II."}
{"id": "116802", "revid": "20768", "url": "https://it.wikipedia.org/wiki?curid=116802", "title": "Mukti", "text": ""}
{"id": "116803", "revid": "729019", "url": "https://it.wikipedia.org/wiki?curid=116803", "title": "Displasia dell'anca", "text": "La displasia dell'anca, conosciuta anche come lussazione congenita dell'anca (LCA) o displasia congenita dell'anca (DCA), \u00e8 uno sviluppo anomalo dell'articolazione dell'anca che porta gradualmente la testa del femore a dislocarsi dalla cavit\u00e0 acetabolare. Ha inizio in epoca fetale e, se non trattata, evolve durante i primi anni di vita con esiti permanenti e invalidanti. Per questo suo carattere evolutivo, \u00e8 definita anche displasia evolutiva dell'anca (Developmental Dysplasia of the Hip - DDH).\nEpidemiologia.\nL'incidenza epidemiologica della displasia dell'anca varia dallo 0,7% al 2,5% dei nati vivi tra i caucasoidi, \u00e8 bilaterale in una percentuale che varia dal 20% al 45% dei casi. Il rapporto Maschi/Femmine \u00e8 di circa 1/6 ed \u00e8 ammessa una familiarit\u00e0. Pu\u00f2 associarsi a gravi malformazioni congenite o sindromi. In Italia l'incidenza media \u00e8 di circa l'1\u2030 e le zone a maggiore incidenza sono la pianura padana, la Puglia e l'Emilia, mentre \u00e8 quasi assente in Sicilia e Sardegna.\nNel mondo, popolazioni a bassissima incidenza sono i lapponi e le persone di origine africana.\nSecondo alcuni autori la localizzazione pi\u00f9 frequente sarebbe a sinistra, a causa della posizione intrauterina del feto che determina un'adduzione forzata dell'anca sinistra per via della stretta vicinanza col rachide lombosacrale materno. La condizione \u00e8 otto volte pi\u00f9 frequente nelle donne rispetto ai maschi.\nI nativi americani hanno maggiori probabilit\u00e0 di avere una dislocazione dell'anca congenita rispetto a qualsiasi altra popolazione. Il rischio per i nativi americani \u00e8 di circa 25-50 su 1000. La frequenza complessiva della displasia dello sviluppo dell'anca \u00e8 di circa 1 caso ogni 1000 individui; tuttavia, Barlow riteneva che l'incidenza dell'instabilit\u00e0 dell'anca nei neonati potesse arrivare a 1 caso ogni 60 nati.\nStoria.\nLa stecca del cuscino Frejka prende il nome dal Dr. Bedrich Frejka (1890-1972), un chirurgo ortopedico ceco. L'imbracatura Pavlik porta il nome del Dr. Arnold Pavlik (1902-1962), anche lui chirurgo ortopedico ceco.\nEziologia.\nLa displasia dell'anca \u00e8 causata da un'interazione tra predisposizione genetica e fattori ambientali.\nPredisposizione genetica.\nSecondo la pi\u00f9 recente teoria, elaborata da Wynne-Davies, la displasia dell'anca \u00e8 da considerarsi una malattia ereditaria a carattere poligenico. La probabilit\u00e0 che un neonato sia portatore di displasia dell'anca \u00e8 pari a:\nSecondo alcuni autori, la maggiore incidenza di displasia dell'anca nel sesso femminile sarebbe da attribuire a un maggior numero di recettori per l'ormone relaxina, normalmente secreto dalla madre al termine della gravidanza. Questo ormone ha il compito di diastasare (allargare) la sinfisi pubica per facilitare il passaggio del feto lungo il canale del parto. Il maggior numero di recettori nelle femmine potrebbe favorire una maggiore lassit\u00e0 dei mezzi di fissit\u00e0 articolare.\nFattori ambientali.\nTra i fattori ambientali che favorirebbero l'insorgenza di displasia dell'anca rientrano tutti quei fattori che concorrono a ridurre lo spazio libero attorno al feto, obbligandolo ad una adduzione forzata delle anche:\nPatogenesi.\nEsistono due teorie maggiormente accreditate in letteratura: la \"teoria della displasia acetabolare\" e la \"teoria della lassit\u00e0 capsulo-legamentosa\".\nTeoria della displasia acetabolare.\nLa testa del femore, deformando la cavit\u00e0 acetabolare per via della ridotta resistenza della sua cartilagine, perde i normali rapporti anatomici e si disloca.\nTeoria della lassit\u00e0 capsulo-legamentosa.\nLa lassit\u00e0 dei mezzi di fissit\u00e0 favorisce la dislocazione della testa del femore.\nAnatomia patologica.\nLa displasia dell'anca \u00e8 classificata in base ai rapporti che la testa del femore contrae con l'acetabolo e alle alterazioni graduali indotte dalla perdita dei normali rapporti anatomici.\nClassificazione di Dunn.\nIl 98% dei neonati affetti mostra una lesione di stadio 1.\nClinica.\nLa clinica della displasia dell'anca cambia a seconda dell'et\u00e0 del paziente. L'esame obiettivo e l'anamnesi sono utili per indurre un primo sospetto.\nSegni e sintomi.\nI segni e sintomi della displasia dell'anca sono variabili a seconda del grado di Dunn e dell'et\u00e0 del paziente.\nNeonato.\nIl principale segno clinico in epoca neonatale \u00e8 il segno dello \"scatto in entrata\", apprezzabile attraverso l'esecuzione della manovra di Ortolani, che causa la riduzione della sublussazione dell'anca (grado 2 secondo Dunn), col femore che ritorna all'interno dell'acetabolo.\nIn caso di negativit\u00e0 alla manovra di Ortolani, potrebbe apprezzarsi il segno dello \"scatto in uscita\" attraverso l'esecuzione della manovra di Barlow, che induce dislocazione della testa femorale in caso di displasia dell'anca grado 1 secondo Dunn.\nBambino prima della deambulazione.\nLa naturale evoluzione della patologia verso lo stadio 3 secondo Dunn e l'aumento della massa muscolare portano a negativizzazione delle manovre di Ortolani e Barlow. In questa fase \u00e8 possibile notare una riduzione dell'abduzione delle anche, l'asimmetria delle pliche cutanee glutee e un atteggiamento in extrarotazione dell'arto.\nBambino durante la deambulazione.\nI bambini con anca francamente lussata potrebbero iniziare a deambulare pi\u00f9 tardi. In questo periodo si potrebbero evidenziare una contrattura dei muscoli adduttori, il segno di Galeazzi e il segno di Trendelemburg.\nAdulto.\nNell'adulto si possono verificare, in caso di anca permanentemente lussata, iperlordosi lombare e valgismo del ginocchio; in caso di displasia, con femore alloggiato nel neocotile, compare coxartrosi precoce, caratterizzata dalla grave limitazione della rotazione esterna e per l'importante accorciamento dell'arto.\nEsami strumentali.\nL'ecografia delle anche e la radiografia del bacino sono gli esami strumentali che aiutano a porre la diagnosi di displasia dell'anca.\nEcografia delle anche.\nConsente di fare diagnosi precoce. Il periodo migliore per eseguire l'ecografia \u00e8 dal secondo al terzo mese di vita.\nL'esame dovrebbe essere eseguito su tutti i neonati, specie su quelli che presentano fattori di rischio o una manovra di Ortolani o di Barlow positiva.\nL'ecografia va eseguita dopo la 6\u00aa settimana ed entro la 12\u00aa settimana di vita extrauterina. La diagnosi di displasia, accertata entro i primi giorni di vita, pu\u00f2 essere risolta con terapie di pochi mesi.\nMetodo di Graf.\nL'esame viene eseguito con sonde lineari e con frequenze che dipendono dall'et\u00e0 e dalla costituzione del bambino. Il \"metodo di Graf\" si sviluppa attraverso quattro fasi principali (ricerca della sezione frontale standard, giudizio morfologico, giudizio quantitativo, stadiazione).\nDurante l'esame si devono poter localizzare i punti fondamentali (margine cotiloideo, margine ileale inferiore nella profondit\u00e0 dell'acetabolo, labbro acetabolare fibroso e inserzione della capsula sul profilo laterale dell'ileo).\nIl giudizio morfologico prende in considerazione: la conformazione scheletrica dell'acetabolo (buona, scarsa o insufficiente); la forma del margine cotiloideo (angolato, arrotondato o appiattito); lo spessore della cartilagine acetabolare (sottile, spessa o spostata). Sulla base di questi parametri l'anca pu\u00f2 essere definita \"normale\", \"displasica\" o \"decentrata\".\nPer il giudizio quantitativo (misura dell'anca) devono essere considerate tre linee e gli angoli che formano tra loro:\nIn base all'angolo alfa si possono definire quattro gruppi principali:\nMolto rare sono le anche di stadio 4 (\"femore calvo\"), in cui non \u00e8 possibile effettuare una misurazione, poich\u00e9 i punti di repere non sono pi\u00f9 rilevabili per la marcata lussazione e deformazione del margine cotiloideo e del labbro acetabolare.\nIn base all'angolo beta, le anche si possono ancora suddividere in \"centrate\" e \"decentrate\". Il valore critico \u00e8 quello di 77\u00b0(passaggio tra anca critica 2C e anca che sta per decentrare D).\nTecnica dinamica di Harcke.\nSono state proposte tecniche alternative al metodo di Graf, ritenuto pi\u00f9 morfologico che funzionale: tra queste la pi\u00f9 nota \u00e8 la \"tecnica dinamica di Harcke\" (Hip Dynamic Sonography), che viene eseguita per lo pi\u00f9 in casi patologici, gi\u00e0 selezionati clinicamente o ecograficamente, in preparazione alla terapia, per lo studio dei rapporti tra testa femorale ed acetabolo e per dimostrare un'instabilit\u00e0 dell'anca. La tecnica di Graf viene tuttavia in genere preferita in quanto pi\u00f9 semplice da eseguire e inoltre pi\u00f9 costante nei risultati.\nL'esame consiste in quattro sezioni ecografiche principali,\nRadiografia del bacino.\nLa radiografia del bacino consente di fare diagnosi tardiva di displasia dell'anca durante l'epoca precedente alla deambulazione ma non in epoca neonatale. La diagnosi \u00e8 confermata dal ritrovamento della triade di Putti.\nPer ulteriori dettagli puoi consultare: Diagnosi radiologica della displasia dell'anca.\nTerapia.\nIl trattamento della displasia dell'anca \u00e8 strettamente dipendente dal grado di gravit\u00e0 della patologia. L'esito \u00e8 tanto favorevole quanto pi\u00f9 la terapia \u00e8 precoce.\nTrattamento della displasia.\nL'applicazione di un tutore ortopedico che mantenga l'anca abdotta per pochi mesi \u00e8 la strategia pi\u00f9 usata per garantire il corretto sviluppo dell'articolazione.\nTrattamento della sublussazione e della lussazione.\nPer una risoluzione del quadro \u00e8 necessario, come primo intervento, ricostituire i normali rapporti anatomici, abbassando la testa femorale e successivamente ottenendo la riduzione della testa femorale all'interno dell'acetabolo. Tuttavia non c'\u00e8 ancora consenso su quale sia la migliore strategia da adottare per ridurre le complicanze della riduzione che sono rappresentate soprattutto dalla possibile necrosi ischemica della testa del femore.\nIn caso di lussazione \"alta\" della testa del femore, l'approccio pi\u00f9 usato per ottenere l\"'abbassamento della testa femorale\" \u00e8 la trazione a cerotto, previo ancoraggio del paziente al letto mediante gessatura di entrambi gli arti inferiori: la trazione \u00e8 ottenuta in modo graduale e monitorata attraverso controlli radiografici.\nUna volta ottenuto l'abbassamento si passa alla \"riduzione della testa femorale\": se non ci sono strutture anatomiche che ostacolano la riduzione si procede, previo manovra ortopedica di riduzione incruenta, all'applicazione di un apparecchio gessato che mantenga l'anca flessa a 100\u00b0 e abdotta di circa 65\u00b0. La durata del trattamento non \u00e8 standard, ma dipende dalla risposta del paziente. Il trattamento andr\u00e0 verificato mediante esecuzione di esame radiografico; se ci sono ostacoli alla riduzione \u00e8 necessario procedere alla loro rimozione chirurgica prima dell'applicazione dell'apparecchio gessato. Dopo si passa all'applicazione di un tutore per altri 2-3 mesi.\nSociet\u00e0 e cultura.\nNel programma televisivo \"ER\", Kerry Weaver usa una stampella a causa di displasia dell'anca congenita. Nella stagione 12, subisce una sostituzione dell'anca per curare la sua displasia quando l'articolazione precedentemente non trattata peggiora."}
{"id": "116808", "revid": "1632387", "url": "https://it.wikipedia.org/wiki?curid=116808", "title": "Vicino Oriente", "text": "Vicino Oriente \u00e8 un'espressione che \u00e8 propriamente usata per indicare la regione geografica, oggi per lo pi\u00f9 arabofona, estesa dalla sponda orientale del Mar Mediterraneo all'Altopiano Iranico e alla Penisola Arabica esclusi. \nTermini connessi sono \"Levante\" e \"Asia Anteriore\" (delimitata tradizionalmente da Mediterraneo orientale, Mar Rosso, Golfo Persico, Hindu Kush, Mar Caspio e Mar Nero).\nUtilizzo dell'espressione.\nNel periodo ottomano le regioni balcaniche erano controllate dal governo di Istanbul, Da questo uso del termine deriva, inoltre, l'abitudine di chiamare \"medio oriente\" i territori situati tra Turchia e Iran, in quanto a met\u00e0 strada tra i territori balcanici, e il continente asiatico.\nIl pi\u00f9 delle volte, per\u00f2, per pervasiva influenza giornalistica anglo-americana, l'area tendenzialmente arabofona (allargabile quindi a occidente, fino a includere il Marocco), viene chiamata Medio Oriente (o in inglese \"Middle East\") ma quest'uso crea inevitabilmente confusione, perch\u00e9 l'uso del termine \"medio\" o \"lontano\" Oriente presuppone, per pura logica, che ne esista uno \"vicino\".\nDiversamente, in Francia e nel Regno Unito, si \u00e8 dovuto da circa due secoli provvedere a una classificazione amministrativa puntuale dei paesi dominati, adottando una terminologia dotata di una logica meno ondivaga e si \u00e8 presto giunti alla conclusione che era utile parlare di \"Middle East\" (o \"Moyen-Orient\") e di \"Far East\" (o \"Extr\u00eame-Orient\") solo se si fosse individuato e indicato un \"Near East\" (o \"Proche-Orient\"). Le loro classificazioni non furono immediatamente definitive. Il Foreign Office o il Ministero delle Colonie britannico ad esempio amarono a lungo includere nel \"Near East\" anche la Grecia, dal momento che la loro classificazione volle inizialmente riferire il \"Near East\" a tutto il novero dei Paesi sottoposti alla dominazione ottomana.\nSe l'espressione \"Medio Oriente\" prevale ancor oggi nella stampa quando ci si riferisce all'area arabofona, alla Turchia, a Israele o all'Iran, il termine \"Vicino Oriente\" \u00e8 stato invece definitivamente accettato dagli studiosi che si occupano di queste stesse aree in et\u00e0 antiche: si parla infatti ovunque, e correttamente, delle \"civilt\u00e0 del Vicino Oriente\" con riferimento a culture quali quelle degli Assiri, dei Sumeri o dei Fenici (solo per fare degli esempi), come pure delle \"lingue e scritture del Vicino Oriente antico\". Anche per le discipline storiche d'et\u00e0 successiva \u00e8 ormai invalso l'uso dell'espressione \"Vicino Oriente\" per riferirsi all'area arabofona. L'Universit\u00e0 degli Studi di Napoli \"L'Orientale\", ad esempio, ha per vari anni avuto attivato l'insegnamento di \"Storia del Vicino Oriente islamico\", ricoperto da Claudio Lo Jacono."}
{"id": "116811", "revid": "126257", "url": "https://it.wikipedia.org/wiki?curid=116811", "title": "Castello Sforzesco", "text": "Il Castello Sforzesco \u00e8 un grande complesso fortificato situato a Milano poco fuori dal centro storico della citt\u00e0.\nFu eretto nel XV secolo da Francesco Sforza, divenuto da poco Duca di Milano, sui resti di una precedente fortificazione medievale del XIV secolo nota come \"Castello di Porta Giovia\" (o \"Zobia\"). Nella stessa area in cui sorgeva il Castello di Porta Giovia, in epoca romana, sorgeva l'omonimo \"Castrum Portae Jovis\", uno dei quattro castelli difensivi della Milano romana.\nNotevolmente trasformato e modificato nel corso dei secoli, il Castello Sforzesco fu, tra il Cinquecento e il Seicento, una delle principali cittadelle militari d'Europa; restaurato in stile storicista da Luca Beltrami tra il 1890 e il 1905, \u00e8 oggi sede di istituzioni culturali e di importanti musei. \u00c8 uno dei pi\u00f9 grandi castelli d'Europa nonch\u00e9 uno dei principali simboli di Milano e della sua storia.\nStoria.\nPrima fortificazione.\nLa costruzione di una fortificazione con funzioni prettamente difensive fu avviata nella seconda met\u00e0 del Trecento dalla dinastia viscontea, che deteneva la signoria di Milano da quasi un secolo, da quando nel 1277 l'arcivescovo Ottone Visconti aveva sconfitto nella battaglia di Desio e cacciato da Milano il precedente Signore, Napoleone della Torre. Nel 1354 l'arcivescovo Giovanni Visconti, morendo, lasci\u00f2 in eredit\u00e0 il ducato ai tre nipoti Matteo II, Galeazzo II e Bernab\u00f2.\nTra il 1368 e il 1370 Galeazzo II Visconti fece costruire, a cavallo delle mura della citt\u00e0, in corrispondenza della Porta Giovia (o Zobia) una fortificazione detta \"Castello di Porta Giovia\", dal nome di Porta Giovia romana, antico ingresso della cinta delle mura romane di Milano, che doveva a sua volta la sua denominazione a \"Giovio\", soprannome dell'imperatore Diocleziano. In epoca romana, nella stessa area dove sarebbe sorto il Castello di Porta Giovia medievale, era presente l'omonimo \"Castrum Portae Jovis\", uno dei quattro castelli difensivi della Milano romana.\nIl \"Castrum Portae Jovis\" inizi\u00f2 a rivestire, a partire dal 286, quando Milano divent\u00f2 capitale dell'Impero romano d'Occidente, anche la funzione di \"Castra Praetoria\", ovvero di caserma dei pretoriani, reparto militare che svolgeva compiti di guardia del corpo dell'imperatore. Tale zona era quindi il \"Campo Marzio\" di Milano, ovvero l'area consacrata a Marte, dio della guerra, che era utilizzata per le esercitazioni militari.\nI Visconti e gli Sforza.\nIl medievale \"Castello di Porta Giovia\" venne ampliato dai suoi successori: Gian Galeazzo Visconti, che divenne nel 1395 il primo duca di Milano, Giovanni Maria e Filippo Maria, che per primo trasfer\u00ec stabilmente nel castello la corte dal palazzo ducale che sorgeva presso il Duomo (l'odierno Palazzo Reale). Il risultato \u00e8 stato un castello a pianta quadrata, con i lati lunghi 200 metri, e quattro torri agli angoli, di cui le due rivolte verso la citt\u00e0 particolarmente imponenti, con muri perimetrali spessi 7 metri. La costruzione divenne cos\u00ec dimora permanente della dinastia viscontea, per essere poi distrutta nel 1447 dalla Aurea Repubblica Ambrosiana, costituita dai nobili milanesi dopo l'estinzione della dinastia viscontea alla morte senza eredi legittimi del duca Filippo Maria.\nFu il capitano di ventura Francesco Sforza, marito di Bianca Maria Visconti, ad avviarne la ricostruzione nel 1450 per farne la sua residenza dopo aver abbattuto la Repubblica ed essersi cos\u00ec impadronito di Milano. Senza un proprio blasone, Sforza mantenne come stemma del proprio casato la vipera viscontea.\nNella primavera del 1450 Francesco Sforza nomin\u00f2 Giovanni da Milano quale commissario per i lavori del nuovo Castello e Marcaleone da Nogarolo quale commissario per le provvisioni. L'inizio dei lavori, secondo alcuni storici, ebbe luogo il 1 luglio. Cinque mesi dopo furono completati i due tratti di mura della Ghirlanda verso Porta Comasina e Porta Vercellina e ci si accinse ad innalzare il lato verso il giardino e i due torrioni a base circolare del Carmine e di Santo Spirito, cos\u00ec chiamati in quanto rivolti verso la chiesa di Santa Maria del Carmine e di Santo Spirito (non pi\u00f9 esistente). Nel febbraio del 1451 si realizzarono i battiponti e si spianarono le due piazze su cui in seguito sarebbero sorti i rivellini rivolti l'uno verso la citt\u00e0 e verso il giardino. Per far fronte alla mancanza di liquidit\u00e0 causata dalla sottostima nel costo dei lavori, venne imposta a tutte le citt\u00e0 del Ducato una tassa sul carreggio che poteva essere versata in natura o trasformata in denaro; il versamento, tuttavia, non veniva effettuato, veniva eseguito solo parzialmente o subiva spesso ritardi costrigendo il duca a continue sollecitazioni. Vi fu anche qualche problema nel trasporto dei materiali da costruzione dal momento che il legname proveniva dai boschi di Cusago mentre la calce fin da Mergozzo per poi essere trasportata sul Toce, il Lago Maggiore, il Ticino e quindi attraverso il Naviglio Grande giungendo a Milano dopo aver percorso pi\u00f9 di 110 km. Infine, nell'estate del 1451 i lavori furono funestati da un'epidemia di peste. In ottobre venne completata la Torre Castellana, ovvero quella della Rocchetta, e si insedi\u00f2 il nuovo castellano Foschino Attendolo.\nNel 1452 Filarete e Jacopo da Cortona vennero ingaggiati dal duca per la costruzione e la decorazione della torre mediana, che tuttora viene chiamata Torre del Filarete. Tra il primo e gli ingegneri milanesi nacquero ben presto screzi dovuti all'altezzosit\u00e0 del primo (che sviliva gli ingegneri ducali chiamandoli \"muratori\") e alla sua ostinazione nel voler decorare la torre con terrecotte e beccatelli in marmo, rallentando l'andamento dei lavori. Lo stesso anno vennero realizzati i fossati. Pi\u00f9 tardi ai due successe l'architetto militare Bartolomeo Gadio. Alla morte di Francesco Sforza, gli successe il figlio Galeazzo Maria che fece continuare i lavori dall'architetto Benedetto Ferrini. In questi anni fu avviata una grande campagna di affreschi delle sale della corte ducale, affidata ai pittori del ducato, di cui l'esempio pi\u00f9 pregevole \u00e8 la cappella ducale cui lavor\u00f2 Bonifacio Bembo. Nel 1476, sotto la reggenza di Bona di Savoia, fu costruita la torre omonima.\nNel 1494 sal\u00ec al potere Ludovico il Moro e il castello divenne sede di una delle corti pi\u00f9 ricche e fastose d'Europa. Alla decorazione degli ambienti furono chiamati artisti come Leonardo da Vinci (che affresc\u00f2 diverse sale dell'appartamento ducale, insieme a Bernardino Zenale e Bernardino Butinone) e Bramante (forse per una ponticella per collegare il castello alla cosiddetta strada coperta), mentre molti pittori affrescarono la \"Sala della Balla\" illustrando le gesta di Francesco Sforza. Di Leonardo resta in particolare la pittura di \"Intrecci vegetali con frutti e monocromi di radici e rocce \"nella \"Sala delle Asse\", del 1498, mentre nulla rimane del colossale \"monumento equestre a Francesco Sforza\", distrutto dai soldati Francesi prima di essere completato.\nNegli anni a seguire il castello fu infatti danneggiato dai continui attacchi che francesi, milanesi e truppe germaniche si scambiarono; fu aggiunto un baluardo allungato chiamato \"tenaglia\" che d\u00e0 il nome alla porta vicina e progettato forse da Cesare Cesariano, ma nel 1521 la \"Torre del Filarete\" croll\u00f2 perch\u00e9 un soldato francese fece per errore esplodere una bomba dopo che la torre era stata adibita ad armeria. Ritornato al potere e al castello, Francesco II Sforza ristruttur\u00f2 e ampli\u00f2 la fortezza, adibendone una parte a sontuosa dimora della moglie Cristina di Danimarca.\nDagli Sforza, agli spagnoli e agli Asburgo.\nDopo la morte di Francesco II nel 1535 e la conseguente fine del Ducato, il castello fu ceduto nel 1536 dal conte Massimiliano Stampa, deputato castellano per il duca Francesco II, al re di Spagna Carlo V in seguito a una convenzione stipulata a Bologna: nel febbraio del 1531, infatti, il capitano Giovanni di Mercado aveva ceduto il castello al conte Stampa sotto il giuramento che lo Stampa lo avrebbe a sua volta ceduto solo ed esclusivamente al \u00abSacratissimo et Invictissimo Carolo Quinto de' Romani Imperatore\u00bb ovvero ai suoi successori nel Sacro Romano Impero.\nLa cessione del castello segn\u00f2 la fine di un lungo periodo di guerre e mutamenti politici: in trentasei anni dalla caduta di Ludovico il Moro si erano infatti succeduti nove diversi governi: prima i Guasconi di Luigi XII (1500), poi i tedeschi e gli svizzeri comandati da Ascanio Sforza; nuovamente i francesi dopo la presa di Novara; nel 1512 i mercenari svizzeri capitanati dal Cardinale di Sion Matteo Schiner in nome della Lega Santa fino al ritorno dei francesi di Francesco I (1515); nel 1525 l'arrivo delle truppe spagnole di Fernando Francesco d'Avalos, Marchese di Pescara, che abbandonavano il castello sei anno dopo per riprenderlo definitivamente dopo il breve dominio degli ultimi Sforza, Massimiliano e Francesco II.\nPassato cos\u00ec sotto il dominio spagnolo del governatore Antonio de Leyva (1480-1536), il castello perse il ruolo di dimora signorile, che pass\u00f2 al Palazzo Ducale, e divenne il fulcro della nuova cittadella, sede delle truppe militari iberiche: la guarnigione era una delle pi\u00f9 grandi d'Europa, variabile da 1000 a 3000 uomini, con a capo un castellano spagnolo. \nNel 1550 cominciarono i lavori per il potenziamento delle fortificazioni, con l'aiuto di Vincenzo Seregni: fu costruito un nuovo sistema difensivo di pianta prima pentagonale e poi esagonale (tipica della fortificazione alla moderna): una stella a sei punte portate poi a 12 con l'aggiunta di apposite mezzelune. Le difese esterne raggiunsero cos\u00ec la lunghezza complessiva di 3\u00a0km, e coprivano un'area di circa 25,9 ettari. Le antiche sale affrescate furono adibite a falegnameria e a dispense, mentre nei cortili furono costruiti pollai in muratura.\nAll'inizio del Seicento l'opera fu completata con fossati, che separarono completamente il castello dalla citt\u00e0, e la \"strada coperta\".\nQuando la Lombardia pass\u00f2 dalla Spagna agli Asburgo d'Austria, per mano del grande generale Eugenio di Savoia, il castello conserv\u00f2 la propria destinazione militare. L'unica nota artistica del dominio austriaco \u00e8 la statua di San Giovanni Nepomuceno, protettore dell'esercito austriaco, posta nel cortile della \"Piazza d'armi\".\nModifiche napoleoniche.\nCon l'arrivo in Italia di Napoleone, l'Arciduca Ferdinando d'Austria abbandon\u00f2 il 9 maggio 1796 la citt\u00e0, lasciando al Castello una guarnigione di 2.000 soldati, sotto il comando del tenente colonnello Lamy, con 152 cannoni e buone scorte di polvere, fucili e foraggiamenti. Respinto un primo, velleitario, attacco di un gruppo di Milanesi filo-giacobini, sub\u00ec l'assedio francese, protratto dal 15 maggio alla fine di giugno. In un primo tempo Napoleone ordin\u00f2 di ripristinarne le difese, per alloggiarvi una guarnigione di 4000 uomini. Nell'aprile 1799 questa dovette subire l'assedio delle rientranti truppe austro-russe ma, gi\u00e0 un anno dopo, all'indomani di Marengo, il dominio francese venne ristabilito.\nGi\u00e0 nel 1796 era stata presentata una prima petizione popolare che richiedeva l'abbattimento del castello inteso come simbolo della '\"antica tirannide\". Con decreto del 23 giugno 1800 Napoleone ne ordin\u00f2, in effetti, la totale demolizione. Essa venne realizzata a partire dal 1801, solo in parte per le torri laterali e totalmente per i bastioni spagnoli esterni al palazzo sforzesco, di fronte a una popolazione esultante.\nNel 1801 venne presentato dall'architetto Antolini un progetto per il rimaneggiamento del castello in forme vistosamente neo-classiche, con un atrio a dodici colonne e circondato dal primo progetto di Foro Buonaparte: una piazza circolare di circa 570 metri di diametro, circondata da una sterminata serie di edifici pubblici di forme monumentali (le Terme, il Pantheon, il Museo Nazionale, la Borsa, il Teatro, la Dogana), collegati da portici sui quali si sarebbero aperti magazzini, negozi ed edifici privati. Il progetto fu respinto da Napoleone, il 13 luglio dello stesso anno, perch\u00e9 troppo costoso e, in effetti, sproporzionato per una citt\u00e0 di circa 150.000 abitanti.\nVenne quindi ripreso in considerazione un secondo progetto, presentato dal Canonica, che limitava l'intervento alla sola parte rivolta verso l'attuale via Dante (che porta comunque il nome dell'ambizioso progetto: Foro Bonaparte) mentre la vasta area retrostante venne adibita a piazza d'armi, coronata, anni pi\u00f9 tardi, dall'Arco della Pace, opera del Cagnola, a quel tempo dedicato a Napoleone.\nDopo Napoleone.\nPochi anni a seguire, nel 1815, Milano e il Regno Lombardo-Veneto, furono annessi nell'Impero d'Austria, sotto il dominio dagli austriaci del Bellegarde e il castello, arricchito di cortine, passaggi, prigioni e fossati, divenne tristemente famoso perch\u00e9 durante la rivolta dei milanesi nel 1848 (le cosiddette \"Cinque giornate di Milano\"), il maresciallo Radetzky dar\u00e0 ordine di bombardare la citt\u00e0 proprio con suoi cannoni. \nDurante i tragici avvenimenti delle guerre d'indipendenza italiane, gli austriaci si ritirarono per qualche tempo e i milanesi ne approfittarono per smantellare parte delle difese rivolte verso la citt\u00e0. Quando nel 1859 Milano \u00e8 definitivamente sabauda e dal 1861 parte del Regno d'Italia, la popolazione invade il castello saccheggiandolo in segno di rivalsa.\nCirca venti anni dopo il castello fu oggetto di dibattito: molti milanesi proposero di abbatterlo per dimenticare i secoli di giogo militare e soprattutto per costruire un quartiere residenziale. Tuttavia la cultura storica prevalse e l'architetto Luca Beltrami sottopose il Castello ad un diffuso restauro, quasi una ricostruzione, che ebbe come scopo farlo tornare alle forme della signoria degli Sforza. Il restauro ebbe termine nel 1905, con l'inaugurazione della \"Torre del Filarete\", ricostruita sulla base dei disegni del XVI secolo e dedicata a re Umberto I assassinato pochi anni prima. La torre costituisce anche il fondale prospettico della nuova via Dante.\nNella vecchia piazza d'armi vengono inoltre messe a dimora centinaia di piante del nuovo polmone verde cittadino, il \"Parco del Sempione\", giardino paesaggistico in stile inglese. Il Foro Bonaparte \u00e8 ricostruito a scopo residenziale anteriormente al castello.\nXX secolo.\nNel 1977 gli sgraffiti presenti sulla facciata interna (opera del Beltrami) vennero restaurati da Valeriano Dalzini. Direttore dei lavori: Franco Milani.\nNel corso del XX secolo il castello venne danneggiato e ristrutturato dopo la seconda guerra mondiale; negli anni novanta fu costruita in piazza castello una grande fontana ispirata ad una precedentemente installata sul posto che venne smantellata negli anni sessanta durante i lavori per la costruzione della prima linea della metropolitana e non pi\u00f9 rimessa dopo il termine dei lavori.\nA seguito dei restauri, \u00e8 divenuto sede di numerose istituzioni culturali. Nel passato ha ospitato:\nAttualmente il complesso ospita:\nnonch\u00e9 numerose mostre temporanee.\nNel 2005 si \u00e8 concluso l'ultimo restauro dei cortili e delle sale.\nDescrizione.\nDemolita, come si \u00e8 detto, nel corso dell'Ottocento, la cinta di fortificazioni pi\u00f9 esterna, detta \"Ghirlanda\", ci\u00f2 che oggi si vede del castello \u00e8 la parte pi\u00f9 antica, di edificazione trecentesca e quattrocentesca. Questa struttura ha pianta quadrata, con lati della lunghezza di duecento metri circa. I quattro angoli sono costituiti da torri, ciascuna orientata secondo uno dei punti cardinali. Le torri Sud e Est, che incorniciano la facciata principale verso il duomo, hanno forma cilindrica, mentre le altre due, che incorniciano la facciata verso il parco, hanno pianta quadrata e sono dette \"Falconiera\" la Nord e \"Castellana\" la Ovest. \nL'intero perimetro del castello \u00e8 ancora circondato dall'antico fossato, oggi non pi\u00f9 allagato.\nLa facciata che prospetta verso il centro della citt\u00e0 fu edificata alla met\u00e0 del Quattrocento durante la ricostruzione voluta dal Duca Francesco. Di tale periodo conservano il loro aspetto originario le due torri laterali a pianta rotonda, rivestite di bugnato a punta di diamante, che furono utilizzate nel corso dei secoli come prigioni, e dalla fine dell'Ottocento ospitano cisterne dell'acquedotto. Al loro interno si conservano ancora tracce delle segrete dove venivano imprigionati i patrioti durante il periodo risorgimentale. Le merlature medioevali sono frutto del restauro ottocentesco; esse erano state infatti abbattute per far posto ai grandi cannoni e alle altre artiglierie che erano issate sulle torri, rivolte a minacciare la citt\u00e0 nei secoli in cui il castello ospitava la guarnigione austriaca, come si pu\u00f2 vedere dai dipinti dell'epoca.\nLa torre del Filarete.\nLa torre centrale, la pi\u00f9 alta del castello, che ne costituisce l'ingresso principale, \u00e8 detta Torre del Filarete, dal nome dell'architetto toscano chiamato a progettarla dal duca Francesco I. Distrutta da uno scoppio all'inizio del XVI secolo, fu ricostruita nei primi anni del Novecento sul luogo dell'originale scomparsa. La ricostruzione fu affidata all'architetto Luca Beltrami, e avvenne sulla base di raffigurazioni antiche quali furono rinvenute nello sfondo di una \"Madonna con Bambino\" di scuola leonardesca oggi custodito all'interno del Castello, e di un antico affresco presente nella Cascina Pozzobonelli, oltre che sull'esempio di costruzioni coeve quali la torre del Castello Sforzesco di Vigevano.\nNella struttura ricalca infatti gli elementi di quest'ultima, pur essendo edificata con proporzioni differenti che le conferiscono un aspetto pi\u00f9 massiccio. Il poderoso maschio che ne costituisce la base, a pianta quadrata, \u00e8 sormontato da un'alta fascia di merlature aggettante su mensole in pietra, che reggono i merli a coda di rondine. Su questo corpo, coperto da un tetto, se ne eleva un secondo pi\u00f9 stretto, sempre terminante a merli ghibellini, sul quale Beltrami disegn\u00f2 un orologio con al centro la cosiddetta \"razza\" viscontea, sole radiante che costituisce l'impresa di Gian Galeazzo Visconti, primo duca di Milano. Segue un terzo corpo, sempre a base quadrangolare, con un'arcata a tutto sesto che si apre al centro di ogni lato che permette di vedere le campane contenute.\nA coronamento di tutto, una loggetta ottagonale sorregge un cupolino tondeggiante. A decorazione della torre fu posto, immediatamente sopra l'arcone d'ingresso, un bassorilievo in marmo di Candoglia con re Umberto I a cavallo, il sovrano assassinato presso la reggia di Monza nel 1900, cui fu dedicata la torre alla sua inaugurazione di tre anni successiva. Al di sopra \u00e8 invece una statua di sant'Ambrogio nella sua iconografia tradizionale con le vesti arcivescovili e la frusta, affiancato dagli stemmi dei sei duchi di Milano della dinastia sforzesca: Francesco I, Galeazzo Maria, Gian Galeazzo, Ludovico il Moro, Massimiliano e Francesco II.\nLa fronte posteriore e la \"ponticella di Ludovico il Moro\".\nLa facciata posteriore \u00e8 la pi\u00f9 antica, trovandosi in corrispondenza dei fabbricati di epoca trecentesca innalzati da Galeazzo Visconti. \u00c8 divisa in due dalla \"Porta del Barco\", come era detta la zona boschiva situata nell'area dell'attuale corso Sempione, adibita a riserva di caccia.\nSul fianco destro del Castello si apre la \"Porta dei Carmini\", mentre pi\u00f9 indietro si trova la cosiddetta \"Ponticella di Ludovico il Moro\", una struttura a ponte che collegava gli appartamenti ducali alle mura esterne oggi scomparse. Le sue linee esterne, di purezza geometrica e grazia rinascimentale, si staccano nettamente dal resto della costruzione. Il suo progetto \u00e8 infatti attribuito, pur senza riscontri certi, a Donato Bramante, che fu alla corte del Moro dalla fine degli anni settanta del Quattrocento. La sua fronte principale \u00e8 costituita da una lunga loggia che ne occupa l'intera lunghezza, con un'alta trabeazione retta da esili colonnette in pietra liscia. Nelle salette di questo ponte, narrano le cronache dell'epoca, si rinchiuse Ludovico per il lutto dell'amatissima moglie Beatrice d'Este, chiamate poi per questo motivo \"Salette Nere\".\nSul fianco sinistro, oltre la \"Porta di Santo Spirito\", si trovano invece i resti di un rivellino che apparteneva alle fortificazioni della Ghirlanda, i cui resti sono in parte visibili anche nel lato prospettante il Parco Sempione.\nLa piazza d'armi.\nIl quadrilatero attuale del castello racchiude tre corti distinte: l'ampia piazza d'armi, cos\u00ec detta perch\u00e9 destinata ad accogliere le truppe di stanza nel castello, il cortile della rocchetta e la corte ducale, che costituivano invece l'effettiva residenza dei duchi prima, e poi dei governatori. Le due corti sono separate dalla piazza d'armi dal fossato morto, parte dell'antico fossato medievale in corrispondenza del quale sono le fondazioni del castello di porta Giovia.\nIl lato sinistro della piazza d'armi \u00e8 occupato dal cosiddetto \"Ospedale spagnolo\", fabbricato costruito nel 1576 per il ricovero dei castellani infetti da peste, restaurato nel corso del 2015 allo scopo di trasferirvi la Piet\u00e0 Rondanini di Michelangelo. Il lato destro della piazza \u00e8 invece adibito ad esposizione di reperti della Milano di epoca rinascimentale. In particolare sono stati qui rimontati i prospetti di due edifici quattrocenteschi demoliti all'inizio del novecento. Il prospetto sulla destra della porta dei carmini, con un portico a colonne e due sovrastanti piani con finestre ad arco, proviene dalla \"Malastalla\", come erano dette le antiche prigioni milanesi, soprattutto destinate agli insolventi, poste in Via Orefici, soppresse nel 1787 quando i carcerati furono trasferiti nel Palazzo del Capitano di Giustizia. Il prospetto con le sue originali decorazioni in cotto fu qui trasferito negli anni trenta a seguito della demolizione dell'antico fabbricato delle prigioni. Il prospetto a fianco invece apparteneva ad una dimora quattrocentesca di Via Bassano Porrone, distrutta nel 1902 con la risistemazione del Cordusio.\nAl centro della piazza d'armi \u00e8 la statua barocca di san Giovanni Nepomuceno, voluta dall'ultimo castellano della fortezza, Annibale Visconti di Brignano, nel 1729.\nLa Rocchetta.\nPresso la statua di San Giovanni Nepomuceno (dal popolino milanese detta \"San Giovanni n\u00e9 pi\u00f9 n\u00e9 meno\"), una porta introduce al cortile della Corte Ducale, di forma rettangolare e con un porticato sui tre lati. \nDal lato opposto \u00e8 la \"Rocchetta\", la parte del castello pi\u00f9 inespugnabile nella quale gli Sforza si rifugiavano in caso di emergenza. \u00c8 costituita da una corte quadrata, con quattro lati dell'altezza di cinque piani. Originariamente aveva un solo ingresso, costituito da un ponte levatoio che scavalca il fossato morto permettendo l'accesso dalla piazza d'armi. Lo stretto passaggio verso la corte ducale fu aperto solo successivamente. I quattro lati della corte non sono uniformi n\u00e9 per stile e decorazione, n\u00e9 per epoca di costruzione. Le prime due cortine a sorgere furono quelle verso l'esterno del castello, e presentano un prospetto omogeneo. Un ampio portico corre a pian terreno sostenuto da colonne in pietra che reggono arcate a tutto sesto, mentre al di sopra si elevano tre ordini di finestre: una prima fascia di piccole aperture rettangolari, seguita da una fascia di ampie monofore ad ogiva ed un'ultima di monofore in scala minore, entrambe con cornici in cotto. Le ultime due ali, aggiunte all'epoca del Moro, presentano prospetti differenti: il lato verso la corte ducale \u00e8 anch'esso porticato, presenta un quarto ordine di aperture, mentre il lato verso la piazza d'armi, non porticato, \u00e8 caratterizzato da una fascia di archetti sostenuti da mensole in pietra. \nI recenti restauri hanno portato alla luce le originali decorazioni a graffito dell'intonaco delle facciate, e le cornici ad affresco delle aperture che simulano decorazioni in cotto. Di particolare bellezza sono gli affreschi a motivi decorativi sulle volte, ed i capitelli in pietra.\nFra le decorazioni rinascimentali sono alcuni stemmi con le varie imprese dei Visconti e degli Sforza, fra cui:\nLa rocchetta \u00e8 difesa da due torri: La torre di Bona di Savoia, fra la rocchetta e la piazza d'armi, e la torre del tesoro o della Castellana, all'angolo ovest del castello. \nLa torre detta di Bona fu costruita nel 1477, durante la reggenza della duchessa piemontese rimasta vedova a seguito dell'assassinio del marito Galeazzo Maria avvenuto il 26 dicembre dell'anno precedente, come \u00e8 ricordato sul grande stemma in marmo apposto sulla torre. Essa appartiene alle opere di difesa costruite nel periodo di incertezza politica coincidente con il governo di Cicco Simonetta e della duchessa Bona, per conto del figlio Gian Galeazzo di soli sette anni. \nAll'angolo opposto, la torre della Castellana. Questa torre fu detta anche del Tesoro in quanto nelle sale al piano terreno veniva appunto custodito il tesoro del ducato, consistente in monete e metalli preziosi, opere di oreficeria e gioielli descritti dagli ambasciatori dell'epoca che ne erano ammessi alla visita. A custodire la sala \u00e8 un affresco con la figura di Argo, mitologico guardiano che non dormiva mai, chiudendo solo due alla volta dei suoi cento occhi. L'opera rinascimentale, che ha purtroppo perso la testa durante un rifacimento della volta della sala, risale alla fine del quattrocento ed \u00e8 stata variamente attribuita a Bramante o al suo allievo Bramantino. Il Tesoro ducale era continuamente protetto da guardie pesantemente armate e l'accesso era possibile solo con l'utilizzo di tre chiavi in sequenza: una era tenuta dal duca, una dal castellano e una dal camerlengo.\nLa Corte Ducale.\nGli appartamenti dei Duchi ed il fulcro della vita di corte in epoca rinascimentale erano situati in quella che oggi \u00e8 detta Corte Ducale. \nLa corte ha forma a U e occupa l'area nord del castello. Essa fu edificata e decorata nella seconda met\u00e0 del Quattrocento principalmente ad opera di Galeazzo Maria Sforza, che qui venne a risiedere dal suo matrimonio con Bona nel 1468 fino alla sua morte, e di Ludovico il Moro che vi risiedette durante tutto il ventennio del suo ducato. \nBench\u00e9 danneggiata e alterata nei quattro secoli successivi in cui fu trasformata in caserma, i restauri ottocenteschi ne hanno ricostruito l'aspetto e le decorazioni rinascimentali. \nI due lati maggiori del cortile sono rivestiti da un intonaco chiaro con decorazioni a graffio, su cui si aprono sui due piani monofore ad ogiva con cornici in cotto decorate, restaurate sulla base dei calchi delle cornici meglio conservate. \nIl lato di fondo \u00e8 costituito dal cosiddetto \"Portico dell'Elefante\", armonioso porticato retto da colonne in pietra che ospita uno sbiadito affresco che raffigura animali esotici fra cui un leone e, appunto, un elefante. Sotto il portico \u00e8 oggi collocata la lapide, in caratteri latini, che sorgeva di fronte alla \"Colonna infame\" nell'odierna piazza Vetra. La colonna era stata eretta nel 1630 sul luogo della casa di Gian Giacomo Mora, ingiustamente accusato di avere diffuso la peste come \"untore\", e per questo torturato e giustiziato, come narrato da Alessandro Manzoni nella sua \"Storia della colonna infame\"; la colonna fu demolita nel 1778.\nUn'ampia scalinata posta a fianco della porta del Barco d\u00e0 l'accesso al secondo piano. Composta da bassi scalini, cos\u00ec da poter essere percorsa anche a cavallo, conduce alla \"Loggia di Galeazzo Maria\", elegante ambiente retto da sottili colonne, aperto sulla corte. L'architettura della loggia, di gusto rinascimentale, \u00e8 attribuita all'architetto di formazione toscana Benedetto Ferrini (? \u2013 Sasso Corvaro, 1479), che negli anni settanta del Quattrocento lavor\u00f2 per il duca Galeazzo Maria. \nSul muraglione che divide la corte ducale dalla Rocchetta, \u00e8 una piccola fontanella di gusto rinascimentale decorata con le imprese sforzesche e Viscontee. Un'altra fontana, a doppia vasca, in cotto, si trova nell'omonimo cortiletto, scolpita su modello di un'acquasantiera della collegiata di Bellinzona."}
{"id": "116816", "revid": "287204", "url": "https://it.wikipedia.org/wiki?curid=116816", "title": "Abu Ubayda ibn al-Jarrah", "text": "\u00c8 uno dei principali Compagni del profeta Maometto, incluso nella privilegiata lista dei Dieci Benedetti.\nFiglio di \u02bfAbd All\u0101h ibn al-Jarr\u0101\u1e25, un mercante di Mecca, Ab\u016b \u02bfUbayda \u02bf\u0100mir ibn \u02bfAbd All\u0101h apparteneva al clan coreiscita meccano dei Bal\u1e25\u0101rith (Ban\u016b al-\u1e24\u0101rith) ibn Fihr. Si convert\u00ec nel 611, a 29 anni, all'Islam diventando uno dei pi\u00f9 fidati collaboratori del Profeta e intimo amico di Ab\u016b Bakr e di \u02bfUmar ibn al-Kha\u1e6d\u1e6d\u0101b. \nMigrazione in Abissinia.\nAbu \u02bfUbayda visse la dura esperienza dei musulmani a Mecca. Con gli altri primi convertiti, egli sopport\u00f2 gli insulti e le oppressioni dei Quraysh.\nCos\u00ec, con una delegazione di 83 uomini e 20 donne, Abu \u02bfUbayda prese parte all'emigrazione in Abissinia, dove dimostr\u00f2 grande coraggio e altruismo, tanto che Maometto gli attribu\u00ec il soprannome che era anche il suo: \"Am\u012bn\", cio\u00e8 \"onesto\".\nAttivit\u00e0 militare.\nQuando Maometto migr\u00f2 a Medina nel 622, Ab\u016b \u02bfUbayda fu tra i primi \"Muhajirun\" (emigranti). All'et\u00e0 di 41 anni combatt\u00e9 nella battaglia di Badr; prese poi parte alle successive campagne, distinguendosi soprattutto a Uhud, e fu comandante di molte altre spedizioni. \nSuccessivamente fu inviato nell'oasi yemenita di Najr\u0101n per istruirvi i convertiti, ma rientr\u00f2 a Medina prima della morte di Maometto.\nAb\u016b \u02bfUbayda partecip\u00f2 attivamente a Medina nel 632 all'elezione di Ab\u016b Bakr a primo califfo - \"khal\u012bfa\" (vicario, successore) di Maometto - nella cosiddetta \"giornata della \u1e62aq\u012bfa\" dei Ban\u016b S\u0101\u02bfida (un clan della trib\u00f9 medinese dei B. Khazraj).\nDopo l'accesso al califfato di 'Umar (634), Ab\u016b \u02bfUbayda fu inviato in Siria per unirsi alla campagna contro le forze bizantine e, qualche tempo dopo, probabilmente nel 636, gli fu affidato l\u00ec il supremo comando.\nDopo la vittoria in quell'anno sullo Yarmuk, Ab\u016b \u02bfUbayda complet\u00f2 la conquista del nord della Siria (Hims, Aleppo, Antiochia).\nNel 638 il califfo stesso visit\u00f2 il quartier generale dell'esercito musulmano di Siria ad al-J\u0101biya, per determinare i criteri di una corretta amministrazione della Siria e per confermare Ab\u016b \u02bfUbayda nel suo ruolo.\nLa tradizione islamica - risalente al sommo tradizionista musulmano Muslim ibn al-\u1e24ajj\u0101j - afferma che \u02bfUmar intendeva nominare Ab\u016b \u02bfUbayda come suo successore e, quando una grave epidemia di peste scoppi\u00f2 in Siria nel 639, convoc\u00f2 Ab\u016b \u02bfUbayda a Medina per allontanarlo dal rischio di un'infezione.\nAbu \u02bfUbayda invece rifiut\u00f2 di lasciare la Siria e rimase vittima ad \u02bfAmwas (Emmaus) dello stesso morbo che, tra gli altri, uccise Yaz\u012bd ibn Ab\u012b Sufy\u0101n e Suhayl b. \u02bfAmr.\nAveva 58 anni e non lasci\u00f2 discendenti. "}
{"id": "116819", "revid": "47767", "url": "https://it.wikipedia.org/wiki?curid=116819", "title": "Duomo di Cremona", "text": "Il duomo di Cremona, noto pure come cattedrale di santa Maria Assunta, \u00e8 il principale luogo di culto cattolico della citt\u00e0 di Cremona, in Lombardia, sede vescovile della diocesi omonima.\nLa cattedrale \u00e8 un tempio romanico continuamente riadattato con elementi gotici, rinascimentali e barocchi. All'interno conserva notevoli capolavori di scultura e di pittura, tra cui l'avello dei SS. Mario e Marta e dei loro figli Audiface e Abaco, originari della Persia e martirizzati a Roma, detta \"Arca dei martiri persiani\".\nStoria.\nLa cattedrale di Cremona fu eretta nel XII secolo, periodo di grande prestigio della citt\u00e0, collegato a una serie di successi in campo militare e a condizioni di benessere economico. Il luogo scelto per la costruzione era il punto pi\u00f9 alto della citt\u00e0 medioevale, non lontano dal centro dell'originario \"castrum\" romano, al riparo dalle alluvioni del Po che all'epoca scorreva molto pi\u00f9 vicino al centro storico rispetto ad oggi.\nIn questo luogo, in precedenza, sorgevano due chiese, dedicate a Santo Stefano e a Santa Maria, che furono demolite per dare inizio ai lavori di costruzione del tempio principale. La data di posa della prima pietra \u00e8 nota: 26 agosto 1107.\nDurante la reggenza del vescovo Oberto da Dovara, il devastante terremoto del 3 gennaio 1117 sconvolse il Nord Italia e danneggi\u00f2 gravemente anche la nuova cattedrale cremonese, che venne pertanto ricostruita, praticamente in toto, nei decenni successivi. Un documento redatto dal vescovo Sicardo attesta la ripresa dei lavori di costruzione nell'anno 1129, quando furono ritrovate, sotto le macerie, le reliquie di sant'Imerio. Nel 1190 avvenne la consacrazione, presieduta dal vescovo Sicardo.\nLa cattedrale eretta nel XII secolo si presentava molto diversa dall'attuale. Innanzitutto gi\u00e0 aveva una facciata a salienti, come dimostrano alcune raffigurazioni (tra cui un sigillo comunale, ora conservato presso l'Archivio di Stato), e la pianta era basilicale, senza transetto. Il progetto originario prevedeva inoltre che la facciata venisse affiancata da due torri laterali, sul modello delle grandi cattedrali delle citt\u00e0 imperiali d'oltralpe (\"westwerk\"). Tale idea non fu per\u00f2 messa in pratica, forse anche a causa dell'erezione, a lato della facciata, di una ben pi\u00f9 alta torre campanaria (il Torrazzo).\nDurante i secoli XIII e XIV furono aggiunti i due bracci del transetto, conferendo alla chiesa una planimetria a croce (non propriamente a croce latina, in quanto la lunghezza del transetto supera quella del corpo principale).\nUlteriori interventi si susseguirono nei secoli successivi, concentrati soprattutto all'interno della chiesa. Tra le modifiche operate all'esterno, vi \u00e8 in primo luogo il rifacimento della parte superiore della facciata, realizzato nel 1491 dall'architetto Alberto Maffiolo da Carrara, che vi confer\u00ec l'aspetto attuale con le nicchie dei santi, il timpano, le volute e la guglia centrale. Nel medesimo periodo, l'architetto Lorenzo de Trotti realizz\u00f2 parte del nartece (di forme bramantesche) che collega il Duomo al Torrazzo, completandolo all'inizio del secolo successivo con la costruzione della loggetta rinascimentale denominata \"Bertazzola\".\nNel XX secolo l'intervento pi\u00f9 significativo riguard\u00f2 la sistemazione, in termini urbanistici, dell'area attorno alla cattedrale, al Torrazzo e al Battistero. Nel 1931 furono demolite le case che si addossavano al lato settentrionale del duomo, creando quello che \u00e8 oggi Largo Boccaccino.\nDescrizione.\nEsterno.\nIl complesso costituito dal duomo, dal battistero e dal torrazzo risulta completamente staccato dal resto del tessuto urbano, essendo circoscritto da vie e piazze (dopo una serie di demolizioni effettuate nella prima met\u00e0 del XX secolo).\nLa facciata principale, affiancata dal Torrazzo, guarda su Piazza del Comune (antica \"Platea Maior\" della citt\u00e0 medievale), esattamente di fronte al palazzo Comunale. Rivestita di marmo bianco di Carrara e rosso di Verona dai maestri Campionesi, \u00e8 caratterizzata da un grande rosone centrale, opera di Giacomo Porrata da Como (XIII secolo). Il fronte \u00e8 alleggerito da una loggia a due piani, interrotta nel mezzo dall'elegante protiro sormontato da una loggetta a tre arcate, che accolgono le statue di Sant'Imerio, la Vergine Maria e Sant'Omobono. I due leoni che reggono le colonne del protiro sono opera di Giovanni Bono da Bissone.\nGli interventi rinascimentali riguardano soprattutto la parte superiore della facciata; Alberto Maffiolo da Carrara, nel 1491 vi innalza un attico con quattro nicchie, ospitanti le quattro statue dei \"Ss. Pietro, Paolo, Pietro Esorcista e Marcellino\", scolpite da Giovanni Pietro da Rho nel 1507.\nI due bracci (settentrionale e meridionale) del transetto terminano anch'essi con una facciata. Quella del braccio settentrionale fu completata nel 1288 ma ripresa nel 1319 per riparare i danni di un terremoto, mentre quella del braccio meridionale fu terminata nel 1374. Entrambe le facciate hanno la forma a capanna, con la cuspide alleggerita da una galleria ad archi a tutto sesto, un grande rosone centrale e due rosoni laterali leggermente pi\u00f9 piccoli.\nL'intero edificio \u00e8 sormontato da numerose guglie, di ispirazione nordica. Tre sovrastano la facciata settentrionale, tre la facciata meridionale, due il complesso absidale e due la facciata principale, per un totale di dieci. La facciata principale ne possedeva in origine tre: le modifiche apportate in epoca rinascimentale hanno comportato l'abbattimento della guglia centrale, e la costruzione dell'attuale torretta.\nSul fianco destro \u00e8 collocata la statua di Giovanni Baldesio, leggendario personaggio della citt\u00e0.\nInterno.\nL'interno della cattedrale \u00e8 a tre navate separate da due serie di massicci pilastri alternatamente e cruciformi circolari, i quali sostengono severe volte gotiche a sesto acuto. Al di sopra delle navate laterali, si aprono i matronei, che guardano sulla navata principale attraverso ampie bifore. Le campate della navata maggiore sono coperte da volte a crociera, a sesto acuto, impostate nel secolo XIV al posto delle originarie volte romaniche.\nLa navata maggiore termina in una grande abside semicircolare, nel cui catino fu realizzato un notevole affresco raffigurante il Redentore. Anche le due navate laterali terminano in absidi semicircolari, di dimensioni pi\u00f9 ristrette, entro le quali sono ricavate due cappelle riccamente decorate: la cappella del SS. Sacramento, al termine della navata destra, e la cappella della Madonna del Popolo, al termine della navata sinistra.\nIl coro ligneo \u00e8 opera di Giovanni Maria Platina del 1484.\nLa Grande Croce da altare in argento e rifinita in oro fu fabbricata dal 1470 al 1478 dagli orafi Ambrogio Pozzi e Agostino Sacchi cremonese, \u00abcolli ori che tolsero i Cremonesi ai Milanesi nella vittoria del 1213 a Castelleone\u00bb. Il capolavoro, alto tre metri, si trova nel transetto settentrionale del duomo. La croce \u00e8 composta dall'assemblaggio di oltre mille pezzi, con una folla di ben 160 statue tra piccole e grandi, con 50 busti di Santi. La nuova base in argento \u00e8 del '700, disegnata da Giovanni B. Manfredi e eseguita dall'argentiere Giuseppe Berselli, due cremonesi. Il restauro della Grande Croce dal 1991 fino al 1994 fu eseguito dal \"Gruppo Orafi e Orologiai di Cremona\" e dall'Opificio delle pietre dure di Firenze.\nLa cripta e l\"Arca dei santi Marcellino e Pietro\".\nSotto il presbiterio si apre l'ampia cripta, scavata in epoca romanica ma rinnovata nel 1606 da Francesco Laurenzi, al quale subentrarono Giuseppe Dattaro e Giovanni Battista Maiolo dopo il rovinoso crollo della volta. La cripta \u00e8 a tre navate, e conserva l\"Arca dei santi Marcellino e Pietro\", del 1506. L'arca fu scolpita dallo scultore rinascimentale Benedetto Briosco, allievo dell'Amadeo e autore del portale principale della Certosa di Pavia, all'inizio del XVI secolo, per la chiesa di san Tommaso a Cremona. In epoca barocca, all'inizio del Seicento, il sarcofago fu traslato in duomo nella sua sede attuale e ricostruito dallo scultore Matteo Galletti utilizzando le formelle originali del Briosco, oltre alla formella centrale con \"Cristo Risorto\" proviene dall\"arca di S. Arealdo\" dell'Amadeo. I sei episodi della vita dei santi Marcellino e Pietro rappresentati sono i seguenti:\nLe sculture rinascimentali dell'Amadeo e del Piatti: l\"Arca dei martiri persiani\" e l\"arca di S. Arealdo\".\nI due pulpiti gemelli del duomo furono realizzati nel 1820, utilizzando una serie di formelle in marmo di Carrara, capolavoro di epoca rinascimentale che furono scolpite per la cosiddetta Arca dei martiri persiani, destinata a custodire i resti dei SS. Mario e Marta e dei loro figli Audiface e Abaco, originari della Persia e martirizzati a Roma. ll monumento fu commissionato il 15 marzo 1479 dall'abate del monastero benedettino di San Lorenzo a Cremona, Antonio Meli, allo scultore milanese Giovanni Antonio Piatti. Le formelle raffigurano le varie ed efferate procedure di martirio cui furono sottoposti i santi: nel pulpito di Sinistra, \"I martiri davanti all'imperatore, La condanna, La \ufb02ageflazione, il rogo\"; in quello di destra, \"Il taglio delle mani, La decapitazione, I cadaveri gettati nel rogo e Il martirio di Marta\". All'arca appartenevano anche due rilievi con l\"Annunciazione\" oggi al Louvre e la \"Nativit\u00e0\" al Castello Sforzesco di Milano, tre statue a tutto tondo (la cosiddetta Madonna Fonie del Philadelphia Museum of Art tra San Benedetto e San Lorenzo del John and Mable Ringling Museum of Art di Sarasota); dovevano fare parte del monumento anche quattro statuette di \"Angeli con gli strumenti della passione\" sempre del Castello Sforzesco. Scomparso il Piatti, fu affidato l'incarico di terminare l'ornamentazione al suo socio, lo scultore Giovanni Antonio Amadeo. L'anno dopo i fabbricieri del Duomo, bene impressionati, gli commissionano un rilievo di \"S. Imerio elemosiniere\", oggi murato sul fianco destro dell'altare maggiore, per il frontale dell'arca di S. Imerio in cui riecheggia lo stile del Mantegazza.\nAncora a Cremona nel 1482 il canonico del Duomo Isaac Restalli lo incarica di scolpire l'\"arca di S. Arealdo\". La data del 1484 con la sua firma sta su quattro rilievi marmorei della smembrata Arca, ossia \"\"S. Gerolamo penitente\", \"S. Francesco stigmatizzato\", \"Noli me tangere\", \"Ges\u00f9 alla colonna\"\", oggi murati nel transetto. Nel palazzo del Comune di Cremona il \"portale rinascimentale\" della Sala del Consiglio reca sculture ornamentali con le statue della \"\"Giustizia\" e della \"Temperanza\"\" che rivelano il suo stile.\nDecorazione pittorica.\nLa decorazione ad affresco della navata maggiore della Cattedrale, realizzata da vari artisti nei primi due decenni del XVI secolo, rappresenta uno dei pi\u00f9 importanti episodi della cultura figurativa lombarda del periodo. Inizi\u00f2 i lavori il pittore cremonese Boccaccio Boccaccino, artista per il quale si \u00e8 ipotizzata una formazione \u2018prospettica\u2019 milanese arricchita successivamente dal contatto con il proto-classicismo emiliano e i cromatismi dell'area veneta, durante il soggiorno presso la corte estense di Ercole I (1497-1500). Tornato a Cremona, tra il 1506 ed il 1507 il Boccaccino affresc\u00f2 il catino absidale con il \"Redentore tra i Santi Marcellino, Imerio, Omobono e Pietro esorcista\", protettori della citt\u00e0, \"l'Annunciazione\" sull'arco trionfale e due volte, andate perdute. L'affresco del Redentore sembra evidenziare l'assimilazione delle novit\u00e0 veneziane non solo di Giorgione ma anche di Durer, che hanno fatto ipotizzare un soggiorno lagunare dell'artista.\nLe \"Storie della Vergine\" di Boccaccino, Bembo e Melone.\nIl programma pittorico degli arconi delle campate della navata centrale prevedeva il ciclo delle \"Storie della Vergine\" per la parete sinistra, e delle \"Storie della Passione di Cristo\" per quella di destra. Spett\u00f2 ancora al Boccaccino intraprendere la decorazione dei primi affreschi con episodi della vita di Maria nei primi quattro arconi, completati tra il 1512 ed il 1516: \"apparizione dell'angelo a Gioachino, incontro di Gioachino e Anna, nativit\u00e0 di Maria, sposalizio della vergine, annunciazione, visitazione, adorazione dei pastori\" e \"circoncisione\".\nL'artista fu affiancato da altri pittori cremonesi a partire dal 1515, quando Giovanni Francesco Bembo inizi\u00f2 a dipingere l\"Adorazione dei Magi\" e la \"Presentazione al Tempio\" nel quinto arcone, mentre Altobello Melone, dall'anno successivo, affrescava la \"Strage degli Innocenti\" e la \"Fuga in Egitto\" nel settimo (la sesta campata \u00e8 occupata dalla monumentale cinquecentesca cassa intagliata e dorata contenente l'organo \"Mascioni\" del 1984), per poi affrescare sulla parete di destra altre due campate a partire dal presbiterio con episodi della Passione.\nLe novit\u00e0 stilistiche introdotte dai due artisti impressero un'evoluzione anche al Boccaccino, che mostra un passaggio da un calmo stile narrativo ad una visione meno simmetrica e centrata della composizione. La decorazione del Duomo di Cremona \u00e8 infatti di grande interesse per l'apporto di alcuni dei maggiori degli artisti 'eccentrici' dell'Italia settentrionale, che sperimentano soluzioni formali alternative rispetto al linguaggio del classicismo.\n\"Le Storie della Passione di Cristo\" di Romanino e Pordenone.\nNel 1519 i due arconi successivi della parete destra furono affidati al bresciano Girolamo di Romano, detto Il Romanino, che vi rappresent\u00f2 \"Cristo davanti a Caifa\", la \"Flagellazione\" , l\"Incoronazione di spine\" e l\"'\"Ecce homo\".\" Tuttavia i nuovi Massari nel 1520 gli ritirarono la commissione per ulteriori tre arconi, preferendogli Giovanni Antonio de Sacchis, detto il Pordenone, che, reduce da un'esperienza romana, pot\u00e9 concludere la decorazione con un linguaggio considerato pi\u00f9 avanzato perch\u00e9 aggiornato sulle novit\u00e0 di Raffaello e, soprattutto, Michelangelo. La massima intensit\u00e0 stilistica raggiunta dall'artista appare, oltre che nella splendida \"Deposizione\" affrescata sull'arcone, anche nella controfacciata, dove il Pordenone dipinse una drammatica \"Crocifissione\" e uno stupendo \"Compianto\", dipinto in uno spazio architettonico fittizio, con il corpo del Cristo deposto in scorcio. Il ciclo venne concluso nel 1529 da Bernardino Gatti detto \"il Soiaro\", che dipinse la \"Resurrezione di Cristo\" nella zona inferiore sinistra della controfacciata.\nLo stesso Gatti dipinse nel 1575 la pala dell'altare maggiore con l\"Assunta\". Il presbiterio fu inoltre impreziosito da affreschi di Bernardino e Antonio Campi in seguito all'apertura delle due finestre absidali che comportarono la distruzione di preesistenti affreschi del Boccaccino.\nNelle navate minori dell'esteso transetto \u00e8 notevole un ciclo quattrocentesco pittorico di affreschi raffiguranti episodi veterotestamentari, la cui attribuzione \u00e8 tutt'oggi incerta. Il ciclo, in origine esteso alle navi minori del corpo centrale, in quest'ultima zona \u00e8 stato nascosto da sovrapposizioni pittoriche a partire dal XVII secolo. Non \u00e8 stato identificato l'autore o gli autori di queste opere di gusto ancora tardogotico, caratterizzate dal fondo bianco su cui spiccano le figure dipinte a colori vivaci e le estese citazioni bibliche che indicano i personaggi e le loro azioni.\nAl termine del transetto sinistro \u00e8 la \"Cappella di san Rocco\" con le opere del pittore barocco Luigi Miradori, detto il Genovesino (1646). All'interno di una grande ancona lignea dorata e fittamente decorata, con al centro la statua del santo, sono ospitate le ipccole tele che narrano la vita del santo, capolavori del barocco cremonese. In alto al centro \u00e8 \"San Rocco e il cane\", al di sotto vi sono \"Guarigione degli appestati, la Processione con la statua di San Rocco e San Rocco risana gli animali\". Di fianco alla statua, da sinistra, in alto, la\n\"Nascita, la distribuzione dei beni ai poveri\" e \"San Rocco che ottiene la cessazione della peste\", a destra la \"Segnatura del cardinale, San Rocco visitato dalle fiere nel deserto e l'annuncio della morte in carcere\". Le scene, rappresentate a colori vivaci che spiccano nel forte chiaroscuro, rappresentano un'interessante testimonianza della vita quotidiana nel Seicento.\nOrgani a canne.\nNella cattedrale si trovano due organi a canne:"}
{"id": "116821", "revid": "181699", "url": "https://it.wikipedia.org/wiki?curid=116821", "title": "James Garfield", "text": ""}
{"id": "116822", "revid": "125653817", "url": "https://it.wikipedia.org/wiki?curid=116822", "title": "Angus Fangus", "text": "Angus Fangus \u00e8 un personaggio immaginario delle serie a fumetti Disney Italia di \"PK\" (\"PK - Paperinik New Adventures\", \"PK\u00b2\", \"PK - Pikappa\", \"Universo PK\", \"Paperinik e la macchina del Fangus\" e \"PK - Nuova era\"). Nelle storie tradotte e adattate per il mercato estero il personaggio \u00e8 stato ribattezzato \"Konrad Kiwi\".\nAppare per la prima volta nel primo numero del fumetto: kiwi neozelandese emigrato a Paperopoli, lavora come giornalista televisivo a \"00 News\", il notiziario dell'emittente fittizia 00 Channel (che, nella serie, \u00e8 il pi\u00f9 importante network di Paperopoli). La sua tipica risata \u00e8 \"Igh! Igh!\".\nIl personaggio.\nViene sempre disegnato come sovrappeso, e infatti la sua \"scheda personale\" definisce la sua corporatura come \"irrimediabilmente flaccida\". Il personaggio non sembra curare molto il proprio aspetto, sia per quanto riguarda l'abbigliamento, sia per quanto riguarda l'alimentazione: nelle scene ambientate in casa sua (uno squallido appartamento in un quartiere malfamato) lo si vede mangiare una grande quantit\u00e0 di cibo spazzatura mentre assiste a b-movie comodamente sprofondato in poltrona. Secondo la gi\u00e0 citata \"scheda personale\", va matto per la \"pizza spazza\", i cui ingredienti risultano essere:\n\u00c8 particolarmente affezionato ad alcuni oggetti, tra i quali l'impermeabile beige che indossa quasi sempre e un portachiavi portafortuna a forma di tricheco fosforescente.\n\u00c8 un sostenitore del cosiddetto \"giornalismo creativo\", da cui ha tratto la prima regola del buon reporter: \"Se non puoi verificare, inventa\". Seguendo questi precetti, fin dal primo numero della serie inizia a screditare Paperinik senza ritegno, servendosi di ogni mezzo lecito o illecito, come interviste virtuali o stravolgimenti dei fatti, plagiando buona parte dell'opinione pubblica contro il papero mascherato (il suo \"ruolo\" nella storia \u00e8 dunque simile a quello di J. Jonah Jameson nei fumetti dell'Uomo Ragno).\nFin da \"PKNA\" #1 trover\u00e0 un \"rivale\" scorretto tanto quanto lui: Mike M. Morrighan, altro redattore di 00 Channel, con il quale inizia subito un'intensa e continua lotta per accaparrarsi il migliore scoop (anche se Morrighan non sembra tanto interessato quanto lui al \"caso\" Paperinik).\nAngus nelle quattro serie di \"PK\".\nNella prima serie, Angus ha un vero e proprio \"acerrimo nemico\", il potente e spietato Fenimore Cook, milionario neozelandese dedito a traffici loschi. In \"PKNA\" #7 si scopre, dai flashback del giornalista stesso, che Fangus aveva svelato nei suoi servizi che Cook era implicato in un traffico di sostanze tossiche: minacciato dal miliardario, Angus era stato costretto ad emigrare a Paperopoli. Torner\u00e0 in Nuova Zelanda per affrontare Cook anche in \"PKNA\" #23.\nLa sua smania di macchiare la reputazione di Pk termina nella seconda serie. Nel numero 4, infatti, Paperinik salva un'intera scolaresca minacciata da un terrorista: Angus, per errore, mostra in diretta il salvataggio, tessendo addirittura le lodi dell'eroe mascherato. Da quel momento decider\u00e0 di cercare un altro \"bersaglio\", che trover\u00e0 in Everett Ducklair.\nNella terza serie, Fangus resta reporter di \"00 News\" ma torna ad \"occuparsi\" di Paperinik, sebbene con modi meno subdoli che nella prima serie.\nNella quarta serie, Fangus e sulla rivista \"Topolino\" viene creato un seguito sulle storie di \"Paperinik New Adventures\" e \"PK\u00b2\".\nVicende \"alternative\".\nAlcuni albi ambientati nel futuro o in realt\u00e0 alternative vedono Angus in ruoli diversi dal solito:\nLa miniserie e le rubriche dedicate.\nNelle rubriche di \"PKNA\" #0 si legge che, secondo le intenzioni del suo creatore, Angus Fangus doveva essere il cronista di una gazzetta, ma che si \u00e8 poi deciso di renderlo un giornalista televisivo. Torna ad essere un normale giornalista della carta stampata nella miniserie \"Angus Tales\" (disegnata da Silvia Ziche su sceneggiature principalmente di Tito Faraci), che racconta - con un taglio umoristico - delle sue prime inchieste per un immaginario quotidiano della Nuova Zelanda.\nIn diversi albi della serie \"PK - Paperinik New Adventures\" sono presenti rubriche interamente dedicate a Fangus, dove il kiwi risponde alla posta dei lettori e svela i suoi \"segreti giornalistici\". Ad esempio, in una di queste rubriche si scopre che non adotta la Regola delle 5 W, ma la \"Regola delle 5 AF\" (le sue iniziali), dove le lettere AF hanno ogni volta significati diversi e ridicoli, come \"Aver Fame\", \"Accettare Fatture\", \"Alterare Fatti\", \"Aggiungere Frottole\", eccetera.\n\"Universo PK\".\nSulla rivista \"Paperinik Appgrade\" viene creato un \"What if\" sulle storie di \"Paperinik New Adventures\", questa saga prende il nome di \"Universo PK\". Angus Fangus fa il suo esordio nel secondo episodio di queste storie sul volume 17, in esso appare alla fine della storia nel momento in cui incontra Paperino e Paperoga per la prima volta. Questa versione del personaggio a differenza di quella di PKNA lavora al Papersera dell'avido e scorbutico Paperon de' Paperoni. Successivamente appare anche nei volumi 17, 18, 19 e 21 della stessa rivista.\n\"Paperinik e la macchina del Fangus\".\nDal numero 22 di Paperinik Appgrade inizia la miniserie \"Paperinik e la macchina del Fangus\", il cui primo episodio si intitola \"Scuola di media\". Successivamente appare anche nei volumi 22, 23, 24, 25 e 26.\n Anche qua lavora come giornalista d'assalto al Papersera con Paperino e Paperoga. Passa parte della serata dal Chiosco di Billy Bisunto. Nel primo capitolo, Fangus rivela che non odia o dubita delle vere intenzioni di Paperinik, ma la notizia che il Papero Mascherato salvi di nuovo la citt\u00e0 \u00e8 troppo monotona, quindi scrive menzogne per interessare il pubblico (con risultati poco piacevoli)."}
{"id": "116823", "revid": "729019", "url": "https://it.wikipedia.org/wiki?curid=116823", "title": "Chester Arthur", "text": "\u00c8 stato il ventunesimo presidente degli Stati Uniti d'America succedendo, in quanto vicepresidente, a James A. Garfield dopo la morte di questi, in seguito ad un attentato.\nBiografia.\nPrimi anni.\nNato a Fairfield, Vermont, il 5 ottobre 1830, da una famiglia di origini irlandesi di religione protestante (il padre William era un pastore luterano), nei primi tempi Chester Arthur si guadagn\u00f2 da vivere come insegnante. In seguito, frequent\u00f2 lo Union College di Schenectady, nello Stato di New York, dove si laure\u00f2 in legge: si trasfer\u00ec quindi a New York, dove nel 1853 divenne un apprezzato avvocato, guadagnando fama con la difesa di una donna afroamericana che era salita su un omnibus, cosa allora proibita ai neri. Arthur riusc\u00ec a far assolvere la sua cliente e dopo quella sentenza gli afroamericani poterono usufruire dei mezzi pubblici. Fu a New York che il giovane avvocato conobbe e spos\u00f2 sua moglie, Ellen Arthur, il 25 ottobre 1859, con cui ebbe tre figli.\nSchierato con il Partito Repubblicano, durante la guerra di secessione Arthur lavor\u00f2 al dipartimento della Guerra, dove ebbe l'incarico di quartiermastro generale, doveva cio\u00e8 garantire i rifornimenti per l'esercito nordista. Come ricompensa dei servigi resi, nel 1871 il presidente Ulysses S. Grant lo nomin\u00f2 amministratore delle dogane del porto di New York. Legato al sistema clientelare del senatore repubblicano di New York Roscoe Conkling, fu rimosso dal suo incarico dal successore di Grant, Rutherford B. Hayes.\nLa successione a Garfield e la presidenza.\nChester Arthur fu scelto dal Partito Repubblicano come candidato vicepresidente di James A. Garfield nelle elezioni presidenziali del 1880, che Garfield vinse. Nel settembre del 1881, per\u00f2, Garfield mor\u00ec per le ferite riportate il 2 luglio durante un attentato, dopo pochi mesi di mandato. Come vicepresidente in carica, Arthur, secondo la Costituzione, gli successe nella carica.\nArthur attu\u00f2 un'opera moralizzatrice, aiutando l'approvazione, il 16 gennaio 1883, della legge Pendelton sulla riforma della funzione pubblica, presentata dal senatore dell'Ohio George H. Pendelton; la legge stabiliva l'assunzione degli impiegati statali attraverso concorsi pubblici, gestiti da una commissione federale, e questi non potevano essere licenziati per motivi politici. Questa legge diede agli Stati Uniti funzionari esperti nel momento in cui si avviava a diventare un'enorme potenza industriale.\nSotto la sua amministrazione avvennero inoltre numerosi eventi caratterizzanti la storia degli Stati Uniti verso la fine del secolo. In materia di immigrazione, il 6 maggio 1882 fu bloccata, con il \"Chinese Exclusion Act\", l'immigrazione cinese, che aveva raggiunto livelli considerati eccessivi, mentre nell'agosto dello stesso anno una legge sull'immigrazione regol\u00f2 l'afflusso di stranieri nel Paese, imponendo una tassa di 50 centesimi per ogni immigrato presente negli Stati Uniti e vietando l'ingresso ai malati di mente, i criminali e chiunque dovesse dipendere dall'assistenza pubblica. Contemporaneamente, per\u00f2, l'Alaska, ottenuto lo \"status\" di distretto, fu aperto alla colonizzazione degli emigranti.\nNell'ambito dei diritti civili, l'amministrazione Arthur fu incerta e contraddittoria: il 23 marzo 1882 il presidente firm\u00f2 le Edmund Laws, che dichiaravano reato federale la poligamia, misura presa contro le gerarchie della Chiesa mormone, fortemente presente nello Utah, i cui membri avevano pi\u00f9 mogli, punendo con il carcere i bigami, in difesa dei valori tradizionali della famiglia. Fu durante la sua presidenza che la Corte suprema, nel 1883, dichiar\u00f2 incostituzionale il Civil Rights Act del 1875, una legge federale che permetteva a chiunque, indipendentemente dalla razza o dalla precedente condizione di schiavit\u00f9, di ricevere il medesimo trattamento nei luoghi pubblici. Arthur si dimostr\u00f2 contrario alla sentenza e inform\u00f2 il Congresso del suo dissenso, ma non fece nulla per far approvare una qualsiasi norma legislativa sulla materia.\nVerso gli indiani Arthur si comport\u00f2 come i suoi predecessori, ossia utilizzando la mano pesante: nel 1882, quando il governo tent\u00f2 di confinare nelle riserve gli indiani Apache dell'Arizona e del Nuovo Messico, il loro capo Geronimo si sollev\u00f2 in armi, dando vita all'ultima grande ribellione indiana contro i coloni bianchi, conclusasi quattro anni dopo, il 4 settembre 1886, quando gli Apache superstiti si arresero al generale Nelson Miles.\nIn campo economico, Arthur prosegu\u00ec la politica di alti dazi doganali, a protezione dell'industria locale; il suo partito era favorevole al riuso dell'eccedenza del bilancio federale per una serie di opere pubbliche, ma Arthur pose il veto a una legge del 1882 sui fiumi e sui porti per l'importo eccessivo di finanziamenti richiesti.\nIl ritiro e gli ultimi anni.\nMalgrado alcuni successi dell'amministrazione Arthur, e anche a causa della sua precaria salute, il Partito Repubblicano non lo ricandid\u00f2 alla convenzione repubblicana del 1884, preferendogli James Blaine. Questi per\u00f2, indebolito anche da uno scandalo politico che ne danneggi\u00f2 l'immagine, fu sconfitto alle elezioni presidenziali di novembre dal candidato del Partito Democratico Grover Cleveland.\nTerminato il suo mandato il 4 marzo 1885, Chester Arthur si ritir\u00f2 a vita privata. Le sue apparizioni pubbliche si fecero via via pi\u00f9 rade, fino a non uscire pi\u00f9 da casa. Mor\u00ec di infarto il 18 novembre 1886 a New York, a 56 anni, venendo sepolto presso l'Albany Rural Cemetery di Menands, New York, accanto alla salma della moglie, deceduta di polmonite nel 1880.\nGiudizio storico.\nL'operato di Arthur era giudicato abbastanza negativamente dai suoi contemporanei. La sua presidenza non fu ricordata come speciale. Nel 1935 lo storico George F. Howe disse che Arthur aveva raggiunto \"un'oscurit\u00e0 in strano contrasto con il suo ruolo significativo nella storia americana.\" Nel 1975, tuttavia, Thomas C. Reeves poteva scrivere che \"le nomine di Arthur, anche se non spettacolari, furono inusualmente irreprensibili; la corruzione e gli scandali che dominavano gli affari e la politica in quel periodo non macchiarono il suo governo.\" Come scrisse nel 2004 il suo biografo Zachary Karabell, anche se Arthur era \"fisicamente e emotivamente provato, si adoper\u00f2 per fare quello che era giusto per la nazione.\" Gi\u00e0 Howe aveva in precedenza considerato che \"Arthur adott\u00f2 [un codice] per la sua condotta politica sottoposto solo a tre condizioni: rimaneva per ognuno un uomo di parola; si tenne scrupolosamente esente da corruzione; mantenne una dignit\u00e0 personale, per quanto affabile e amichevole fosse. Queste condizioni... lo rendevano molto diverso dallo stereotipo di uomo politico.\""}
{"id": "116824", "revid": "1543377", "url": "https://it.wikipedia.org/wiki?curid=116824", "title": "Macchina virtuale Java", "text": "In informatica la macchina virtuale Java (detta anche Java Virtual Machine o JVM) \u00e8 il componente software della piattaforma Java che esegue i programmi tradotti in bytecode dopo la prima fase di compilazione in bytecode (tra i linguaggi di programmazione che possono essere tradotti in bytecode troviamo Java, Groovy, Clojure, Scala ed Eta).\nPrincipio.\nI passi che devono essere fatti per eseguire un programma scritto in linguaggio Java sono i seguenti:\nIl bytecode \u00e8 generalmente prodotto dalla compilazione di codici sorgenti (o file sorgenti) scritti in linguaggio Java, anche se \u00e8 possibile produrre bytecode partendo da altri linguaggi come Scala, Kotlin, Clojure o Groovy.\nLa JVM \u00e8 definita da una specifica, mantenuta da Oracle. Qualsiasi sistema che si comporti in modo coerente con tale specifica viene considerato come una particolare implementazione della JVM. Esistono implementazioni software per praticamente tutti i sistemi operativi moderni, sia gratuite che commerciali. Inoltre, esistono implementazioni speciali per particolari ambienti hardware/software, come telefoni cellulari e palmari), e persino implementazioni hardware come Jazelle. \nLa disponibilit\u00e0 di implementazioni della macchina virtuale Java per diversi ambienti operativi \u00e8 la chiave della portabilit\u00e0 di Java, proclamata nello slogan \"write once, run everywhere\" (\"scrivi una volta, esegui dappertutto\"). La macchina virtuale realizza infatti un ambiente di esecuzione omogeneo, che nasconde al software Java (e quindi al programmatore) qualsiasi specificit\u00e0 del sistema operativo sottostante:\nImplementazioni.\nOpenJDK e HotSpot.\nOltre a gestire le specifiche della macchina virtuale Java, Oracle fornisce una implementazione chiamata HotSpot che \u00e8 gratuita ed in parte open source. La parte non distribuibile riguarda i font, l'audio, la sicurezza e la crittografia; le implementazioni Oracle sono in genere viste come implementazioni di riferimento, ma sono anche ampiamente utilizzate da utenti finali, aziende e istituzioni.\nIcedTea e Zero.\nPer sostituire le parti di HotSpot che erano sotto licenza non open, \u00e8 nato il progetto IcedTea. La macchina virtuale sviluppata in tale progetto si chiama HotSpot Zero Assembly, chiamata anche semplicemente Zero. Il progetto ha anche lo scopo di supportare un numero maggiore di famiglie di processori rispetto alla macchina virtuale di Oracle. Per fare ci\u00f2, tutto il codice assembly presente in HotSpot \u00e8 stato riscritto in C++, in modo da poter essere compilato su pi\u00f9 architetture.\nLe altre implementazioni.\nNumerose altre parti forniscono regolarmente implementazioni della macchina virtuale Java, in genere con l'intento di competere con l'implementazione Oracle in quanto a prestazioni; in alcuni casi si tratta di implementazioni commerciali. Sono disponibili anche altre implementazioni \"open source\"; fra le pi\u00f9 note si pu\u00f2 citare Waba.\nLe specifiche della JVM vengono dettate e aggiornate dalla Oracle in quanto iniziatore e mantenitore del progetto, ma vengono spesso disattese da molte delle implementazioni \"non-Oracle\" di JVM che sono in circolazione, soprattutto per quanto riguarda il framework che ogni JVM include. Di conseguenza, le diverse JVM non sono totalmente compatibili tra loro ed occorre fare attenzione nello scrivere i programmi, se si vuole che essi funzionino su ogni JVM. La cosa migliore da fare a tale scopo sarebbe non usare le ultime caratteristiche del linguaggio introdotte dalla Oracle nelle JVM pi\u00f9 recenti e usare delle API \"stabili\", che cio\u00e8 siano presenti nella JVM Oracle da varie versioni.\nCompilazione \"Just-In-Time\".\nLe prime implementazioni della macchina virtuale Java erano \"interpreti\". Questa soluzione si \u00e8 per\u00f2 rivelata poco efficiente, in quanto i programmi interpretati erano comunque molto lenti. Per questo motivo, tutte le implementazioni recenti di macchine virtuali Java hanno incorporato un compilatore just-in-time (\"JIT compiler\"), cio\u00e8 un compilatore interno, che al momento del lancio traduce al volo il programma bytecode Java in un normale programma nel linguaggio macchina del computer ospite. Inoltre, questa ricompilazione \u00e8 dinamica, cio\u00e8 la macchina virtuale analizza costantemente il modello di esecuzione del codice (\"profiling\"), e ottimizza ulteriormente le parti pi\u00f9 frequentemente eseguite, mentre il programma \u00e8 in esecuzione.\nQuesti accorgimenti, a prezzo di una piccola attesa in fase di lancio del programma, permettono di avere delle applicazioni Java decisamente pi\u00f9 veloci e leggere. Tuttavia, anche cos\u00ec Java resta un linguaggio meno efficiente dei linguaggi propriamente compilati come il C++, scontando il fatto di possedere degli strati di astrazione in pi\u00f9, e di implementare una serie di automatismi, come il garbage collector, che se da un lato fanno risparmiare tempo ed errori in fase di sviluppo dei programmi, dall'altro consumano memoria e tempo di CPU in fase di esecuzione del programma finito."}
{"id": "116826", "revid": "466539", "url": "https://it.wikipedia.org/wiki?curid=116826", "title": "Grover Cleveland", "text": "\u00c8 stato l'unico Presidente, in tutta la storia degli Stati Uniti, eletto per due mandati non consecutivi, la prima volta nel quadriennio dal 1885 al 1889, la seconda dal 1893 al 1897; peraltro, Cleveland si ricandid\u00f2 alla fine del primo mandato e vinse anche il voto popolare alle elezioni del 1888, ma il suo avversario Benjamin Harrison lo super\u00f2 al collegio dei Grandi Elettori. Esponente del Partito Democratico, fu uno stretto osservante della Costituzione Americana e sostenitore degli ideali conservatori jeffersoniani.\nBiografia.\nStephen Grover Cleveland nacque il 18 marzo 1837 a Caldwell, New Jersey come quinto di sette figli del reverendo Richard Falley Cleveland e di Anne Neal. Gli fu dato come nome il nome e cognome del primo pastore della chiesa dov'era pastore suo padre.\nPrimi anni.\nOrigini.\nLa famiglia Cleveland era modesta, senza agganci politici, ma con un'ascendenza di antenati illustri. Il primo Cleveland ad arrivare in America fu il puritano Moses Cleveland, da Ipswich, in Inghilterra. Originariamente il cognome era Cleaveland, ma la \"A\" cadde nel corso delle tre generazioni successive. Moses approd\u00f2 nel Massachusetts nel 1635 all'et\u00e0 di undici anni e trov\u00f2 impiego in condizione di servit\u00f9. Solo successivamente, sposando Ann Winn e guadagnando la cittadinanza, divent\u00f2 legalmente un uomo libero e trov\u00f2 impiego come carpentiere nella citt\u00e0 di Woburn.\nGli antenati di Grover Cleveland furono perlopi\u00f9 pastori protestanti, il pi\u00f9 famoso dei quali fu il trisnonno paterno, Aaron Cleveland, morto nel 1757 a Filadelfia nella casa dell'amico Benjamin Franklin.\nIn linea di successione il bisnonno, Aaron Cleveland, fu membro del parlamento del Connecticut e propose una legge per eliminare la schiavit\u00f9; il nonno paterno, William Cleveland lavor\u00f2 come orologiaio a Westfield, in Massachusetts e spos\u00f2 nel 1793 Margaret Falley di Norwich, nel Connecticut.\nIl padre di Grover nacque nel 1804 e frequent\u00f2 scuole prestigiose, completando gli studi nel 1829. Divenne pastore della chiesa congregazionalista a Baltimora, dove incontr\u00f2 Ann Neal. In seguit\u00f2 abbracci\u00f2 la predicazione come da tradizione di famiglia e divenne dapprima pastore presbiteriano a Windham, in Connecticut, e in seguito a Caldwell, in New Jersey.\nFormazione.\nNel 1841, all'et\u00e0 di 4 anni, Cleveland si trasfer\u00ec con la famiglia a Fayetteville, nello stato di New York, dove il padre ottenne lavoro nella chiesa presbiteriana locale. Cleveland visse l\u00ec fino all'et\u00e0 di 14 anni.\nIl salario del padre era molto basso, circa 600 dollari l'anno, per cui Grover e i suoi fratelli non poterono permettersi studi superiori ed ebbero un'educazione impartita in casa dal padre. Cos\u00ec Grover Cleveland venne cresciuto con solidi valori puritani quali ferma disciplina, obbedienza, reverenza, grande senso del dovere e solida etica del lavoro.\nMorte del padre.\nNel 1851 i Cleveland si trasferirono a Clinton, nello stato di New York, dove il padre avrebbe diretto l'American Home Missionary Society, guadagnando la cifra di 1000 dollari l'anno. Qui Grover frequent\u00f2 corsi preparatori per l'Hamilton College, gi\u00e0 frequentato da un suo fratello, ma la salute del padre peggior\u00f2 e Grover dovette tornare a Fayetteville per lavorare in un negozio e mantenere la famiglia. Torn\u00f2 a Clinton dopo due anni, nel 1853, mentre nel frattempo il padre a causa della malattia aveva abbandonato il precedente lavoro per uno meno redditizio di pastore a Utica. Lo stesso anno mor\u00ec e Grover, all'et\u00e0 di sedici anni dovette iniziare a sostenere la madre e le sorelle e fu costretto ad abbandonare gli studi.\nPrimi lavori.\nDopo la morte del padre, Grover trascorse un anno a New York, lavorando come contabile e assistente alla sovrintendenza presso l\"Institution for the Blind\", dove il fratello William aveva lavorato come insegnante.\nNella primavera del 1855 Grover si spost\u00f2 verso ovest, diretto verso Cleveland, in Ohio, alla ricerca di maggiori opportunit\u00e0. Durante il tragitto si ferm\u00f2 a Buffalo in visita allo zio Lewis P. Allen, importante proprietario terriero, e l\u00ec vi rimase quando lo zio gli offr\u00ec un lavoro di revisione di un suo libro, l\"American Shorthorn Herd Book\".\nLo zio era un rispettato fondatore della societ\u00e0 agricola della contea di Erie, per cui concord\u00f2 un posto di lavoro per il nipote presso lo studio legale di Buffalo Rogers, Bowen &amp; Rogers, al fine di studiare legge, una carriera che Cleveland aveva gi\u00e0 considerato di seguire.\nGli studi di legge incominciarono verso la fine del 1855. Cleveland guadagnava quattro dollari l'ora e lavorava assiduamente, tanto da trasferirsi dalla fattoria dello zio al Southern Hotel, per essere pi\u00f9 vicino all'ufficio. Rimase alla Rogers, Bowen &amp; Rogers per quattro anni, al termine dei quali divenne capo addetto.\nCarriera politica.\nGrover Cleveland inizi\u00f2 ad avvicinarsi al Partito Democratico (allora pi\u00f9 conservatore del Repubblicano su molti aspetti) agli inizi del 1850. Anche se la Rogers, Bowen &amp; Rogers era stata impegnata per il partito Whig, i superiori di Cleveland erano decisamente democratici. Cleveland aveva molta poca simpatia per Fremont e Lincoln, i due esponenti principali repubblicani.\nNel 1856 si dichiar\u00f2 apertamente democratico e lavor\u00f2 alla campagna elettorale di James Buchanan, nonostante non avesse ancora diritto di voto in quanto minorenne. Buchanan vinse le elezioni, ma dopo di lui nessun altro democratico fu eletto presidente fino all'elezione di Cleveland stesso ventotto anni dopo.\nNel 1858, raggiunta la maggiore et\u00e0, lavor\u00f2 per il partito per i successivi cinque anni, guadagnando un posto come assistente del procuratore distrettuale, e ricoprendo tale ruolo per tre anni. Nel gennaio del 1863 lasci\u00f2 la Rogers, Bowen &amp; Rogers per lavorare per il procuratore distrettuale C. C. Torrance a 600 dollari l'anno.\nAllo scoppio della guerra di secessione nel 1861, Cleveland aveva l'et\u00e0 per arruolarsi, ma non part\u00ec volontario e continu\u00f2 a prendersi cura della madre e delle sorelle. Nel 1863 per\u00f2 il presidente Abraham Lincoln firm\u00f2 una legge che rese il ventiseienne Grover arruolabile. Egli fu subito scelto, ma decise di non combattere pagando 300 dollari allo Stato e assumendo un sostituto che prendesse legalmente il suo posto. Grover si fece prestare dal procuratore Torrance la somma necessaria per assumere George Bennisky, un immigrato polacco che sopravvisse alla guerra illeso e rimase in contatto con Cleveland. Per ripagare il debito Cleveland lasci\u00f2 il lavoro presso il procuratore distrettuale per la pi\u00f9 redditizia pratica privata. In pi\u00f9 gli avrebbe permesso libert\u00e0 e indipendenza, accettando solo i casi che desiderava.\nConsider\u00f2 sempre s\u00e9 stesso come un democratico non appartenente al movimento all'interno del partito che chiedeva la fine della guerra di secessione, denominato copperheads.\nPer merito della sua distinzione come assistente del procuratore Torrance durante gli anni della guerra, i democratici scelsero Cleveland come candidato per la carica di procuratore distrettuale nel 1865, nonostante Torrance ambisse a un ulteriore mandato. Cleveland affront\u00f2 il candidato repubblicano Lyman K. Bass, anche suo caro amico, ma perse l'elezione per appena 600 voti. Dopo la sconfitta, Grover torn\u00f2 alla pratica privata, entrando nello studio legale come partner insieme ad Albert P. Lanning e Oscar Folsom.\nSceriffo della contea di Erie (1870).\nDopo cinque anni dalla candidatura come procuratore, i democratici scelsero nuovamente Cleveland per le elezioni a sceriffo della contea di Erie nel 1870, in quanto nella prima candidatura aveva ottenuto voti notevoli in una regione con una grande maggioranza repubblicana. Dopo qualche esitazione Grover accett\u00f2 la nomina e vinse l'elezione contro il veterano colonnello John B. Weber per appena 303 voti.\nI problemi che affront\u00f2 Cleveland come sceriffo furono molti, principalmente dovuti all'alto tasso di criminalit\u00e0 della regione, a causa del numero crescente di stranieri che occupavano il lago Erie e che assaltavano ogni tipo di nave industriale. Dovette anche risolvere questioni interne all'ufficio, quali inefficienze della gestione politica precedente e soprattutto corruzione.\nCleveland rinunci\u00f2 a un secondo mandato nel 1873 e torn\u00f2 alla sua professione entrando nello studio legale Bass, Cleveland &amp; Bissell, lo stesso Bass che lo aveva sconfitto per la carica di procuratore distrettuale.\nNel 1881 Chauncey Depew, capo della ferrovia centrale di New York, offr\u00ec a Cleveland un lavoro come consigliere generale per la societ\u00e0, con uno stipendio di 15.000 dollari l'anno, rispetto al suo reddito annuo di 7.000 dollari, che avrebbe comunque continuato a ricevere. Grover rifiut\u00f2 il lavoro, cosa che gli permise in futuro di non essere collegato alla corruzione dell'industria ferroviaria emersa durante i suoi mandati presidenziali.\nDurante questo periodo, Cleveland corteggi\u00f2 una donna vedova, Maria Halpin. In seguito ella l'accus\u00f2 di averla violentata. Egli rispose accusandola di essere un'alcolizzata e di avere molti uomini. Cercando di discreditarla, la fece internare in un istituto di cura, e fece s\u00ec che le fosse tolto il figlio, affidato ad amici. L'istituto di cura per\u00f2 dimise la donna poco dopo, non considerandola malata. Il presunto figlio illegittimo sarebbe diventato un tema della campagna elettorale quando Cleveland si candid\u00f2 alla presidenza, diversi anni dopo.\nSindaco di Buffalo (1882).\nNell'autunno del 1881, un concittadino di spicco di Buffalo propose a Cleveland di concorrere alla carica di sindaco, soprattutto grazie alla sua reputazione. Nell'autunno Grover accett\u00f2 la nomina e parl\u00f2 all'assemblea dei democratici per sottolineare il conservatorismo che avrebbe perseguito.\nVinse le elezioni nel 1882 e come sindaco combatt\u00e9 la corruzione all'interno del consiglio cittadino. Fece risparmiare ai cittadini di Buffalo pi\u00f9 di un milione di dollari, ponendo il veto su numerose proposte di spesa ambigue e frutto di corruzione, meritandosi l'attenzione del Partito Democratico ed emergendo come un serio candidato alla nomina di governatore.\nGovernatore di New York (1883-1885).\nI dirigenti del Partito Democratico di New York iniziarono a considerare Cleveland come possibile candidato a governatore. Poich\u00e9 il Partito Repubblicano nello Stato di New York si era scisso nel 1882, i Democratici erano fiduciosi sulle loro possibilit\u00e0, e diversi esponenti cercavano di essere nominati per la candidatura del partito. I due principali pretendenti erano Roswell P. Flower e Henry W. Slocum. Alla Convention democratica, i due avevano il maggior numero di sostenitori, ma non abbastanza per ottenere la nomina. Cleveland, arrivato in terza posizione al primo scrutinio, guadagn\u00f2 sostenitori negli scrutini seguenti e emerse come un candidato di compromesso. Con i Repubblicani divisi, Cleveland effettivamente vinse le elezioni, con 535\u00a0318 voti, mentre il repubblicano Charles J. Folger ne ebbe 342\u00a0464. Il margine di vittoria di Cleveland fu il pi\u00f9 grande fino ad allora in un'elezione a New York.\nNel gennaio del 1883 Cleveland divenne governatore e la sua forte opposizione alla corruzione continu\u00f2. Si oppose alla Tammany Hall, la macchina politica democratica notoriamente corrotta, licenziando ufficiali, firmando riforme e tagliando il numero di dipendenti del governo.\nCleveland sostenne anche un processo elettorale pi\u00f9 trasparente. Non voleva che i dipendenti pubblici fossero coinvolti nella politica, e il 14 luglio 1886 con un ordine esecutivo abol\u00ec l'uso delle loro posizioni ufficiali per controllare i movimenti politici delle varie localit\u00e0.\nGovern\u00f2 due anni su un mandato di tre anni, in quanto nel 1884 arriv\u00f2 la proposta di candidatura alla presidenza degli Stati Uniti.\nCandidato presidente.\nNel 1884 i Democratici nominarono Grover Cleveland come candidato alla presidenza, poich\u00e9 si era distinto per la sua figura solida e incorrotta dapprima come sceriffo e in seguito come sindaco e governatore. I Repubblicani avevano ottenuto la vittoria alla presidenza della Casa Bianca per ventiquattro anni consecutivi, corrispondenti a sei mandati presidenziali, ma quell'anno Cleveland avrebbe affrontato il candidato repubblicano James G. Blaine del Maine, potente uomo politico con fama di essere corrotto. Cleveland avrebbe potuto giocare sporco contro il suo avversario quando ottenne informazioni sul fatto che il primogenito di Blaine fosse nato illegittimamente prima del matrimonio, ma non lo fece e strapp\u00f2 i documenti.\nDurante la corsa fece scalpore la possibilit\u00e0 che Grover avesse un figlio illegittimo avuto durante la sua permanenza a Buffalo dieci anni prima. Il bambino era stato chiamato dalla madre Oscar Foldom Cleveland. Oscar Foldom era anche il nome del socio di Cleveland, ma tale paternit\u00e0 non venne mai provata e Cleveland non si espresse mai al riguardo. Grover provvide al supporto del bambino per il primo anno di et\u00e0 e, in seguito all'alcolismo della madre, a trovargli un orfanotrofio.\nDurante la campagna lo slogan fu \"Un incarico pubblico \u00e8 una responsabilit\u00e0 pubblica\". Cleveland non voleva accaparrarsi voti mediante promesse o favori e afferm\u00f2 che non avrebbe acconsentito a nessun trattamento speciale fatto a suo nome senza il suo consenso. Il magnate della ferrovia James J. Hill, che aveva sostenuto Cleveland durante la campagna presidenziale, credeva che avrebbe ricevuto favori in cambio del suo supporto. Chiese al presidente il via libera per estendere la ferrovia in una riserva indiana, ma Grover neg\u00f2 tale permesso.\nL'avversario di Cleveland, il repubblicano Blaine, era un obiettivo particolarmente sensibile alle accuse di corruzione; durante la sua carriera era stato coinvolto in molti affari poco chiari. I Repubblicani che erano a favore di una riforma moralizzatrice, chiamati \"mugwump\", erano contrari a Blaine e in molti si schierarono per Cleveland. Essi, guidati da Carl Schurz e Henry Ward Beecher, preferivano votare un candidato onesto anche se di un altro partito, e pensavano che Cleveland avrebbe riformato la funzione pubblica e avrebbe agito per un governo pi\u00f9 efficiente. I Democratici persero per\u00f2 alcuni sostenitori tra gli operai a causa di un nuovo partito fondato dall'ex democratico Benjamin Butler.\nSi pensava che le elezioni sarebbero state decise in alcuni Stati in bilico: New York, New Jersey, Indiana, e Connecticut. A New York, la Tammany Hall decise che avrebbe tratto comunque maggior beneficio da un Democratico, anche se apparentemente avverso, che da un Repubblicano. Grazie alla madre cattolica e irlandese, Blaine sperava di aver pi\u00f9 seguito tra gli irlandesi americani, tradizionalmente democratici, rispetto a quello che effettivamente ebbe. Parte della colpa fu di un repubblicano, Samuel D. Burchard, che durante un comizio si scagli\u00f2 contro i Democratici chiamandoli il partito del \"Rum, cattolicesimo romano e ribellione\". I Democratici amplificarono questa frase per mantenere il voto cattolico degli irlandesi.\nAlle elezioni, Cleveland vinse di poco in tutti i quattro Stati in bilico; nello Stato di New York arriv\u00f2 primo per 1200 voti. Nel voto popolare, Cleveland sopravanz\u00f2 Blaine di circa lo 0,5%, ma i grandi elettori furono 219 per Cleveland contro i 182 per Blaine.\nPrimo mandato presidenziale (1885-1889).\nNel 1885 Cleveland, dopo aver vinto le elezioni, si insedi\u00f2 alla Casa Bianca come 22\u00ba Presidente degli Stati Uniti d'America. In quel momento il debito pubblico statunitense ammontava a 1,5 milioni di dollari, ma alla fine del suo mandato Cleveland lo aveva ridotto del 20%, arrivando a 1,2 milioni di dollari.\nIl governo di Cleveland fu uno dei pi\u00f9 aperti e accessibili nella storia degli Stati Uniti. Apr\u00ec le porte della Casa Bianca due giorni a settimana per coloro che volevano discutere degli affari dello Stato. Ridusse inoltre al minimo indispensabile i costi del personale, ricevendo lui stesso gli ospiti. e si impegn\u00f2 giorno e notte per fornire un buon governo ai cittadini. Per questo venne soprannominato \"Grover il buono\".\nLe elezioni avevano anche portato i Democratici ad avere la maggioranza alla Camera dei rappresentanti, ma il Senato continuava ad essere a maggioranza repubblicana. Questo ostacol\u00f2 l'attuazione della politica di Cleveland e lo port\u00f2 a usare spesso il potere di veto.\nRiforma delle nomine.\nLe nomine politiche erano tradizionalmente eseguite secondo il sistema detto spoils system, per cui il presidente nominava soprattutto in base all'appartenenza politica. Cleveland invece annunci\u00f2 che non avrebbe rimosso nessun repubblicano che stesse lavorando bene, e che non avrebbe nominato solo in base al partito di appartenenza. Anche se durante il mandato, per venire incontro al suo partito, ebbe un atteggiamento pi\u00f9 flessibile, sostituendo alcuni Repubblicani con Democratici, le nomine di Cleveland in generale tennero conto del merito pi\u00f9 di quelle dei suoi predecessori.\nCleveland fu il primo presidente democratico a essere sottoposto alla legge detta \"Tenure of Office\" del 1867 che richiedeva l'approvazione del Senato per rimuovere qualcuno da una carica per la quale era stata necessaria l'approvazione del Senato stesso. Cleveland era contrario al principio di questa legge e il suo rifiuto di adempiervi port\u00f2 la legge a essere malvista per finire abolita nel 1887.\nMatrimonio.\nGrover aveva sempre condotto una vita da scapolo, vivendo in piccoli appartamenti vicino ai suoi posti di lavoro e partecipando a pochi eventi sociali, fino al suo primo mandato presidenziale.\nNel 1885 conobbe la figlia del suo amico Oscar Folsom, Frances, e ben presto i due si fidanzarono. Nel 1886 si sposarono in una cerimonia privata alla Casa Bianca e Frances, all'et\u00e0 di 21 anni, divenne la First Lady pi\u00f9 giovane della storia. Insieme ebbero cinque figli.\nRiforma dei dazi.\nNel 1887 Cleveland cerc\u00f2 di mantenere le promesse fatte durante la campagna elettorale. La questione dei dazi doganali era un argomento importante e Cleveland voleva ridurli. Nel dicembre di quell'anno mand\u00f2 al Congresso il suo messaggio annuale sulla situazione degli Stati Uniti incentrato unicamente su tale argomento. Il suo intento era quello di focalizzare l'attenzione sulla riduzione dei dazi e far approvare un disegno di legge per tagliare le tasse nella primavera del 1888; la legge fu approvata dalla Camera ma bocciata dal Senato.\nPolitica economica.\nCleveland, dal forte conservatorismo liberale, sosteneva un governo che non interferisse nel libero mercato e nella vita delle persone, lasciando la libert\u00e0 individuale rispettata e protetta. Credeva in un sistema equo che non favorisse nessuno, in cui il governo trattava tutti in maniera egualitaria, in linea con i principi jeffersoniani. Cleveland non permise mai al governo di assumere il ruolo di \"genitore\": il potere non doveva essere usato per favorire una classe piuttosto che un'altra. Per cui Cleveland abol\u00ec ogni proposta di legge che fosse contro tale linea politica.\nDurante la fine degli anni 1880 il Texas fu colpito da una forte siccit\u00e0. Nel febbraio del 1887 il Congresso propose di inviare 10\u00a0000 dollari per aiutare la popolazione colpita, ma il presidente Cleveland oppose il suo veto. Invit\u00f2 invece i cittadini a contribuire a una raccolta di fondi. Le donazioni dei cittadini ammontarono a 100\u00a0000 dollari in pi\u00f9 di quanto il governo avrebbe stanziato.\nCleveland volle agire anche contro il sistema pensionistico dei soldati che avevano combattuto durante la guerra di secessione, che col tempo si era corrotto. Il presidente pose il veto su pi\u00f9 di duecento proposte di legge riguardanti pensioni per i veterani di dubbia legittimit\u00e0.\nUs\u00f2 il potere di veto pi\u00f9 spesso che qualsiasi altro presidente prima di lui.\nDiritti civili e immigrazione.\nCleveland, come un crescente numero di persone al Nord (e quasi tutti i bianchi al Sud) vedeva la Ricostruzione come un esperimento andato male, e fu riluttante ad impiegare la forza federale per il rispetto del XV emendamento, che garantiva il diritto di voto agli afroamericani. Cleveland non nomin\u00f2 alcun nero ad incarichi pubblici, tuttavia mantenne in carica Frederick Douglass come responsabile del registro degli atti pubblici a Washington e nomin\u00f2 un altro nero, James Campbell Matthews, ex giudice di New York, al posto di Douglass quando questi si dimise. La sua decisione di sostituire Douglass con un altro nero suscit\u00f2 proteste, ma Cleveland disse che conosceva Matthews personalmente.\nDa una parte, Cleveland condann\u00f2 gli episodi d'ira contro gli immigrati cinesi, dall'altra per\u00f2 credeva che questi non fossero propensi ad integrarsi nella societ\u00e0. Il segretario di Stato Thomas F. Bayard negozi\u00f2 un'estensione della legge detta Chinese Exclusion, che impediva l'arrivo di nuovi immigrati cinesi, e Cleveland appoggi\u00f2 una legge proposta da William Lawrence Scott che proibiva il rientro negli Stati Uniti a quegli immigrati cinesi che ne avessero lasciato il territorio. La legge Scott ottenne facilmente la maggioranza al Congresso, e Cleveland la promulg\u00f2 il 1\u00ba ottobre 1888.\nElezioni del 1888.\nI Repubblicani candidarono alla presidenza Benjamin Harrison, ex senatore, dell'Indiana. Cleveland fu confermato dai Democratici. Il vicepresidente eletto con Cleveland nel 1884, Thomas A. Hendricks, era morto nel 1885, e fu scelto Allen G. Thurman come nuovo candidato vicepresidente.\nI Repubblicani fecero una campagna incentrata sui dazi doganali, puntando sugli elettori protezionisti delle aree industriali al Nord. Come nel 1884, l'attenzione era centrata sugli Stati in bilico, New York, New Jersey, Connecticut e Indiana. Quattro anni prima Cleveland vinse in tutti e quattro, ma stavolta si impose solo in due, perdendo in Indiana e anche nel suo Stato natale, New York, per 14\u00a0373 voti. Cleveland ebbe la maggioranza relativa del voto popolare, 48,6% contro 47,8% per Harrison, ma Harrison prevalse nettamente nel collegio elettorale, 233 a 168. Cleveland gest\u00ec il periodo di transizione iniziando a prefigurarsi un ritorno alla vita privata.\nPrimo ritiro.\nIl partito richiese il suo sostegno per comizi e per appoggiare altre candidature e campagne, ma egli rifiut\u00f2 di approfittare della sua notoriet\u00e0. Per lui gli ex-presidenti erano semplici cittadini privati e tali dovevano rimanere. Inoltre Cleveland non amava particolarmente parlare in pubblico. In una lettera di scuse al governatore William E. Russell del Massachusetts, scrisse:\nLa presidenza di Harrison nel 1890 segn\u00f2 l'inizio del \"Billion-Dollar Congress\": i Repubblicani accettavano qualsiasi tipo di proposta di spesa, annullando anche i risparmi ottenuti durante la presidenza di Cleveland. La spesa e l'aumento di moneta inizialmente portarono la nazione ad un'espansione economica, che per\u00f2 in seguito sfoci\u00f2 violentemente nel panico del 1893, dopo la conquista del secondo mandato di Cleveland. Due misure principali della presidenza Harrison furono avversate da Cleveland: una legge sull'aumento dei dazi doganali, e una sull'emissione di denaro legato all'argento. All'inizio, Cleveland evit\u00f2 di criticare il suo successore, ma nel 1891 decise di esprimersi pubblicamente, scrivendo una lettera aperta a un convegno di riformatori a New York. La \"lettera d'argento\" spinse il nome di Cleveland di nuovo al centro dell'attenzione, proprio in vista delle elezioni del 1892.\nCandidatura e elezioni del 1892.\nLa reputazione di Cleveland e le sue recenti prese di posizione sui temi economici lo resero un candidato forte tra i Democratici. Il suo principale rivale era David B. Hill, senatore di New York. Hill pescava sostegno in tutte le correnti per qualche ragione contrarie a Cleveland: favorevoli al dollaro-argento, protezionisti e Tammany Hall, ma non riusc\u00ec comunque a prevalere su Cleveland, che ottenne la nomina gi\u00e0 al primo scrutinio alla Convention democratica tenutasi a Chicago. Come bilanciamento, i delegati democratici nominarono per la vicepresidenza Adlai E. Stevenson, dell'Illinois: era favorevole a creare inflazione tramite i \"greenbacks\" (una moneta legale) e l'uso dell'argento, misura gradita nelle zone rurali molto colpite dalla crisi, mentre Cleveland era un rigorista e fautore del dollaro-oro.\nI Repubblicani confermarono Harrison, per cui l'elezione del 1892 era una rivincita di quella del 1888. La campagna elettorale si tenne in sordina a causa del grave stato di salute di Caroline, la moglie di Harrison, malata di tubercolosi. Harrison non fece per nulla campagna; Caroline mor\u00ec il 25 ottobre, due settimane prima dell'elezione, e Cleveland interruppe anch'egli la campagna.\nLa questione dei dazi, che aveva avvantaggiato i Repubblicani nel 1888, questa volta pose loro problemi, perch\u00e9 il rialzo dei dazi aveva prodotto un rialzo dei prezzi tale da far ricredere molti sostenitori. All'Ovest, molti elettori repubblicani preferirono votare per James Weaver e il suo Partito del Popolo, fautori del dollaro-argento, generose pensioni per i veterani, e la giornata lavorativa di otto ore. La Tammany Hall appoggi\u00f2 i candidati ufficiali democratici, consentendo a Cleveland di vincere nello Stato di New York. Cleveland vinse con ampio margine, sia nel voto popolare sia come grandi elettori.\nSecondo mandato presidenziale (1893-1897).\nIl discorso inaugurale del secondo mandato fu incentrato sul problema del paternalismo, disapprovando le eccessive elargizioni governative del \"Billion-Dollar Congress\".\nPanico del 1893.\nNel 1893 la politica espansiva perseguita dal Partito Repubblicano arriv\u00f2 al punto di crisi. Nell'anno dell'insediamento di Cleveland per il suo secondo mandato le principali industrie ferroviarie iniziarono a fallire e l'economia a declinare.\nLa causa del panico fu la presenza nel sistema di eccessiva valuta, sotto forma di monete d'oro e d'argento e di carta moneta. Il \"Billion-Dollar Congress\" nel 1890 aveva aumentato l'inflazione con la \"Sherman Silver Purchase Act\", che permetteva di acquistare lingotti d'argento pagandoli con la carta moneta. Il governo inoltre aveva continuato a coniare moneta d'argento.\nNel corso della sua carriera pubblica, Cleveland aveva costantemente auspicato una politica monetaria rigorosa, fondata sul sistema aureo, e aveva cercato senza successo di fermare la coniazione della moneta d'argento o di carta.\nPer risolvere la situazione Cleveland attu\u00f2 i principi del libero mercato, il \"laissez faire, laissez passer\", ovvero non fece nulla per aiutare le aziende e le societ\u00e0 che chiedevano un qualsiasi aiuto diretto dal governo. Egli credeva che tutti, individui e imprese, avrebbero dovuto affrontare la crisi come meglio potevano. Questa era una visione economica diffusa al tempo, in particolare tra i democratici jeffersoniani. Cos\u00ec, invece di aumentare l'offerta di moneta o la spesa pubblica, Cleveland si focalizz\u00f2 su quello che credeva fosse il vero problema: la legge \"Sherman Silver Purchase\" del 1890, in particolare la sua clausola di acquisto di moneta. Credeva che l'unica soluzione per il Congresso fosse di correggere l'errore.\nIl 28 agosto 1893, con molte resistenze, la Camera dei rappresentanti approv\u00f2 l'eliminazione della clausola, seguita dall'approvazione al Senato alla fine di ottobre. La mossa successiva di Cleveland fu quella di cercare di mantenere il sistema aureo. Il governo federale doveva detenere una riserva di almeno 100 milioni di dollari in oro a garanzia della quantit\u00e0 di moneta in circolazione. Tale riserva era ormai in pericolo e il presidente decise di emettere obbligazioni che potevano essere acquistate solo in oro. L'inflazione fu vinta e il sistema aureo ristabilito permise alle finanze federali di ritrovare l'equilibrio.\nLa crisi e gli scioperi.\nIl panico del 1893 e la successiva crisi peggiorarono le condizioni di lavoro ovunque nella nazione, e il rigore di bilancio e la riduzione dell'inflazione scontentarono i braccianti all'Ovest.\nLo sciopero pi\u00f9 importante fu quello dei lavoratori della societ\u00e0 Pullman, che costruiva materiale ferroviario, per protestare contro i bassi salari e la giornata lavorativa di dodici ore. Scioperi di solidariet\u00e0, guidati dal sindacato dei lavoratori delle ferrovie, con a capo Eugene V. Debs, furono indetti rapidamente. Nel giugno 1894 erano in sciopero 125\u00a0000 lavoratori delle ferrovie, paralizzando il commercio nazionale. Poich\u00e9 la posta era trasportata sui treni, Cleveland ritenne che la soluzione dovesse essere a livello federale. Cleveland ottenne che un tribunale federale emettesse un'ingiunzione contro gli scioperanti, e quando questi rifiutarono di adempiere, invi\u00f2 truppe federali a Chicago e in altri venti snodi ferroviari. \"Se \u00e8 necessario l'intero esercito per consegnare una cartolina a Chicago\", annunci\u00f2, \"quella cartolina sar\u00e0 comunque consegnata.\" La maggior parte dei governatori appoggiarono la mossa di Cleveland, tra i contrari il democratico John P. Altgeld dell'Illinois, che divenne suo acerrimo rivale nel 1896. I maggiori giornali di entrambi i partiti applaudirono Cleveland, ma l'uso delle truppe rese i sindacati ostili al governo.\nAppena prima delle elezioni di met\u00e0 mandato nel 1894, un consigliere di Cleveland, Francis Lynde Stetson, gli disse:\nIn effetti, i Repubblicani ebbero la pi\u00f9 schiacciante vittoria da decenni, riprendendo il controllo della Camera, mentre i Populisti quasi sparirono. I rivali di partito di Cleveland guadagnarono posizioni in diversi Stati. Il Wisconsin e il Massachusetts furono due dei pochi Stati ancora in mano ad alleati di Cleveland.\nPolitica estera.\nIn linea con i principi jeffersoniani, Cleveland si guard\u00f2 bene dall'intrattenere rapporti di amicizia o alleanze con le altre nazioni. Il suo intento era quello di rimanere neutrale, non facendo promesse che avrebbero potuto coinvolgere la nazione in una guerra all'estero. Nel suo messaggio annuale del 1893 scrisse: \nTuttavia Cleveland favor\u00ec il rafforzamento della flotta navale militare, creando una delle migliori forze navali del tempo.\nCleveland rimase neutrale anche allo scoppio della rivoluzione cubana nel 1895. La Spagna aveva mantenuto il controllo di Cuba dopo Cristoforo Colombo, ma verso la fine del XIX secolo gran parte della popolazione cubana era scontenta. I cubani insorsero contro il dominio spagnolo nel mese di febbraio del 1895 e la rivolta si trasform\u00f2 in una guerra civile. Anche se i Repubblicani volevano entrare in guerra il presidente dichiar\u00f2: \nPrima del termine del secondo mandato Cleveland dovette affrontare la minaccia britannica in una disputa riguardo al confine con il Venezuela. Cleveland, fedele alla dottrina Monroe, decise di non consentire alcuno sconfinamento dalle potenze europee nelle Americhe, inviando una nota al governo britannico per sollecitare un arbitrato. Londra la ignor\u00f2 e dopo una seconda nota di avvertimento il primo ministro britannico Salisbury rispose negando che gli Stati Uniti potessero avere potere e autorit\u00e0 per dare ordini alla Gran Bretagna. Ma Cleveland rispose con un forte messaggio di propria iniziativa il 17 dicembre 1895. A quel punto la Gran Bretagna fece marcia indietro. Fu istituita poi una commissione per stabilire i confini nel dettaglio.\nMalattia.\nNel 1893, durante il suo secondo mandato presidenziale, si sottopose a un intervento chirurgico per asportare un tumore alla bocca, insieme a una parte della mascella superiore. L'intervento rimase segreto al pubblico, per evitare che la gi\u00e0 precaria situazione economica peggiorasse se il popolo avesse temuto la perdita del presidente. Cleveland super\u00f2 l'operazione, ma continu\u00f2 a negarne la natura, spacciandola per un'operazione di igiene dentale.\nEsercizio del diritto di veto.\nCleveland a suo tempo venne soprannominato \"Veto Mayor\", \"Veto Governor\" e \"Veto President\", in quanto leggeva ogni proposta di legge e poneva il veto su quelle che nascondevano corruzione e tangenti.\nIn totale pose il diritto di veto su 200 proposte durante i due anni da governatore, di cui 8 solo nel primo mese.\nDurante i suoi mandati presidenziali accumul\u00f2 584 veti, di cui 414 nel primo mandato e 170 nel secondo.\nRitiro e conseguenze.\nGli avversari interni di Cleveland nel Partito Democratico erano la maggioranza e, ripudiando il rigore monetario, nominarono candidato William Jennings Bryan con un programma elettorale favorevole al dollaro-argento. Cleveland appoggi\u00f2 in privato i candidati dissidenti democratici a favore del sistema aureo, rifiutando la candidatura in prima persona.\nLe elezioni furono vinte facilmente dai Repubblicani con William McKinley. Bryan fu ancora candidato dai Democratici \"agrari\" nelle elezioni del 1900. Nel 1904 invece, la corrente conservatrice dei Democratici, con l'appoggio di Cleveland, torn\u00f2 maggioranza nel partito e nomin\u00f2 Alton B. Parker, che per\u00f2 perse le elezioni contro Theodore Roosevelt. Da allora, con l'uscita di scena di Cleveland, i conservatori democratici, chiamati spregiativamente \"Bourbon Democrats\" (democratici borbonici, cos\u00ec chiamati per via del loro conservatorismo simile al legittimismo attivo in Francia, con anche un riferimento al whisky bourbon, diffuso nel Sud degli Stati Uniti), finirono senza un leader stabile, e si dissolsero con l'affermazione dell'ala progressista, composta da populisti come William Jennings Bryan e liberali come Thomas Woodrow Wilson. I rimanenti conservatori dominarono tuttavia il Partito Democratico nel profondo Sud, venendo chiamati \"Southern Democrats\" (democratici meridionali), di matrice segregazionista e quasi reazionaria.\nMorte.\nCleveland trascorse la maggior parte dei suoi ultimi giorni a servire nel consiglio di amministrazione dell'Universit\u00e0 di Princeton. Mor\u00ec nel 1908 per un attacco di cuore, all'et\u00e0 di 71 anni.\nCleveland \u00e8 stato sepolto nel cimitero di Princeton, in New Jersey.\nStoriografia.\nCleveland \u00e8 visto come uno dei presidenti pi\u00f9 conservatori di sempre. Emerse in un periodo buio degli Stati Uniti: dopo la guerra civile la nazione era afflitta dalla corruzione e dal clientelismo. Il periodo, meglio noto come \"Gilded Age\" (et\u00e0 dorata), viene per\u00f2 anche ricordato per le sorprendenti trasformazioni del Paese, come il passaggio da un'economia rurale a una fortemente industriale, fino alla trasformazione in prima economia mondiale nel 1900."}
{"id": "116827", "revid": "287204", "url": "https://it.wikipedia.org/wiki?curid=116827", "title": "Volgi lo sguardo al vento", "text": "Volgi lo sguardo al vento (titolo originale inglese \"Look to Windward\") \u00e8 un romanzo di fantascienza di Iain M. Banks del 2000, facente parte del \"Ciclo della Cultura\". Terzultimo romanzo in ordine cronologico della serie, \u00e8 l'unico ad essere definito un vero e proprio seguito di un'opera precedente, quel \"Pensa a Fleba\" che dette inizio alla serie e al quale si rif\u00e0 anche nel titolo.\nTrama.\nIl pianeta Chel era abitato da un'antica civilt\u00e0 evoluta tecnologicamente allo stadio del volo spaziale, ma socialmente arretrata al punto da mantenere un rigido sistema di caste. Un'azione umanitaria segreta promossa dalla Cultura volta all'abolizione di questo sistema e all'instaurazione di una societ\u00e0 egualitaria caus\u00f2 una sanguinosa guerra civile che cost\u00f2 milioni di morti. In seguito la Cultura ammise l'errore e contribu\u00ec alla ricostruzione di Chel, tuttavia alcuni alti esponenti del pianeta, convinti della necessit\u00e0 di vendicare le vittime del conflitto, iniziarono ad elaborare un piano per un attentato capace di infliggere alla Cultura un paragonabile numero di vittime. Come bersaglio dell'attentato fu scelto l'orbitale Masaq' in quanto la presenza su di esso di un famoso compositore chelgriano, nonch\u00e9 dissidente in esilio, Mahrai Ziller, offriva il pretesto per l'invio di un agente. Come obiettivo fu scelta l'unica cosa capace di arrecare un danno significativo ad una struttura vasta come un orbitale: la distruzione del Mozzo, la Mente che presiede al funzionamento dell'intero habitat.\nNel frattempo sull'orbitale Masaq' si stanno svolgendo i preparativi per un'importante ricorrenza: ottocento anni prima, verso la fine della guerra idirana, si svolse la Battaglia delle Novae Gemelle cos\u00ec chiamata perch\u00e9 la violenza delle armi impiegate provoc\u00f2 l'esplosione di due stelle. Poich\u00e9 Masaq' si trova a 800 anni luce dal luogo della battaglia la luce delle due Novae sta per giungere su di esso e ci\u00f2 fornisce l'occasione per un sobrio festeggiamento ed un concerto composto da Mahrai Ziller. La ricorrenza \u00e8 particolarmente sentita dal Mozzo, in quanto, prima di essere installato sull'orbitale, era la mente di un Veicolo Sistemi Generali che partecip\u00f2 proprio a quella battaglia.\nLa commemorazione della battaglia e il piano dei chelgriani convergono verso il momento fatidico all'insaputa di tutti, ma non \u00e8 facile cogliere di sorpresa una mente della Cultura, a meno che essa stessa non abbia i suoi piani\u2026\nTemi.\nMentre le precedenti opere del ciclo sono sempre ambientati ai margini o all'esterno della Cultura, che il lettore impara a conoscere soprattutto tramite l'influenza che essa esercita su altre civilt\u00e0 e tramite i suoi inviati presso di esse, con \"Volgi lo sguardo al vento\" Banks mostra finalmente la Cultura dall'interno. Ci\u00f2 che appare \u00e8 dunque una societ\u00e0 incredibilmente opulenta e liberale, priva di ogni bisogno materiale se non quello di sfuggire alla noia di un sistema in cui la tecnologia ha totalmente eliminato la necessit\u00e0 del lavoro e le Menti la responsabilit\u00e0 della gestione quotidiana della societ\u00e0 stessa. Un'esistenza in cui persino la morte \u00e8 facoltativa e ogni individuo \u00e8 libero di suicidarsi in qualsiasi momento come di diventare praticamente immortale facendo delle \"copie di sicurezza\" della sua mente da impiantare in corpi clonati in caso di danneggiamento dell'originale.\nCome nelle precedenti opere di Banks anche in \"Volgi lo sguardo al vento\" non manca una notevole dose di quel sense of wonder tipico dell'et\u00e0 d'oro della fantascienza, qui rappresentato dai maestosi paesaggi e dalle incredibili strutture dell'orbitale, un habitat interamente artificiale con una superficie pari a molti pianeti e progettato tenendo in considerazione in egual misura estetica e funzionalit\u00e0."}
{"id": "116829", "revid": "1318658", "url": "https://it.wikipedia.org/wiki?curid=116829", "title": "Benjamin Harrison", "text": "\u00c8 stato il 23\u00ba Presidente degli Stati Uniti d'America; la sua presidenza si inserisce tra le due presidenze di Grover Cleveland.\nBiografia.\nNascita e famiglia.\nBenjamin Harrison nacque il 20 agosto 1833 a North Bend, nell'Ohio, da una famiglia illustre dal punto di vista politico. Il padre, John Scott Harrison, era stato per lungo tempo rappresentante parlamentare dell'Ohio, il nonno William Henry Harrison era stato il nono Presidente degli Stati Uniti d'America e il bisnonno, Benjamin Harrison V., era stato uno dei firmatari della Dichiarazione d'indipendenza.\nPur avendo queste notevoli ascendenze, la famiglia Harrison non aveva grandi risorse economiche. Conduceva comunque uno stile di vita dignitoso. John, infatti, spese tutto il suo patrimonio per garantire un'istruzione ai suoi figli, Benjamin e Irwin. Benjamin, dopo le scuole primarie, nel 1847 si iscrisse al College Hill di Cincinnati, dove rimase per due anni. Fu qui che incontr\u00f2 la sua futura moglie, Caroline Lavinia Scott, figlia di John Waterspoon Scott, professore di scienze naturali e pastore metodista.\nNel 1849, dopo aver lasciato il collegio, il giovane Benjamin si iscrisse alla Miami University di Oxford, nell'Ohio, dove si laure\u00f2 in legge nel 1852. Durante il periodo universitario, Harrison entr\u00f2 a far parte di diverse confraternite universitarie e divenne membro della locale comunit\u00e0 presbiteriana, la stessa religione professata dalla madre, Elizabeth Ramsey.\nLa carriera da avvocato.\nPrima di conseguire la laurea, Benjamin Harrison decise di fidanzarsi con la sua compagna di collegio Caroline, con la quale si spos\u00f2 il 20 ottobre 1853, in una cerimonia officiata dallo stesso padre della sposa, che era reverendo: la coppia ebbe due figli, Russell Benjamin Harrison (1854-1936) e Mary \"Mamie\" Scott Harrison-McKee (1858-1930). Quindi, l'anno seguente, i due si trasferirono ad Indianapolis, nell'Indiana, dove Harrison fece pratica forense nello studio di un avvocato, divenendo successivamente banditore per la Corte federale dell'Indiana.\nFrattanto il giovane avvocato si appassion\u00f2 alla politica: poich\u00e9 proveniva da una famiglia tradizionalmente vicina al partito Whig, Harrison milit\u00f2 per questa formazione politica fino al suo scioglimento, nel 1856; a quel punto decise di iscriversi al Partito Repubblicano, facendo campagna elettorale per il candidato ufficiale del partito alle elezioni presidenziali di quell'anno, John Charles Fr\u00e9mont, che per\u00f2 perse a favore del candidato democratico James Buchanan.\nDalla guerra civile alla carriera politica.\nLo scoppio, nel 1861, della guerra di secessione vide Harrison diviso tra la spinta a prestare servizio nell'esercito unionista e la preoccupazione di come provvedere al mantenimento della famiglia. Tuttavia, dopo il bando del presidente Abraham Lincoln del 1862, che chiedeva l'arruolamento di volontari, e la visita del governatore Oliver Perry Morton, angustiato per la scarsezza di uomini, l'avvocato dell'Ohio ruppe gli indugi e si arruol\u00f2. Il governatore gli assegn\u00f2 il compito di arruolare a sua volta una compagnia di volontari, di cui gli fu affidato il comando, che per\u00f2 Harrison rifiut\u00f2, non considerandosi adatto. Accett\u00f2 per\u00f2 di servire come capitano nello stesso reggimento, il 70\u00ba Reggimento di fanteria dei Volontari dell'Indiana, di cui divenne colonnello il 7 agosto 1862. Dopo l'entrata in servizio, il Reggimento si un\u00ec all'esercito nordista che operava nel Kentucky, per poi sostenere il generale William Tecumseh Sherman nella sua campagna contro i sudisti nella Georgia, operazione che port\u00f2 all'assedio e alla caduta di Atlanta nel 1864. Verso la fine del conflitto, il 23 gennaio 1865, Lincoln decise di conferire ad Harrison il grado di generale di brigata, che mantenne fino alla cessazione delle ostilit\u00e0.\nDopo la guerra, Harrison, dimessosi dall'esercito, torn\u00f2 a fare l'avvocato, lasciandosi attrarre per\u00f2 dalla carriera politica, tanto che nel 1872 fu presentato alla \"convention\" del partito repubblicano locale come candidato alla carica di Governatore dell'Indiana, rinunciandovi quando il governatore uscente Morton appoggi\u00f2 il candidato rivale, Thomas H. Browne. Harrison ci riprov\u00f2 nel 1876, ma perse nuovamente per una manciata di voti contro l'avversario James D. Williams; poi, quando due anni dopo mor\u00ec Morton, senatore dello Stato, i repubblicani dell'Indiana lo invitarono a correre per la \"nomination\", venendo di nuovo sconfitto. Fu poi delegato repubblicano alla \"convention\" per le elezioni presidenziali del 1880, dove il suo voto fu determinante per promuovere la nomina di James Abraham Garfield, che poi vinse le elezioni e divenne il 20\u00ba presidente degli Stati Uniti d'America. Contemporaneamente anche Harrison, dopo aver superato alcune resistenze interne, fu finalmente scelto come candidato repubblicano al Senato, venendo eletto e insediandosi il 4 marzo 1881.\nFu un acerrimo avversario del presidente Grover Cleveland, del Partito Democratico, a causa della diversit\u00e0 di vedute sulla gestione amministrativa e finanziaria dei fondi pubblici, in quanto i democratici al Congresso sostenevano la necessit\u00e0 di ridurre il deficit di bilancio e chiedevano nuove economie, mentre i repubblicani insistevano sulla spesa sociale per il pagamento delle pensioni ai veterani di guerra e alle loro famiglie e all'incremento del finanziamento dell'istruzione pubblica.\nProprio per questo, Harrison, che nel 1887 era tornato ad Indianapolis a fare l'avvocato, fu scelto come candidato repubblicano per le elezioni presidenziali del novembre 1888, scelto dalla \"convention\" del partito contro il rivale John Sherman. Quindi, il nuovo candidato presidente inizi\u00f2 una campagna elettorale incentrata sui temi economici, come il mantenimento dei dazi doganali e il riarmo navale, temi cari agli esponenti delle grandi industrie, che videro in lui il proprio rappresentante. Harrison riusc\u00ec alla fine a vincere le elezioni, ottenendo pi\u00f9 voti dei Grandi Elettori, anche se il suo avversario Cleveland raccolse la maggioranza dei voti popolari.\nPresidente degli Stati Uniti.\nPolitica interna.\nDa Presidente, Harrison ratific\u00f2 l'entrata nell'Unione di ben quattro Stati federali, tutti nel 1889: Dakota del Nord e Dakota del Sud (2 novembre), Montana (8 novembre) e Washington (11 novembre). A questi quattro nuovi Stati annessi, se ne sarebbero aggiunti due nel 1890: Idaho (3 luglio) e Wyoming (10 luglio).\nNel corso del suo mandato, si dimostr\u00f2 ben pi\u00f9 arrendevole di Cleveland nei confronti di un Congresso che tendeva a spendere, tant'\u00e8 che quello eletto nel 1888 venne ribattezzato come \"il Congresso milionario\": infatti deputati e senatori statunitensi accettavano qualsiasi proposta di spesa, prosciugando cos\u00ec le riserve risparmiate durante l'amministrazione Cleveland. L'aumento della spesa pubblica avrebbe portato il Paese ad un boom economico, seguito nel 1893, dopo la fine del mandato di Harrison, da una nuova grande depressione, causata dal cosiddetto \"panico\" del 1893.\nLa sua presidenza coincise con forti incentivi ai settori privati dell'economia, anche grazie all'approvazione, nel 1890, del \"McKinley Tariff Act\", che stabil\u00ec un forte incremento dei dazi protettivi, mentre al contempo, il 2 luglio dello stesso anno, con lo Sherman Antitrust Act, proposto dal senatore dell'Ohio John Sherman, venivano duramente colpiti i monopoli, divenendo cos\u00ec illegale ogni sorta di trust o accordo mirante ad ostacolare la libert\u00e0 di commercio. Sempre ad opera di Sherman fu proposto al Congresso lo Sherman Silver Purchase Act, firmato il 14 luglio, che regolava il sistema del bimetallismo del sistema monetale statunitense, fino ad allora basato sulla coesistenza di oro o di argento: la nuova legge invece favoriva la produzione di denaro basato sull'argento, di fatto generando inflazione; questo veniva incontro alle richieste di agricoltori, pesantemente indebitati e quindi beneficiari di una ripresa dell'inflazione, e delle compagnie minerarie estrattrici di argento.\nAltri provvedimenti legislativi degni di nota furono: nel 1889 Harrison assegn\u00f2 a circa coloni una larga striscia di territorio situato nelle terre indiane dell'Oklahoma (circa 11 milioni di acri), aperte alla colonizzazione; nel marzo del 1891 fu revisionata la legge riguardante l'istituzione dei Parchi Nazionali, resasi necessaria per decidere cosa fare dei territori non aperti alla colonizzazione e che non interessavano alle compagnie ferroviarie e minerarie. Fu cos\u00ec che il presidente decise di incrementare l'estensione del Parco nazionale di Yellowstone nello Wyoming e di creare in California altri due parchi nazionali: il Parco nazionale di Sequoia e il Parco nazionale di Yosemite.\nUn aspetto della sua presidenza fu la spietata politica nei confronti degli nativi americani, concretizzatasi in due episodi fondamentali: l'uccisione del capo dei Sioux Toro Seduto, morto durante un tentativo di arresto nella riserva di Standing Rock, nel Dakota del Sud, il 15 dicembre 1890, da parte della polizia della riserva, incaricata di arrestarlo per la sua adesione alla Danza degli spiriti, un movimento religioso che predicava la riscossa dei nativi contro i bianchi invasori; e il massacro di Wounded Knee, avvenuto il 29 dicembre successivo, sempre nel South Dakota, quando il 7\u00ba Reggimento di Cavalleria degli Stati Uniti attacc\u00f2 una trib\u00f9 Sioux, massacrando 145 persone, in maggioranza donne e bambini. Con questi episodi termin\u00f2 definitivamente la resistenza degli indiani verso la colonizzazione dei loro territori da parte dei bianchi, tanto che venne dichiarata \"la chiusura della frontiera\", aperta un secolo prima.\nSempre sotto la sua amministrazione vide la luce, nel 1891, il Partito del Popolo, nato a Cincinnati come reazione dei piccoli contadini contro lo strapotere delle banche della grande finanza; i populisti avrebbero ottenuto un certo successo tra il 1892 e il 1896, portando loro rappresentanti al Congresso, per poi svanire completamente.\nInfine, Harrison non si mostr\u00f2, come i suoi predecessori, in alcun modo conciliante verso i movimenti sindacali dei lavoratori: fu evidente nel 1892, quando scoppi\u00f2 lo sciopero dei lavoratori delle industrie dell'acciaio, subito represso dagli agenti Pinkerton e dalle truppe federali, in un crescendo di tensioni e gravi incidenti.\nPolitica estera.\nLa politica estera della presidenza Harrison fu incentrata sul raggiungimento per gli Stati Uniti di un ruolo di grande potenza militare e commerciale, una visione rafforzata dai suoi successori. In questa ottica si deve collocare la convocazione della prima conferenza panamericana, tenutasi a Washington dal 20 gennaio al 27 aprile 1889, alla quale parteciparono i rappresentanti di tutti gli Stati indipendenti del continente americano, e dove gli Stati Uniti cominciarono a dar corpo ad una politica egemonica verso l'America Latina, con pressanti ingerenze negli affari interni degli Stati sudamericani.\nNello stesso anno Stati Uniti d'America, Inghilterra e Germania, con un trattato tripartito stabilirono un protettorato congiunto sulle Isole Samoa: era la prima volta che il governo statunitense adottava questo tipo di misura, che cre\u00f2 il loro primo avamposto nel cuore dell'Oceano Pacifico.\nLa prima vertenza internazionale nella quale gli Stati Uniti furono coinvolti fu con la Gran Bretagna, a causa dei diritti di pesca lungo le coste dell'Alaska, contestati dal Canada che rivendicava tale prerogativa lungo le Isole Aleutine, appartenenti all'Alaska e quindi territorio statunitense. In risposta a queste provocazioni, la Marina degli Stati Uniti per ritorsione sequestr\u00f2 diverse imbarcazioni da pesca canadesi. Le trattative iniziarono nel 1891, e portarono ad un compromesso tra i due Paesi sui diritti di pesca, con un indennizzo che il governo britannico pag\u00f2 nel 1898.\nL'ultima vicenda internazionale nella quale Harrison rimase coinvolto fu l'annessione delle isole Hawaii, nel gennaio 1893, quando era formalmente in carica ma era gi\u00e0 stato battuto alle elezioni dal rivale Cleveland, al quale tocc\u00f2 questa questione diplomatica. Infatti, a causa delle tendenze autoritarie della regina Liliuokalani delle Hawaii, alcuni americani ed europei residenti nell'arcipelago provocarono gravi incidenti, asserendo che la regina, con il tentativo di abolire la costituzione, avesse attentato alle libert\u00e0 civili e dovesse abdicare. Dietro a queste proteste si celavano anche enormi interessi economici che gli stranieri residenti detenevano nelle Hawaii, in quanto il Governo degli Stati Uniti decise di bloccare i dazi agevolati per lo zucchero hawaiano; qualcuno parl\u00f2 anche di annettere l'arcipelago agli Stati Uniti. Il console John Leavitt Stevens, per proteggere gli interessi statunitensi, dispose l'invio alle Hawaii di una nave da guerra, la \"USS Boston\", che stazion\u00f2 nelle acque circostanti e costrinse Liliuokalani ad abdicare il 17 gennaio 1893. Si form\u00f2 un governo provvisorio che chiese l'annessione agli USA, ma il Congresso respinse l'offerta, tanto che si pens\u00f2 di restituire il trono alla regina; si cambi\u00f2 idea quando questa chiese condizioni troppo dure per rioccupare il suo posto. Il 4 luglio 1894 si form\u00f2 la Repubblica delle Hawaii, che nel 1898 fu annessa agli Stati Uniti.\nUltimi anni.\nNelle elezioni presidenziali del novembre 1892, Harrison si trov\u00f2 a sfidare di nuovo Grover Cleveland, ma questa volta perse. A fine mandato Harrison si ritir\u00f2 a vita privata a Indianapolis, nell'Indiana, e il 6 aprile 1896 spos\u00f2 a New York in seconde nozze la vedova Mary Scott Lord Dimmick, nipote ed ex segretaria della prima moglie Caroline, morta di tubercolosi il 25 ottobre 1892, durante il mandato presidenziale del marito. La coppia ebbe una figlia, Elizabeth (1897-1955), mentre gli altri figli di Harrison, disapprovando la scelta del padre di risposarsi, non presenziarono al matrimonio.\nIn seguito Harrison si diede alla carriera diplomatica: partecip\u00f2 infatti alla Prima Conferenza di Pace tenutasi all'Aia nel 1899, mentre nel 1900 prest\u00f2 la sua attivit\u00e0 diplomatica al servizio della Repubblica del Venezuela in merito alle sue dispute territoriali scoppiate con la Gran Bretagna nello stesso anno.\nL'ex-presidente mor\u00ec per un'influenza, che caus\u00f2 una polmonite, il 13 marzo 1901, nella sua casa di Indianapolis. Venne sepolto presso il Crown Hill Cemetery di Indianapolis."}
{"id": "116831", "revid": "539155", "url": "https://it.wikipedia.org/wiki?curid=116831", "title": "Luxor", "text": "Luxor (: ; , \"al-Uq\u1e63ur\") \u00e8 una citt\u00e0 dell'Egitto, capoluogo del governatorato omonimo. Si trova a sud del Cairo e a nord di Assuan, nella Valle del Nilo, in Alto Egitto, sulla riva destra del fiume.\nSi \u00e8 scoperto nel '700 che Luxor \u00e8 sorta sul sito dell'antica citt\u00e0 di Tebe, capitale dell'Egitto al tempo del Medio Regno. La scoperta di Tebe \u00e8 da attribuirsi al gesuita Claude Sicard che soggiorn\u00f2 in Egitto tra il 1707 ed il 1726.\n\u00c8 un centro molto importante dal punto di vista archeologico sia perch\u00e9 nella citt\u00e0 ci sono il tempio di Luxor e il Grande tempio di Amon a Karnak, sia perch\u00e9 nelle vicinanze ci sono i siti archeologici della Valle dei Re e della Valle delle Regine.\nCultura.\nIl Museo di Luxor ospita le testimonianze archeologiche dell'antico Egitto, soprattutto quelle di Tebe, mentre il Museo della mummificazione accoglie esseri umani e animali mummificati, oltre agli strumenti utilizzati per la mummificazione.\nEconomia.\nLa maggior parte dell'economia locale e dell'intera regione proviene dal turismo. Tra l'altro, Luxor \u00e8 il porto di partenza di molte crociere sul Nilo.\nIl 17 novembre 1997 nei pressi del tempio della regina Hatshepsut (Deir el-Bahari) gli integralisti musulmani compirono un attentato in cui persero la vita 62 persone, 58 turisti stranieri e 4 cittadini egiziani. Dopo questo avvenimento ci fu un periodo di crisi del turismo, crisi da cui la regione \u00e8 uscita nel volgere di pochi anni.\nAmministrazione.\nGemellaggi.\nLuxor \u00e8 gemellata con:\nInfrastrutture e trasporti.\nLa citt\u00e0 \u00e8 servita dall'aeroporto internazionale di Luxor."}
{"id": "116834", "revid": "394", "url": "https://it.wikipedia.org/wiki?curid=116834", "title": "Nibbles", "text": "Nibbles \u00e8 un videogioco del 1991 dalle regole piuttosto semplici. Programmato da Rick Raddatz, viene considerato un clone del gioco \"Blockade\" del 1976. Il gioco \u00e8 molto popolare poich\u00e9 fu incluso nella versione 5.0 di MS-DOS come programma dimostrativo del QBasic di Microsoft del 1990. \nModalit\u00e0 di gioco.\nL'obiettivo del gioco \u00e8 condurre un serpente virtuale (o verme) all'interno di uno spazio chiuso e raggiungere alcuni oggetti disseminati per il livello. Questi oggetti, a seconda della versione, sono di aspetto diverso: possono essere dei semplici numeri da prendere in sequenza, o anche oggetti pi\u00f9 complessi come frutti. Solitamente la difficolt\u00e0 del gioco, oltre a essere dovuta all'aumentare della velocit\u00e0, \u00e8 anche dovuta alla lunghezza del serpente, che aumenta ogni volta che si raggiunge un oggetto. \nIl giocatore quindi deve evitare di sbattere contro le pareti e anche contro lo stesso corpo del verme mentre si muove e si avvolge su se stesso per cambiare direzione. Dopo un certo numero di oggetti raggiunti, il giocatore passa al livello successivo, in cui sullo schermo appaiono nuove barriere e la velocit\u00e0 del serpente aumenta. Il gioco ha una modalit\u00e0 multiplayer dove un secondo giocatore pu\u00f2 controllare contemporaneamente un altro serpente."}
{"id": "116835", "revid": "547034", "url": "https://it.wikipedia.org/wiki?curid=116835", "title": "Granulocita neutrofilo", "text": "I granulociti neutrofili sono un tipo di globuli bianchi del gruppo dei granulociti, il cui citoplasma contiene granulazioni caratteristiche e un nucleo lobato; hanno funzioni di difesa dell'organismo contro infezioni batteriche e fungine. Vengono chiamati \"neutrofili\" perch\u00e9 non incorporano coloranti istologici, n\u00e9 acidi n\u00e9 basici.\nPopolazione ed emivita.\nRappresentano il 50-70% dei leucociti. Queste cellule prendono origine dal midollo osseo da una cellula progenitrice comune per tutte le cellule del sangue, e poi passa nel torrente circolatorio e, da l\u00ec, nei tessuti. Ogni giorno circa 100 miliardi di cellule staminali del midollo osseo si differenziano in granulociti neutrofili, i quali hanno per\u00f2 una vita abbastanza breve: dalle 7 alle 10 ore in circolo e circa 3 giorni nei tessuti.\nFunzione.\nIl compito fondamentale di queste cellule \u00e8 quello di catturare e distruggere sostanze estranee mediante il meccanismo della fagocitosi o la formazione di NET (neutrophil extracellular traps). Si \u00e8 potuto constatare che la loro fagocitosi \u00e8 pi\u00f9 efficace di quella dei macrofagi.\nForma e dimensioni.\nI granulociti neutrofili osservati sui vetrini hanno dimensioni intorno ai 10-12 micron, in realt\u00e0 sono pi\u00f9 grossi ma subiscono un ridimensionamento nel momento in cui vengono sottoposti a schiacciamento e colorazione sui vetrini per l'osservazione. La caratteristica fondamentale dei granulociti neutrofili \u00e8 la presenza di una pluralit\u00e0 di lobature del nucleo. Il nucleo non \u00e8 multiplo ma semplicemente plurilobato (sono presenti da 2 a 7 lobi), ogni lobo \u00e8 unito da un filamento eterocromatinico molto evidente.\nI granuli sono fini e si colorano debolmente; al miscroscopio elettronico \u00e8 possibile distinguerli in primari o azzurrofili e secondari:\nI granuli azzurrofili sono presenti oltre che nei neutrofili anche nei monociti.\nMedia.\n Neutrophils display highly directional amoeboid motility in infected footpad and phalanges. Intravital imaging was performed in the footpad path of LysM-eGFP mice 20 minutes after infection with LM.\nSignificato clinico.\nI neutrofili aumentano in pazienti soggetti ad infezioni batteriche, necrosi o infiammazione di tessuti, stress, patologie metaboliche o per l'utilizzo di droghe o sostanze chimiche quali steroidi, digitale e eparina."}
{"id": "116836", "revid": "1718925", "url": "https://it.wikipedia.org/wiki?curid=116836", "title": "Scoiattolo", "text": "La parola scoiattolo \u00e8 nome comune di varie specie del genere \"Sciurus\", della famiglia degli Sciuridi (e delle specie di altri suoi generi, o, anche, di quelle degli Anomaluridi): particolarmente dello \"S. vulgaris\", lo scoiattolo rosso, e dello \"S. carolinensis\", lo scoiattolo grigio.\nA seconda dell'ambiente naturale o della forma del corpo, gli scoiattoli possono essere di tre tipi: \"arboricoli\", in quanto vivono sugli alberi; \"di terra\", in quanto vivono nelle tane scavate nel terreno, o in cunicoli (specie durante l'inverno, per il letargo); o \"volanti\", perch\u00e9 hanno una membrana cutanea speciale (detta \u201cpat\u00e0gio\u201d) per planare, e passare cos\u00ec, in volo, tra un albero e l'altro (ne sono un esempio gli \u201canomal\u00f9ri\u201d, roditori sciuromorfi della famiglia degli Anomaluridi).\nGli scoiattoli si nutrono di frutta, frutta secca (noci, nocciole, castagne, ghiande) e funghi; di questi cibi fanno provvista durante la stagione estiva (immagazzinandoli in luoghi ben nascosti), per averne nei periodi invernali o di scarsit\u00e0, salvo poi dimenticarsene (cos\u00ec disperdono i \u201cdissem\u00ecnuli\u201d delle piante). Integrano la loro dieta con insetti, bruchi e uccellini.Predatori degli scoiattoli sono soprattutto la martora, il gatto selvatico e diverse specie di rapaci.\nEsempi di scoiattoli.\nLo \"Sciurus vulgaris\", col nome volgare di \u00abscoiattolo rosso\u00bb (o \u00abscoiattolo europeo\u00bb), \u00e8 un roditore degli Sciuridi (famiglia che comprende molte altre specie, come la marmotta e il cane della prateria). Di taglia media (40\u00a0cm), ha una pelliccia dal colore rosso, il pelo del petto pi\u00f9 chiaro.In Italia la variet\u00e0 rossa arriva fino alla Tuscia e all'Umbria. Pi\u00f9 a sud \u00e8 sostituita dalla variet\u00e0 nera, tipica dei boschi della regione appenninica che si estende dall'Abruzzo all'Aspromonte; ma se ne trova una piccola popolazione anche a Roma, al parco pubblico di Villa Ada, insieme a un piccolo nucleo di tamie (\"scoiattoli striati\"), roditori molto simili agli scoiattoli della variet\u00e0 nera.\nSpecie minacciate.\nIn Italia, come nel resto d'Europa, le popolazioni di \"Sciurus vulgaris\" sono fortemente minacciate dalla diffusione incontrollata di una specie, lo \"Sciurus carolinensis\", o scoiattolo grigio, originario dell'America: di qui, nel Novecento, \u00e8 stato portato nel territorio italiano.Possedendo un tasso riproduttivo pi\u00f9 elevato e una maggiore adattabilit\u00e0 (o idoneit\u00e0 biologica o \"fitness\"), il roditore americano sta sostituendo lo scoiattolo rosso nelle zone in cui le due specie vengono a contatto. \u00c8 proprio quanto si sta verificando in Piemonte e in Liguria, nelle quali il diradamento della specie rossa \u00e8 ormai ben evidente.Un programma di eliminazione radicale della specie grigia (alloctona), proposto da alcuni ecologi, \u00e8 stato comunque avversato dagli animalisti, contrari a una tale linea d\u02bcazione."}
{"id": "116837", "revid": "124650834", "url": "https://it.wikipedia.org/wiki?curid=116837", "title": "Bourges", "text": "Bourges \u00e8 un comune francese di 68.988 abitanti capoluogo del dipartimento dello Cher, nella regione del Centro-Valle della Loira. Per Bourges transitava la \"Via Lemovicensis\", itinerario che da Parigi conduceva a Santiago di Compostella.\nGeografia fisica.\nLa citt\u00e0 \u00e8 situata lungo l'Y\u00e8vre, a pochi chilometri dal centro esatto della Francia, nella regione storica del Berry.\nStoria.\nBourges fu fondata dal popolo gallo dei biturigi con il nome di Avarico (in celtico \"Avaricon\", in latino \"Avaricum\"). Durante le guerre galliche, Cesare riusc\u00ec ad espugnarla dopo un assedio durato circa un mese. In Gallia, all'epoca, Vercingetorige aveva messo in pratica la politica della terra bruciata. Nessun centro abitato, nessuna fattoria doveva servire all'approvvigionamento delle legioni romane. Gli abitanti di Avarico lo supplicarono tuttavia di risparmiare la loro citt\u00e0, difficilmente espugnabile perch\u00e9 fortemente protetta da difese naturali (i famosi \"marais\", paludi) e da una potente cinta difensiva. Cesare riusc\u00ec tuttavia a conquistarla nonostante la presenza, all'interno delle sue mura, di un esercito di 10.000 galli inviato da Vercingetorige per soccorrerla. Dei 40.000 uomini, donne e bambini presenti in citt\u00e0, solo 800 riuscirono a salvarsi, raggiungendo, con una sortita, i vicini accampamenti del re gallo. \nNel Medioevo, Bourges fu sede di un viscontato fino al XIV secolo. Fu anche capitale de l'effimero ducato di Berry. Il delfino, futuro Carlo VII, avendo trovato rifugio in citt\u00e0, fu chiamato \u00abpiccolo re di Bourges\u00bb. Suo figlio Luigi XI nacque a Bourges nel 1423. Carlo VII vi promulg\u00f2 la Prammatica Sanzione di Bourges nel 1438. La citt\u00e0 godette, sul finire dell'et\u00e0 medievale, di alcune libert\u00e0 civiche: fu governata, fino al 1474, da quattro \"prud'hommes\", sostituiti successivamente da un sindaco e 12 magistrati municipali.\nLa citt\u00e0 \u00e8 nota per essere stata, nel corso del Medioevo, una delle capitali europee dell'alchimia. Numerosi edifici situati nel centro della citt\u00e0 ricordano questo ricco passato con i loro ornamenti e le loro sculture. Il mercante Jacques Coeur, noto anche come finanziatore della casa reale e legato al mondo dell'alchimia, fu uno dei suoi illustri abitanti.\nNel campo del diritto, in citt\u00e0 si svilupp\u00f2 la \"Scuola di Bourges\", un circolo dottrinale animato da Fran\u00e7ois Douaren ed altri giuristi esponenti della corrente denominata Scuola culta.\nBourges \u00e8 anche sede arcivescovile suffraganea di Tours.\nMonumenti e luoghi d'interesse.\nBourges \u00e8 classificata come Citt\u00e0 d'arte e storia. Fra i suoi monumenti ci sono:\nArte.\nGli storici dell'arte identificano la\"scuola pittorica di Bourges\" come uno dei movimenti pi\u00f9 significativi della produzione gotica, autonoma e indipendente rispetto a quella realizzata in altre importanti centri come Tours e Angers. Grazie agli interventi e all'azione del mecenate duca Jean de Berry, nel periodo che intercorre tra la fine del XIV secolo e la met\u00e0 del XV secolo la sua corte divent\u00f2 un significativo centro culturale, dove si svilupp\u00f2 la miniatura con artisti del livello di Jacquemart de Hesdin e dei fratelli Limbourg. Proprio in questo periodo la cattedrale gotica si imprezios\u00ec con vetrate presentanti, per la prima volta in Francia figure eleganti in stile gotico e verso la met\u00e0 del Quattrocento la cappella si arricch\u00ec di un nuovo ciclo di affreschi. Il periodo florido della scuola di Bourges termin\u00f2 con l'attivit\u00e0 miniaturista di Jean Colombe (1485).\nAmministrazione.\nCantoni.\nFino al 2014 il territorio comunale della citt\u00e0 di Bourges era ripartito su cinque cantoni:\nNessun altro comune era incluso nei suddetti cantoni.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Bourges \u00e8 stato ripartito su quattro cantoni:\nNessun altro comune \u00e8 incluso nei suddetti cantoni."}
{"id": "116838", "revid": "1458600", "url": "https://it.wikipedia.org/wiki?curid=116838", "title": "Area (gruppo musicale)", "text": "Gli Area (noti anche con il sottotitolo \"International POPular Group\") sono un gruppo musicale fusion italiano nato nella prima met\u00e0 degli anni settanta.\nL'obiettivo dichiarato del gruppo \u00e8 il superamento dell'individualismo artistico per creare una \u00abmusica totale, di fusione e internazionalit\u00e0\u00bb. Per raggiungere questo scopo hanno pertanto creato una fusione di differenti generi musicali, dal rock progressivo pi\u00f9 aperto alle influenze del free jazz alla musica elettronica, dalla musica etnica a quella sperimentale, con costanti riferimenti all'impegno politico, imponendosi pertanto come una delle band pi\u00f9 innovative ed anti-convenzionali del panorama musicale italiano dei primi anni settanta.\nStoria del gruppo.\nCon Demetrio Stratos.\nL'idea del gruppo nasce dal batterista Giulio Capiozzo nel tentativo di potersi esprimere in un contesto musicale senza confini ed andando controcorrente rispetto al mercato discografico. Gi\u00e0 nel gruppo di soul, blues e rhythm and blues del cantante Demetrio Stratos, Giulio fa entrare nella band il tastierista Leandro Gaetano (insieme al quale gi\u00e0 suonava nella Bobos Band) ed il bassista Patrick Djivas (entrambi nel gruppo di Lucio Dalla). Nascono gli Area e con l'ingresso del chitarrista italo-ungherese Johnny Lambizzi e il sassofonista belga Victor Edouard Busnello compongono tutti i brani poi registrati nel primo album \"Arbeit macht frei\" (cantati in lingua inglese). Partecipano alla registrazione del primo disco solista di Alberto Radius registrando un pezzo nato in jam Session da un'idea di Lambizzi che intitoleranno appunto Area (dal nome gi\u00e0 deciso dalla band) e si esibiscono al pubblico come Area nel tour da spalla ai Nucleus del 1972 riscuotendo un grande successo. Qui l'incontro con il manager Franco Mamone che far\u00e0 aprire loro i concerti ai Nucleus, Gentle Giant e Rod Stewart. Poco prima di registrare il primo LP, gli Area persero per strada Lambizzi e Leandro, ed entrarono nella band Paolo Tofani, gi\u00e0 chitarrista de i Califfi e musicista attivo nella scena londinese, ed il tastierista Patrizio Fariselli, che gi\u00e0 seguiva il gruppo durante i permessi del servizio di leva.\nA questa prima formazione si unirono anche Gianni Sassi e Sergio Albergoni, in arte \"Frankenstein\", attivatori e sperimentatori di progetti culturali del periodo, con il compito di scrivere i testi e di curare l'immagine del gruppo. I testi degli Area sono caratterizzati da un forte allegorismo, soprattutto in chiave socio-politica.\nSin dal loro primo album di esordio, \"Arbeit macht frei\" (\"il lavoro rende liberi\", frase scritta all'ingresso dei campi di sterminio nazisti), e per tutta la loro storia, il gruppo trov\u00f2 in critica e pubblico pareri, a volte, inversamente proporzionali tra loro. Oltre ai temi politici, all'interno dei loro testi non veniva trascurato l'impegno sociale, fino a giungere (ad esempio la tourn\u00e9e a supporto del Cile) a polemiche con altri esponenti musicali di quel periodo (in primis con la PFM). Non vennero trascurate le esibizioni all'insegna del progresso musicale, che videro gli Area presenti dal concerto Parigi-Lisbona al Parco Lambro (1974), dal centro sociale Leoncavallo alla rappresentazione per gli universitari tenuta al \"Teatro Uomo\" di Milano.\nDopo l'incisione del primo album, Patrick Djivas lasci\u00f2 il gruppo per entrare a far parte della PFM e fu rimpiazzato da Ares Tavolazzi, proveniente dai The Pleasure Machine. Assieme a Djivas lasci\u00f2 anche Busnello, che decise di prendere una propria strada. L'organico composto da Stratos, Fariselli, Capiozzo, Tofani e Tavolazzi rester\u00e0 celebre come la formazione \"classica\" del gruppo. La provenienza e le culture musicali di questa formazione ben rappresentano il gruppo: greco-mediorientale di adozione milanese Stratos, dal beat fiorentino il chitarrista Tofani, dall'Emilia-Romagna il tastierista Fariselli, il bassista Tavolazzi e il batterista Capiozzo, dove quest'ultimo rappresenta anch'esso un cosmopolitismo vicino a quello della componente mediorientale di Stratos.\nPer valorizzare il proprio tasso tecnico, diversi membri del gruppo viaggiarono spesso all'estero, frequentando le scene musicali di altri paesi (ad esempio Giulio Capiozzo negli USA per apprendere il jazz, o Stratos alla corte di Tran Quang Hai).\nGiulio Capiozzo apprese l'uso dei tempi dispari dal maestro di percussioni Mohammed Al\u00ec, all'Universit\u00e0 del Cairo, diventando il pi\u00f9 grande rappresentante senza riferimenti di un nuovo stile batteristico sconvolgente per l'epoca ed introdotto adesso come metodo di studio in molte universit\u00e0 musicali statunitensi (New School di New York); Demetrio Stratos, proveniente da una precedente esperienza beat con I Ribelli e costantemente impegnato a migliorare le sue prestazioni vocali, collabor\u00f2 con i ricercatori del corso di Glottologia della Facolt\u00e0 di Lettere e Filosofia dell'Universit\u00e0 di Padova. Durante la sua permanenza con gli Area Stratos miglior\u00f2 rapidamente le sue capacit\u00e0 vocali di emissione di diplofonie, sino a migliorarla emettendo quadrifonie. Questa particolare tecnica valse a Stratos la qualifica di \"voce-strumento\" e la definizione di \"polverizzatore della monodia\". Demetrio Stratos era anche un notevole polistrumentista.\nAd \"Arbeit macht frei\" segu\u00ec, a distanza di un anno, la loro seconda produzione, \"Caution Radiation Area\" (1974). L'album ottenne discrete critiche ma ebbe un buon seguito tra il pubblico e, in particolare, tra i fan del gruppo. \"Cometa Rossa\" divenne il pezzo forte dell'ultimo album ed entr\u00f2 in posizione fissa nelle scalette del gruppo, venendo suonata in ogni esibizione come pezzo classico della band.\nI progetti solisti e la morte di Demetrio Stratos.\nCon il passare del tempo la band cominci\u00f2 ad occuparsi di progetti individuali, che videro Stratos impegnato nella produzione di lavori solisti (\"Metrodora\" e \"Cantare la Voce\") e anche gli altri membri del gruppo si lanciarono in vari progetti. Conclusa questa fase, la band si ripresent\u00f2 in sala prove per lavorare all'album successivo, \"Crac!\" (1975). L'album presenta spunti in chiave solistica da parte di Fariselli e Capiozzo, ma secondo alcuni non paragonabile ai precedenti \"Arbeit macht frei\" e \"Caution Radiation Area\".\nPer qualche mese nel 1976 Tavolazzi e Capiozzo lasciano il gruppo per suonare con l'orchestra di Andrea Mingardi. Ma l'attivit\u00e0 discografica del gruppo non si ferma: \"Maledetti (maudits)\" (in cui Tavolazzi e Capiozzo suonano su alcuni brani e vengono sostituiti da musicisti esterni in altri), conferm\u00f2 la volont\u00e0 degli Area di conservare l'identit\u00e0 creativa della band, nonostante il periodo di \"crisi\" che stava attraversando il progressive italiano, con la parallela affermazione del punk e di altri nuovi generi musicali.\nSempre nello stesso anno Stratos collabor\u00f2 con Giulio Stocchi e Gaetano Liguori all'album \"Cantata rossa per Tal Al Za'ar\", un lavoro pi\u00f9 sperimentale e dalle tinte volutamente politiche che riguardavano la strage del campo profughi palestinese di \"Tal Al Za'atar\" in Libano.\nNel 1977 esce la raccolta \"Anto/Logicamente\" e Paolo Tofani lasci\u00f2 il gruppo. L'anno seguente gli Area lasciarono la Cramps per l'etichetta Ascolto, una sussidiaria della CGD. In quell'anno usc\u00ec il quinto album in studio, \"1978 gli dei se ne vanno, gli arrabbiati restano!\", con sonorit\u00e0 meno estreme degli album precedenti. Il disco rappresent\u00f2 inoltre il primo in cui apparvero tra gli autori anche Capiozzo e Stratos (appena iscritti alla SIAE) mentre negli album antecedenti non erano menzionati (pur essendo tra i maggiori autori delle musiche). Addirittura dal primo disco fino a Crac sotto la firma Fariselli si nasconde Terzo Fariselli, padre di Patrizio e noto trombonista, dato che nessun componente era iscritto. Nello stesso anno a marzo suonarono a Lisbona, Coimbra e Oporto; a giugno parteciparono al Festival Mondiale della Giovent\u00f9 a Cuba.\nNel 1979 i membri del gruppo parteciparono al primo disco solista di Mauro Pagani. All'inizio dell'anno Stratos lasci\u00f2 il gruppo per proseguire progetti personali, ma non ebbe il tempo di completare alcun progetto: ad aprile gli fu diagnosticata una grave forma di anemia aplastica che lo costrinse al ricovero a New York. Mor\u00ec il 13 giugno di quello stesso anno a soli 34 anni. In sua memoria fu celebrato un concerto live all'Arena di Milano, organizzato originariamente per pagargli le cure mediche e tramutatosi in un concerto in suo omaggio. All'esibizione parteciparono numerosi artisti dello scenario musicale italiano, tra cui Angelo Branduardi, Banco del Mutuo Soccorso, Francesco Guccini, Antonello Venditti e Roberto Vecchioni, oltre naturalmente agli Area, per un ultimo saluto. Nel 1980 il gruppo pubblic\u00f2 l'album \"Tic &amp; Tac\", ormai orientato a un fusion pi\u00f9 tradizionale. Tre anni dopo, gli Area si sciolsero per la prima volta.\nGli \"Area II\u00b0\".\nUn gruppo derivato dagli Area e chiamato Area II\u00b0 \u00e8 comparso negli anni ottanta, comprendendo per\u00f2 della formazione originale il solo batterista Giulio Capiozzo. Molto pi\u00f9 vicino al jazz rispetto alle precedenti incarnazioni degli Area, questo gruppo incise due album: l'eponimo \"Area II\u00b0\" nel 1986 con, oltre a Capiozzo, Andrea Allione (chitarra elettrica), Emanuele Cisi (sassofono contralto e tenore), Aldo Mella (bassi elettrici ed acustici) ed Emanuele Ruffinengo (tastiere) e \"City Sound\" nel 1987, con Capiozzo affiancato da Fabio Forte (trombone), Fabio Zeppetella (chitarra elettrica), Stefano Sastro (tastiere), Ramberto Ciammarughi (pianoforte), Luca Pirozzi (basso elettrico) e la partecipazione della vocalist Pat Heaven.\nReunion successive.\nNel 1993 gli Area si riunirono per un concerto in memoria di Gianni Sassi, da poco scomparso: la formazione era costituita dal trio Tavolazzi-Capiozzo-Fariselli. Tavolazzi usc\u00ec nuovamente dal gruppo, che pubblic\u00f2 un ultimo disco, \"Chernobyl 7991\", e continu\u00f2 ad esibirsi fino al 1999. Nel marzo del 1997 si esibiscono al \"Lombardia Festival\" diretto dai fratelli Luigi e Carmelo Pistillo. Nel 2000, con la scomparsa di Giulio Capiozzo, il gruppo si sciolse nuovamente e Fariselli si dedic\u00f2 al \"Patrizio Fariselli Project\".\nNel 2009 si riuniscono a Siena con la formazione Fariselli-Tavolazzi-Tofani. Alla jam-session finale, come ospite si aggiunge Mauro Pagani, organizzatore della \u201cCitt\u00e0 aromatica\u201d alla voce e violino, e Christian Capiozzo (figlio di Giulio), talentuoso batterista (ha suonato con Mario Biondi, ha fondato insieme all'organista Mecco Guidi il gruppo Capiozzo &amp; Mecco, Jimmy Owens, Luca Sapio e Capiozzo &amp; Mecco). La stessa formazione con Walter Paoli alla batteria tiene un concerto, nel maggio 2010, a New York, al Brecht Forum. Il 21 settembre 2010 la riunione degli Area viene ufficializzata con il concerto al Blue Note Club di Milano (alla batteria c'era Walter Paoli e Mauro Pagani come special guest). A partire da quella data incomincia il Reunion Tour degli Area, che ha attraversato l'Italia e che coinvolge Walter Paoli e U.T. Gandhi alla batteria oltre a diversi ospiti tra cui Maria Pia De Vito alla voce, prospettandosi un ritorno alla collaborazione fra Fariselli, Tofani e Tavolazzi anche oltre l'attivit\u00e0 live.\nIl 10 giugno 2011 hanno suonato a Piazza del Popolo a Roma, in occasione dell'iniziativa \"IO VOTO\", per i S\u00ec ai referendum del 12 e 13 giugno. Il 20 novembre 2012 pubblicano il doppio album dal vivo \"Live 2012\".\nNel 2014 ricevono la Targa alla Carriera Musica da Bere, che ritirano a Rezzato a maggio, durante l'omonima manifestazione.\nFormazione.\nMusicisti addizionali.\nNel corso degli anni molti musicisti hanno collaborato con il gruppo senza entrare a farvi parte:"}
{"id": "116841", "revid": "1590006", "url": "https://it.wikipedia.org/wiki?curid=116841", "title": "Regola di Cramer", "text": "Il metodo di Cramer \u00e8 un teorema di algebra lineare, che prende il nome dal matematico Gabriel Cramer, utile per risolvere un sistema di equazioni lineari usando il determinante, nel caso in cui il sistema abbia esattamente una soluzione.\nCome algoritmo di calcolo \u00e8 inefficiente. Pertanto, pu\u00f2 essere effettivamente utilizzato solo per risolvere sistemi di poche equazioni. Tuttavia, esso \u00e8 di grande importanza teorica in quanto d\u00e0 un'espressione esplicita per la soluzione del sistema.\nLa regola.\nUn sistema di equazioni lineari pu\u00f2 essere rappresentato usando moltiplicazione fra matrici come:\ndove formula_2 \u00e8 una matrice e formula_3, formula_4 sono due vettori. Se formula_2 \u00e8 una matrice quadrata (cio\u00e8 il numero di incognite del sistema \u00e8 pari al numero di equazioni) ed \u00e8 anche invertibile (determinante diverso da zero cio\u00e8 rango della matrice uguale al numero di incognite), il teorema di Rouch\u00e9-Capelli asserisce che il sistema ha esattamente una soluzione.\nIn questo caso, la regola di Cramer fornisce un algoritmo per calcolare la soluzione formula_6 usando il determinante nel modo seguente:\ndove formula_8 \u00e8 la matrice formata sostituendo la formula_9-esima colonna di formula_10 con il vettore formula_11. Si nota che la condizione di invertibilit\u00e0 di formula_2 garantisce che il denominatore formula_13 sia diverso da zero, e quindi che l'espressione descritta abbia sempre senso.\nDimostrazione.\nLa dimostrazione tiene conto di due propriet\u00e0 dei determinanti:\nDato un sistema di formula_14 equazioni lineari in formula_14 variabili formula_16:\nLa regola di Cramer fornisce, per il valore di formula_18, l'espressione:\nche pu\u00f2 essere verificata adoperando le suddette propriet\u00e0 del determinante. Infatti, stando al sistema, il quoziente riportato \u00e8 equivalente a:\nSottraendo dalla prima colonna la seconda moltiplicata per formula_21, la terza colonna moltiplicata per formula_22 ecc., e la formula_14-sima colonna moltiplicata per formula_24, si ottiene l'espressione:\ne, stando alla seconda propriet\u00e0 del determinante, questo equivale a:\nAllo stesso modo, se la colonna di formula_27 si trova al posto della formula_28-sima colonna della matrice del sistema di equazioni, il risultato sar\u00e0 uguale a formula_29. Pertanto si ottiene:\nInterpretazione geometrica.\nLa regola di Cramer pu\u00f2 essere mostrata utilizzandone l'interpretazione geometrica. Si consideri il caso di due equazioni in due incognite:\nche si pu\u00f2 vedere come un'equazione tra vettori:\nL'area del parallelogramma determinato da:\n\u00e8 data dal determinante del sistema:\nIn generale, quando vi sono pi\u00f9 equazioni di pi\u00f9 variabili, il determinante di formula_14 vettori di lunghezza formula_14 fornisce il volume del parallelepipedo che essi formano nello spazio euclideo di dimensione formula_14. Quindi, l'area del parallelogramma determinato da:\ndeve anche essere formula_18 volte l'area del primo, dal momento che uno dei lati \u00e8 stato moltiplicato per tale fattore. Quest'ultimo parallelogramma ha, per il principio di Cavalieri, la stessa area del parallelogramma formato da:\nUguagliando le aree dell'ultimo e del secondo parallelogramma si ottiene l'equazione:\nda cui segue la regola di Cramer.\nEsempio.\nDue per due.\nUn sistema con 2 equazioni e 2 incognite:\nespresso in forma matriciale come:\nha un'unica soluzione se e solo se il determinante di:\n\u00e8 diverso da zero. In questo caso, la soluzione formula_45 \u00e8 data da:\nTre per tre.\nAnalogamente, un sistema con 3 equazioni e 3 incognite:\npu\u00f2 essere scritto come prodotto fra matrici e vettori nel modo seguente:\nSe la matrice formula_50 ha determinante diverso da zero, il sistema ha una sola soluzione formula_51 data da:\nIl determinante di una matrice 3 per 3 pu\u00f2 essere calcolato utilizzando la regola di Sarrus.\nApplicazioni alla geometria differenziale.\nLa regola di Cramer \u00e8 estremamente utile per scrivere delle formule in geometria differenziale. Ad esempio, date due equazioni:\nin quattro variabili, due delle quali dipendono dalle altre nel modo seguente:\n\u00e8 possibile calcolare (ipotizzando che tutte queste funzioni siano sufficientemente derivabili):\nusando la regola di Cramer, nel modo seguente.\nPrima si calcolino le prime derivate di formula_56, formula_57, formula_58 ed formula_59:\nSostituendo formula_64, formula_65 in formula_66 e in formula_67, si ha:\nPoich\u00e9 formula_70, formula_71 sono entrambe indipendenti, i coefficienti di formula_72, formula_73 devono essere zero. Cos\u00ec si possono scrivere le equazioni per i coefficienti:\nOra, dalla regola di Cramer, si vede che:\nQuesta \u00e8 ora una formula in termini di due Jacobiane:\nFormule simili possono essere derivate per formula_80, formula_81 e formula_82.\nProblemi nell'applicazione.\nCome accennato nell'introduzione, il metodo di Cramer \u00e8 adatto per calcolare la soluzione di sistemi lineari formula_83, solo se formula_84 \u00e8 molto piccolo. In pratica, il metodo richiede il calcolo di formula_85 determinanti di matrici formula_83. Applicando la regola di Leibnitz, ciascuno di questi richiede formula_87 moltiplicazioni, per un totale di formula_88 moltiplicazioni. Un numero che diventa rapidamente enorme al crescere di formula_84. Se si trascura il tempo necessario per effettuare le addizioni, un calcolatore che esegue un milione di moltiplicazioni al secondo impiegherebbe circa otto mesi per risolvere un sistema lineare di 15 equazioni, tempo che supererebbe il milione e mezzo di anni se le equazioni fossero 20.\nIn alternativa, gli formula_85 determinanti possono essere calcolati tramite l'algoritmo di Gauss che \u00e8 estremamente pi\u00f9 veloce, formula_91 moltiplicazioni. Per\u00f2, questo \u00e8 un \"sottoprodotto\" del metodo di eliminazione di Gauss per la soluzione di un sistema lineare associato alla stessa matrice. Quindi, \u00e8 molto pi\u00f9 rapido risolvere il sistema lineare di partenza utilizzando direttamente il metodo di Gauss una sola volta."}
{"id": "116842", "revid": "1543377", "url": "https://it.wikipedia.org/wiki?curid=116842", "title": "Digital Radio Mondiale", "text": "La Digital Radio Mondiale o DRM \u00e8 l'unico sistema mondiale di trasmissione digitale non proprietario previsto per le onde corte, medie e lunghe ed in grado di utilizzare le stesse frequenze attualmente assegnate al servizio di radiodiffusione in modulazione di ampiezza (AM) nello spettro fino a 30 MHz.\nL'idea base del DRM nacque durante un incontro a Parigi nel settembre del 1996, tra alcune delle pi\u00f9 grandi emittenti e costruttori di apparati, vi erano rappresentanti di Radio France, Deutsche Welle, Voice of America e Thomcast. Durante questo raduno tutte le parti concordarono su un punto: i giorni per la radiodiffusione, sia nazionale che internazionale, con la tradizionale modulazione di ampiezza (AM) sotto i 30\u00a0MHz, erano vicini alla fine.\nDa questo incontro e da successivi incontri nacque un nuovo organismo, DRM (Digital Radio Mondiale), i cui obiettivi sono:\nQuesta tecnologia, che ha ricevuto l'approvazione del noto organo di standardizzazione International Telecommunication Union (ITU), promette l'inizio di una nuova era nella qualit\u00e0 del suono in broadcasting per trasmissioni a lungo, medio o corto raggio.\nAd oggi il DRM \u00e8 l'unico standard universale, non proprietario, con qualit\u00e0 pari a quella MP3, che pu\u00f2 integrare dati, testo, e video (Diveemo) visualizzabili su display.\nIl DRM \u00e8 progettato per impiegare una canalizzazione basata su segnali di 9\u201310\u00a0kHz di larghezza di banda, ma pu\u00f2 impiegare larghezze minori o sfruttare anche larghezze di banda maggiori.\nPu\u00f2 essere impiegato per ricevitori radio fissi e mobili, autoradio, PDA e ricevitori software. Impiega la modulazione COFDM, quindi tutti i dati sono distribuiti su portanti ortogonali tra loro, il cui numero varia in funzione della banda disponibile e del grado di protezione dai disturbi richiesto al segnale. Pu\u00f2 impiegare codifiche audio MPEG-4 AAC per una qualit\u00e0 migliore, CELP per il parlato, HVXC per un bit-rate minimo.\nIl DRM \u00e8 un consorzio di broadcaster, ne fanno parte: BBC, RAI, e molti altri broadcaster europei e non.\nIl DRM \u00e8 stato standardizzato dall'ETSI con il numero ETSI ES 201 980.\nNel 2008, la BBC e la Deutsche Welle hanno lanciato in partnership un canale in inglese sulla DRM, disponibile in Francia, Germania e altri Paesi dell'Europa centrale e occidentale.\nDRM+.\nNel marzo 2005 il consorzio DRM ha scelto di dare il via allo sviluppo di una versione di DRM che funzionasse nelle frequenze superiori a 30\u00a0MHz. Nell'agosto 2009 \u00e8 stato standardizzato dall'ETSI lo standard DRM+: una versione di DRM che permette il funzionamento tra 30\u00a0MHz e 174\u00a0MHz.\nSoftware per ricevere DRM.\nI principali programmi per ricevere DRM su un computer sono:"}
{"id": "116843", "revid": "114792044", "url": "https://it.wikipedia.org/wiki?curid=116843", "title": "Inverno nucleare", "text": "Con inverno nucleare o atomico mondiale si intende il periodo successivo ad un'ipotetica guerra termonucleare su scala planetaria o regionale.\nBasandosi sugli effetti riscontrati durante le esplosioni atomiche avvenute ad Hiroshima e Nagasaki sul finire della Seconda Guerra Mondiale, sui vari esperimenti nucleari portati a termine da molti stati nel periodo post-bellico e sugli effetti del disastro di \u010cernobyl', gli scienziati hanno elaborato diverse teorie riguardanti questo periodo.\nGrazie ai venti che trasporterebbero le polveri radioattive, si andrebbe a costituire uno scudo uniforme impermeabile ai raggi solari. Questo farebbe precipitare le temperature nell'atmosfera. La combinazione tra le basse temperature, la continua oscurit\u00e0 e le radiazioni dovute alle esplosioni atomiche produrrebbero sconvolgimenti climatici tali da compromettere irrimediabilmente la vita delle specie animali e vegetali.\nNegli studi commissionati durante gli anni ottanta si tenne conto del fatto che al momento dell'esplosione un moto convettivo, cio\u00e8 il fungo atomico, trasporta rapidamente tutte le polveri verso strati pi\u00f9 alti. Questo dovrebbe creare una uniforme nube di polvere e cenere radioattiva sospesa nell'aria fra i 1000 e i 2000 metri da terra. La nube accumulerebbe l'energia solare e farebbe salire le temperature degli strati della tropopausa ed alta troposfera fino a 80 \u00b0C, mentre la superficie della Terra rimarrebbe protetta dai raggi solari e si raffredderebbe in media di 40\u00a0\u00b0C.\nEsistono teorie contrapposte sulle porzioni di superficie terrestre che verrebbero coperte. Alcune teorie sostengono che le polveri di 100 atomiche non termonucleari da 15 kt, cio\u00e8 di capacit\u00e0 distruttiva tattica come quella di Hiroshima, lanciate da paesi di zone subtropicali non si stabilizzerebbero in zona, ma coprirebbero uniformemente la superficie terrestre. La sopravvivenza sulla superficie sarebbe del tutto impossibile a causa delle temperature, delle frequenti piogge radioattive e della precipitazione di agenti cancerogeni."}
{"id": "116845", "revid": "8489", "url": "https://it.wikipedia.org/wiki?curid=116845", "title": "Inverno atomico", "text": ""}
{"id": "116846", "revid": "363629", "url": "https://it.wikipedia.org/wiki?curid=116846", "title": "Suino", "text": ""}
{"id": "116849", "revid": "287204", "url": "https://it.wikipedia.org/wiki?curid=116849", "title": "Vincitore di Pavia", "text": ""}
{"id": "116850", "revid": "2085698", "url": "https://it.wikipedia.org/wiki?curid=116850", "title": "Catena protone-protone", "text": "La catena protone-protone \u00e8 un processo chimico nucleare che trasforma i nuclei di idrogeno (protoni) in nuclei di elio. Il processo fu ipotizzato nel 1939 dal fisico e astronomo tedesco Hans Albrecht Bethe. Il ciclo protone-protone rappresenta la sorgente di energia principale per la maggior parte delle stelle dell'universo, compreso il Sole nel quale questa catena \u00e8 il processo predominante. Un altro processo che porta alla formazione di elio partendo da idrogeno \u00e8 il ciclo CNO.\nCatena delle reazioni.\nNel primo passaggio due nuclei di idrogeno 1H (protoni) si fondono per formare un nucleo di deuterio 2H, rilasciando un positrone (poich\u00e9 un protone \u00e8 diventato un neutrone) ed un neutrino (decadimento \u03b2+).\ncon il neutrino che porta un'energia da 0 a .\nQuesto primo passaggio \u00e8 estremamente lento per due motivi: il primo \u00e8 che per i due protoni \u00e8 necessario superare la barriera di repulsione elettrostatica (e ci\u00f2 pu\u00f2 avvenire unicamente per effetto tunnel, che ha una probabilit\u00e0 bassa anche se non nulla), e perch\u00e9 il decadimento da due protoni a deuterio \u00e8 una interazione debole che converte un protone in un neutrone. Questo \u00e8 il collo di bottiglia di tutta la catena, il protone deve aspettare circa 109 anni prima di fondersi in deuterio.\nIl positrone si annichilisce immediatamente con un elettrone, e le loro energie di massa sono trasformate in due raggi gamma.\nDopo la produzione di deuterio nel primo passaggio esso si pu\u00f2 fondere con un altro nucleo di idrogeno per produrre un isotopo leggero dell'elio, l'3He:\nDa qui tre differenti rami portano alla formazione dell'isotopo dell'elio 4He. In pp1 l'elio-4 viene dalla fusione di due nuclei di elio-3; gli altri rami, pp2 e pp3 richiedono elio-4 prodotto nel pp1; entrambe presentano differenti percorsi che il Berillio-7 pu\u00f2 seguire. Nel Sole, il ramo pp1 ha una frequenza del 91%, pp2 9% e pp3 0,1%.\nRamo pp I.\nIl completamento della catena pp I rilascia un'energia netta di 26,73 MeV.&lt;br&gt;\nIl ramo pp I \u00e8 dominante a temperatura tra 10 e 14 MK. Sotto i 10 MK, la catena pp non produce pi\u00f9 4He.\nRamo pp II.\nIl ramo pp II \u00e8 dominante a temperature tra 14 e 23 MK.\nIl 90% dei neutrini prodotti nella reazione 7Be(e\u2212,\u03bde)7Li* portano un'energia di 0,861 MeV, mentre il rimanente 10% un'energia di 0,383 MeV (dipende dal fatto che il litio-7 sia in uno stato eccitato o meno).\nRamo pp III.\nIl ramo pp III \u00e8 dominante a temperature maggiori di 23 MK.\nIl ramo pp III non \u00e8 la maggiore sorgente di energia per il Sole (poich\u00e9 la temperatura del nucleo non \u00e8 abbastanza alta) ma \u00e8 molto importante per il problema dei neutrini solari poich\u00e9 genera i neutrini a pi\u00f9 alta energia (\u226414.06 MeV).\nRamo pp IV o Hep.\nIn questo caso l'elio-3 reagisce direttamente con un protone per dare elio-4\nEnergia rilasciata.\nConfrontando la massa dell'elio-4 finale con le masse dei quattro protoni si ottiene che lo 0,7% della massa originaria \u00e8 persa. Questa massa \u00e8 convertita in energia, in particolare in raggi gamma, in energia cinetica dei prodotti e dei neutrini rilasciati durante le reazioni individuali. L'energia totale che si ottiene da un ramo intero \u00e8 di 26,73 MeV.\nSolo l'energia rilasciata sotto forma di raggi gamma pu\u00f2 interagire con gli elettroni e i protoni e scaldare l'interno del Sole. Questo riscaldamento fa s\u00ec che il Sole non collassi sotto il suo peso.\nReazione pep.\nIl deuterio pu\u00f2 anche essere prodotto tramite una rara reazione di cattura elettronica pep (protone-elettrone-protone):\nNel Sole, la frequenza della reazione pep \u00e8 1/400 della pp. Tuttavia i neutrini rilasciati sono molto pi\u00f9 energetici: mentre i neutrini prodotti nel primo passaggio della pp vanno da 0 a 0,42 MeV, i neutrini della pep producono una linea stretta a 1,44 MeV."}
{"id": "116852", "revid": "2519", "url": "https://it.wikipedia.org/wiki?curid=116852", "title": "Cavallo pazzo", "text": ""}
{"id": "116853", "revid": "125906231", "url": "https://it.wikipedia.org/wiki?curid=116853", "title": "Battaglia di Pavia (1525)", "text": "La battaglia di Pavia fu combattuta il 24 febbraio 1525 durante la guerra d'Italia del 1521-1526 tra l'esercito francese guidato personalmente dal re Francesco I e l'armata imperiale di Carlo V, costituita principalmente da 12.000 lanzichenecchi tedeschi e da 5.000 soldati dei tercio spagnoli, guidata sul campo dal capitano fiammingo Carlo di Lannoy, dal condottiero italiano Fernando Francesco d'Avalos, e dal rinnegato francese Carlo di Borbone. La battaglia si concluse con la netta vittoria dell'esercito dell'imperatore Carlo V; lo stesso re Francesco I, dopo essere caduto da cavallo, fu fatto prigioniero dagli imperiali.\nLa battaglia segn\u00f2 un momento decisivo delle guerre per il predominio in Italia e afferm\u00f2 la temporanea supremazia di Carlo V; dal punto di vista della storia militare la battaglia \u00e8 importante perch\u00e9 dimostr\u00f2 la schiacciante superiorit\u00e0 della fanteria Imperiale e soprattutto delle sue formazioni di picchieri e archibugieri spagnoli (tercios) e tedeschi (Doppels\u00f6ldner) che distrussero con il fuoco delle loro armi la famosa cavalleria pesante francese.\nLa battaglia di Pavia segn\u00f2 anche un momento di passaggio nelle strategie militari, che saranno d'ora in poi caratterizzate dal largo utilizzo delle armi da fuoco, nonch\u00e9 di importante mutamento nella composizione delle truppe, una sorta di Rinascimento Militare che prevedeva ora una distribuzione pi\u00f9 omogenea della fanteria, della cavalleria come dell'artiglieria, visibile contemporaneamente nelle armate francesi e in quelle Imperiali.\nE se, durante il Medioevo, la cavalleria pesante aveva costituito l'ossatura degli eserciti, tra il XIII e il XVI secolo, questa disposizione cambi\u00f2 sensibilmente.\nDurante le guerre d'Italia nel primo ventennio del XVI secolo, ci fu una vera e propria evoluzione dell'arte bellica rinascimentale, che coinvolse non solo le tattiche di cavalleria, bens\u00ec anche le nuove strategie adoperate dalla fanteria di picchieri svizzeri, che ora si trovavano a fronteggiare la nuova minaccia dei pezzi d'artiglieria.\nInfatti l'uso delle bombarde, ora montate su affusti e ruote, era ora possibile anche nelle battaglie campali e non solo negli assedi, e le armi da fuoco individuali, gli archibugi, venivano usati da archibugieri professionisti, che, organizzati in reparti autonomi, avevano un ruolo indipendente sul campo di battaglia da quello degli altri reparti. A Pavia gli archibugieri furono in effetti circa 1500.\nL'inizio delle ostilit\u00e0 e l'assedio di Pavia.\nA seguito della sconfitta delle truppe imperiali di Carlo V in Provenza nel 1523, il re di Francia, Francesco I, voleva sfruttare il vantaggio per tentare di riprendersi Milano, perduta nel 1521 quando gli spagnoli avevano insediato Francesco II Sforza. Alla fine di ottobre del 1524, Milano cadde in mano dei Francesi; gli imperiali, troppo inferiori di numero, si ritirarono a Lodi, lasciando per\u00f2 una guarnigione di circa 6.000 uomini a Pavia agli ordini di Antonio di Leyva. L'antica capitale dei Longobardi era la seconda citt\u00e0 del Ducato e occupava una importante posizione strategica. Tuttavia, la situazione in citt\u00e0 non era delle migliori, le mura erano state pesantemente danneggiate nel precedente assedio del 1522, le munizioni scarseggiavano e la popolazione era reduce da un'epidemia. Nonostante ci\u00f2, Antonio de Leyva si attiv\u00f2 per rinforzare le difese di Pavia: le torri medievali della cinta urbana furono riempite di terra e rottami e rese cos\u00ec pi\u00f9 resistenti ai colpi dell'artiglieria avversaria, furono rafforzate le mura con terrapieni, scavati fossati e, grazie all'aiuto di alcuni aristocratici locali, come Matteo Beccaria, furono mobilitati circa 10.000 abitanti, in parte destinati a rafforzamento delle difese e in parte destinati a sostenere in combattimento la guarnigione imperiale.\nLe difese della citt\u00e0 resistettero ai primi assalti dei francesi che furono costretti a organizzare un vero e proprio assedio alla citt\u00e0 a partire dal 27 ottobre 1524. Il grosso delle truppe di Francesco I (tra le quali anche i lanzichenecchi della banda nera) si dispose nella zona a ovest della citt\u00e0, nei pressi di San Lanfranco (dove prese alloggio Francesco I) e della basilica di San Salvatore, mentre le fanterie mercenarie svizzere e nuclei di cavalieri si acquartierarono a est di Pavia, tra il monastero di San Giacomo della Vernavola, quello di Santo Spirito e Gallo, di San Pietro in Verzolo e la chiesa di San Lazzaro e Galeazzo Sanseverino, con gran parte della cavalleria pesante, occup\u00f2 il castello di Mirabello e il parco Visconteo a nord della citt\u00e0. Durante l'assedio, i numerosi borghi e monasteri presenti fuori dalle mura della citt\u00e0 furono saccheggiati e occupati dai soldati del re di Francia tanto che, ancora fino agli anni '40 del XVI secolo, i documenti fanno menzione di case o mulini incendiati e distrutti dagli uomini di Francesco I . Il 28 ottobre, Anne de Montmorency e il marchese di Saluzzo Michele Antonio, fecero gettare un ponte di barche sul Ticino e occuparono i sobborghi di Pavia posti oltre il ponte Coperto a sud della citt\u00e0. Durante queste operazioni le artiglierie francesi distrussero la torre del Catenone, che, posta al centro del Ticino e presidiata da alcuni archibugeri spagnoli, difendeva l'accesso alla darsena ducale. Per non permettere ai francesi di penetrare in citt\u00e0 attraverso il ponte, Antonio de Leyva fece fortificare il ponte e ordin\u00f2 che fosse demolita una sua arcata. Tra il 6 e l'8 novembre i francesi bombardarono pesantemente le mura orientali e occidentali di Pavia, aprendo larghe brecce. Cessato il tiro d'artiglieria, assaltarono le mura sia a ovest sia a est, tuttavia, penetrati in citt\u00e0 si trovarono davanti i terrapieni e i fossati fatti predisporre dal de Leyva alle spalle della cinta urbana, e dopo un furioso combattimento furono respinti con gravi perdite dai lanzichenecchi imperiali. Vista l'impossibilit\u00e0 di prendere Pavia mediante un assalto, per non consumare ulteriormente le riserve di polvere da sparo, Francesco I ordin\u00f2 ai suoi ingegneri di deviare il Ticino nel letto del Gravellone (un ramo del fiume che corre a sud della citt\u00e0), in modo da poter penetrare in citt\u00e0 attraverso le parte pi\u00f9 debole della cinta muraria, quella affacciata sul fiume. Gli uomini di Francesco I lavorarono duramente per creare una diga a nord di Pavia, ma quando la struttura era quasi ultimata, nel mese di dicembre, una forte piena del Ticino la spazz\u00f2 via. Fallita l'operazione, i francesi ricominciarono ad effettuare sporadici bombardamenti contro le mura della citt\u00e0, con scarsi risultati, ma il vero avversario dell'esercito francese era oramai la stagione, le frequenti piogge, l'umidit\u00e0 e poi la neve, causarono parecchie perdite agli uomini di Francesco I, ormai accampati da mesi intorno a Pavia. Tuttavia, anche in citt\u00e0 la situazione cominciava a diventare preoccupante: le riserve di vettovaglie cominciavano ad esaurirsi e, soprattutto, scarseggiava il denaro per pagare gli stipendi dei lanzichenecchi. Per risolvere il problema, l'instancabile De Leyva fece riaprire la zecca, requis\u00ec oro e argento agli enti ecclesiastici urbani, all'universit\u00e0 e ai cittadini pi\u00f9 ambienti, arrivando perfino a donare la propria argenteria e i proprio gioielli, e fece coniare monete ossidionali per pagare i soldati. La situazione rimase in stallo fino all'arrivo, all'inizio di febbraio del 1525, di circa 22.000 uomini agli ordini di Carlo di Lannoy, vicer\u00e9 di Napoli, di Carlo di Borbone e di Fernando Francesco d'Avalos, marchese di Pescara che vennero in aiuto degli assediati. L'esercito si accamp\u00f2 nella zona est di Pavia di fronte alle truppe francesi (che nel frattempo si erano riposizionate lungo le mura orientali del parco Visconteo e avevano eretto un terrapieno lungo la riva destra della Vernavola, dal parco fino al Ticino) e per tre settimane i due eserciti si fronteggiarono trincerati nel Parco Visconteo dove ora si trova Parco della Vernavola.\nSvolgimento della battaglia.\nPrima fase della battaglia.\nLa notte fra il 23 e il 24 febbraio, parte dell'esercito spagnolo passa all'azione, guidato dal Conestabile francese Carlo di Bourbon che si era distinto al fianco di Francesco I in occasione della battaglia di Marignano nel 1515, ma che in seguito era passato in campo avverso. I guastatori imperiali, al comando di Galzerano Scala, nascosti dalla nebbia, aprirono tre brecce nella cinta del Parco presso la localit\u00e0 Due Porte di San Genesio, e sorpresero inizialmente le linee francesi, tanto che 3.000 archibugeri tedeschi e spagnoli, guidati dal marchese del Vasto, presero il castello di Mirabello, dove catturarono numerosi nemici. A Mirabello lo schieramento imperiale si alline\u00f2 per la battaglia: a destra si schierarono gli spagnoli, a sinistra due quadrati di lanzichenecchi, insieme all'artiglieria, mentre alla testa dell'esercito vi era la cavalleria, divisa a sua volta in tre schiere: l'avanguardia guidata da Carlo di Lannoy, la cavelleria pesante tedesca agli ordini di Carlo di Borbone e di Nicola von Salm e quella spagnola sotto Hernando de Alarcon.\nSeconda fase della battaglia.\nFrancesco I e i capi francesi furono sorpresi dall'inattesa azione nemica, ma reagirono rapidamente e schierarono il loro esercito per la battaglia; dopo aver lasciato negli accampamenti e contro la citt\u00e0 6.000 soldati, tra cui le cosiddette \"bande nere\" italiane (mentre altri fanti francesi e Italiani agli ordini del conte di Clermont rimasero a ovest e a sud della citt\u00e0), il re prese il comando della sua famosa cavalleria pesante e si diresse sull'ala sinistra per affrontare direttamente la cavalleria imperiale. Una parte dei picchieri svizzeri e i mercenari tedeschi presero posizione al centro a sud del castello di Mirabello; il grosso della fanteria svizzera venne in un primo momento lasciato in seconda linea raggruppato in formazione serrata; sull'ala destra i francesi misero rapidamente in azione la loro potente artiglieria, mentre verso Pavia fu lasciata una riserva di circa 400 cavalieri pesanti al comando di Carlo IV d'Alen\u00e7on e, pi\u00f9 lontano, nei monasteri e nelle chiese a sud-est della citt\u00e0 e lungo la Vernavola, si trovavano ancora alcune migliaia di fanti svizzeri che si stavano preparando per la battaglia..\nAl comando del famoso Galiot de Genouillac, i cannoni francesi aprirono il fuoco con grande efficacia contro i quadrati dei picchieri lanzichenecchi che subirono pesanti perdite; le fonti riferiscono particolari macabri sul micidiale effetto del tiro dell'artiglieria sulle dense file dei mercenari lanzichenecchi. Mentre sui fanti tedeschi si abbatteva il bombardamento,che li obbligava a trovare riparo nell'avvallamento formato dell'alveo della Vernavola, impedendogli ogni avanzata, la cavalleria leggera francese con un'abile mossa riusc\u00ec a mettere fuori uso l'artiglieria spagnola che si stava ancora schierando sul campo. A questo punto Francesco I comp\u00ec l'errore di disperdere le sue forze.\nTerza fase della battaglia.\nSul far dell'alba, nonostante la fitta nebbia, lanci\u00f2 la propria cavalleria pesante contro la cavalleria imperiale disposta alla sinistra dello schieramento. Probabilmente Francesco I credeva che la fanteria nemica, ormai scompigliate dalle sue artiglierie, in breve tempo sarebbe stata spazzata via dai suoi mercenari svizzeri e tedeschi, che nel frattempo avevano anche respinto un attacco della cavalleria leggera spagnola e voleva quindi ora, come a Marignano, assicurarsi il merito principale della vittoria. Il re francese, secondo schemi puramente medievali, si pose davanti ai suoi cavalieri e cerc\u00f2 di vincere la battaglia con onore e gloria.\nIn realt\u00e0 lo stesso Francesco I con tutta la cavalleria pesante pass\u00f2 davanti alla propria artiglieria impedendole cos\u00ec di aprire il fuoco sulle formazioni imperiali. La cavalleria francese si abbatt\u00e9 contro l'avanguardia di quella imperiale, che fu battuta e dispersa, lo stesso Francesco I nel combattimento uccise Ferrante Castriota, marchese di Civita Castellana. Ormai sicuro della vittoria, il re francese ordin\u00f2 ai suoi cavalieri di fermarsi e per riprendere fiato e, pare, rivolgendosi a Thomas de Foix-Lescun, che cavalcava a suo fianco, disse che ormai era il \"signore di Milano\", tuttavia, nonostante un iniziale successo, si espose al contrattacco del nemico.La situazione degli imperiali era a questo punto abbastanza critica: il loro fronte era immobilizato dalla numerosa artiglieria francese e dai fanti svizzeri e tedeschi del re di Francia e minacciato sul fianco dalla cavalleria nemica, che poteva essere rafforzata dalla riserva di 400 cavalieri pesanti agli ordini di Carlo IV di Alen\u00e7on che non avevano ancora partecipato ai combattimenti. Ferdinando d'Avalos, osservando che la cavalleria francese si era spinata molto in avanti e aveva perso ogni contatto con la priopria fanteria, fece muovere 1.500 archibugieri spagnoli che si schierarono al riparo di un bosco lungo la riva sinistra della Vernavola e aprirono il fuoco sul fianco destro della cavalleria pesante francese con effetti devastanti. Gli archibugieri spagnoli erano organizzati secondo il famoso sistema del Tercio. Quelli tedeschi, che anche presero parte alla raffica di fuoco, costituivano parte della prima linea dei lanzichenecchi ed erano, per tale ragione, pagati il doppio rispetto ai normali mercenari. I cavalieri francesi subirono perdite elevatissime; i superstiti vennero attaccati dalla cavalleria leggera imperiale mentre la fanteria si avvicinava per completare la vittoria.\nLa cavalleria pesante francese venne distrutta; i cavalieri rimasti appiedati vennero annientati all'arma bianca dalla fanteria con colpi di pugnale al collo, nella giunzione tra elmo e corazza, o attraverso le piccole fessure della celata dell'elmo. Gli archibugieri, invece, impiegarono le loro armi da fuoco colpendo a distanza ravvicinata, in molti casi facendo partire il colpo direttamente dentro l'armatura dei cavalieri dopo aver sistemato l'archibugio attraverso la cotta. I principali comandanti del re Francesco I caddero in questa fase della battaglia; Louis de la Tr\u00e9moille venne ucciso da un colpo ravvicinato di archibugio, lo stesso Guillaume Gouffier de Bonnivet e Galeazzo Sanseverino, mentre La Palice mor\u00ec per ferite da pugnale.\nFase finale della battaglia.\nI cavalieri francesi assieme al re si ritrovarono disorientati e circondati dalla cavalleria e dagli archibugieri nemici. In poco tempo la cavalleria francese fu annientata. Francesco I continu\u00f2 a combattere strenuamente nonostante fosse stato appiedato da una archibugiata dell'italiano Cesare Hercolani. Alla fine, avendo visto cadere uno alla volta i suoi cavalieri e comprendendo inutile ogni resistenza, cerc\u00f2, anche lui, scampo nella fuga. L'unica via ancora libera era quella per Milano. Francesco I si diresse verso il muro settentrionale del parco Visconteo, forse per uscire da porta Mairolla e del Cantone delle Tre Miglia. Rimasto isolato e giunto nei pressi della cascina Repentita, gli fu ferito il cavallo. Trascinato a terra dalla caduta dell'animale, circondato da nemici, fu salvato dalla morte e catturato, presso la cascina Repentita, dal comandante Imperiale nonch\u00e9 vicer\u00e9 di Napoli Carlo di Lannoy.\nMentre la cavalleria francese veniva annientata sull'ala sinistra, al centro dello schieramento prima gli archibugeri imperili abbatterono gli artiglieri francesi, riducendo al silenzio i cannoni nemici, poi i lanzichenecchi tedeschi dell'Impero combatterono una violenta e sanguinosa battaglia fratricida contro i 5.000 mercenari tedeschi di Francesco I, le cosiddette \"bande nere tedesche\"; dopo un aspro combattimento i lanzichenecchi dell'esperto e aggressivo Georg von Frundsberg ebbero la meglio e distrussero gran parte dei mercenari del re di Francia a colpi di picca e di alabarda. Dopo la vittoria i lanzichenecchi avanzarono e misero in pericolo l'artiglieria francese che venne in parte travolta e catturata. Dopo aver distrutto i mercenari tedeschi al soldo del re di Francia, i lanzichenecchi avanzarono contro gli svizzeri del Fleuranges, ma, mentre costoro si stavano posizionando per il combattimento, il loro quadrato fu scompaginato dai superstiti cavalieri pesanti in fuga prima e dagli archibugeri e dalla cavalleria imperiale poi, tanto che si dettero alla fuga. Nel frattempo, le altre fanterie svizzere al soldo di Francesco I accampate presso i monasteri a sud-est della citt\u00e0 stavano risalendo la Vernavola verso nord per entrare in azione, esse tuttavia furono a loro volta disorientate dalla vista della ritirata, oltre il Ticino, dei cavalieri pesanti di Carlo IV di Alen\u00e7on, e poi attaccate dalla guarnigione di Pavia, che, al comando di Antonio De Leyva, uscita dalle mura, non solo aveva sbaragliato le bande nere italiane (prive del loro comandante, dato che Giovanni dalle Bande Nere era stato ferito alla gamba destra da un colpo d'archibugio il 20 febbraio durante una scaramuccia sotto le mura di Pavia), ma puntava ora contro le ultime formazioni di fanteria svizzera al soldo dei francesi. Circondati, gli svizzeri si diedero alla fuga, cercando disperatamente di raggiungero il ponte di barche gettato sul Ticino a valle di Pavia forse presso la chiesa di San Lazzaro, dove erano transitati i cavalieri di Carlo IV di Alen\u00e7on. Li attendeva per\u00f2 un'orribile sorpresa: il ponte, dopo il passaggio dei cavalieri francesi era stato da questi ultimi distrutto. Inseguiti dai nemici che non concedevano quartiere, molti svizzeri si gettarono nel Ticino, e annegarono, altri cercarono di arrendersi ma, almeno all'inizio, furono trucidati sul posto.\nLa battaglia si concluse sul fare della mattina del 24 febbraio. Il re francese venne imprigionato in Lombardia (Pizzighettone) e poi trasferito in Spagna (Madrid), mentre sul campo si contavano circa 5.000 soldati francesi caduti.\nConseguenze della sconfitta francese.\nLa rotta fu completa. I francesi persero circa 10.000 uomini (alcune fonti danno cifre anche superiori); gran parte dei quadri dell'esercito, tra cui Guillaume Gouffier de Bonnivet, Jacques de La Palice, Louis de la Tr\u00e9moille Principe di Talamonte, rimasero uccisi in battaglia. Le sorti della battaglia furono segnate a favore degli imperiali dall'azione degli archibugieri spagnoli, tedeschi, e italiani del marchese di Pescara. Il merito della cattura del re di Francia venne attribuito, anche con diplomi di Carlo V, a diversi esponenti dell'esercito imperiale:\nIl re francese, dopo la cattura secondo la tradizione fu inizialmente rinchiuso in un cascinale, poco distante da S. Genesio, la cascina Repentita, a due km a nord di Mirabello. Un'iscrizione sul muro esterno della cascina ricorda l'episodio. Certamente il prigioniero regale venne poi trasferito nella vicina torre di Pizzighettone, come ricorda il Guicciardini, e l\u00ec rimase mentre veniva negoziato il trattato di Roma.\nSuccessivamente fu imbarcato a Villafranca vicino a Nizza alla volta della Spagna, dove rest\u00f2 un anno detenuto in attesa del versamento di un riscatto da parte della Francia e della firma di un trattato in cui si impegn\u00f2 ad abbandonare le sue rivendicazioni sull'Artois, la Borgogna e le Fiandre, oltre a rinunciare alle sue pretese sull'Italia. Nella battaglia fu sconfitto dalle truppe imperiali anche Federico Gonzaga, signore di Bozzolo, fatto prigioniero e rinchiuso nel castello della citt\u00e0. Riusc\u00ec, comunque, a evadere rifugiandosi presso il duca di Milano. In particolare, la sconfitta francese, mut\u00f2 nelle classi dirigenti degli stati italiani la percezione che avevano di Carlo V.\nIconografia.\nConsiderata la rilevanza della battaglia e la vasta eco che suscit\u00f2 la cattura del re di Francia, il fatto d'arme fu oggetto di numerose stampe e quadri, spesso purtroppo imprecisi o di fantasia, non avendo i loro autori mai visto Pavia e il Parco Visconteo, nel quale essa si svolse.\nSeppur non direttamente legati alla battaglia di Pavia rivestono particolare rilievo due affreschi, attribuiti Bernardino Lanzani collocati nella prima campata della navata sinistra, dietro il battistero, della chiesa di San Teodoro a Pavia. I due dipinti rappresentano, con dovizie di particolari, due immagini di Pavia e della vita che in essa si svolgeva, praticamente coevi alla battaglia.\nLa spada e lo stendardo di Francesco I.\nterminata la battaglia, il colonnello spagnolo Juan de Aldana prelev\u00f2 dalla tenda di Francesco I una spada, un pugnale guarnito d'argento decorato all'antica, una collana dell'ordine di San Michele e un Libro d'Ore dell'Ufficio della Vergine. La spada, forse di manifattura italiana, fu poi donata a Filippo II di Spagna dal figlio dell'Aldana nel 1585 in cambio di una pensione e deposta nell'Armeria Reale. Nel 1808, quando i francesi invaser\u00f2 la Spagna, Napoleone ordin\u00f2 a Murat di recuperare la spada e di riportala in Francia, l'arma giunse cos\u00ec a Parigi e fu conservata nel gabinetto di Napoleone alle Tuileries fio al 1815, quando, caduto Napoleone, venne portata nel Mus\u00e9e de l'Arm\u00e9e di Parigi. Ma la spada non fu l'unico bottino fatto dagli spagnoli: un altro comandante asburgico, Don Juan Lopez Quixada cattut\u00f2 lo spendardo, tessuto in seta, del sovrano francese.Lo stendardo and\u00f2 in seguito perduto ma la ricca scatola che lo conteneva \u00e8 conservata presso i Musei Reali dell'Arte e della Storia di Bruxelles.\nTracce della battaglia.\nGran parte della battaglia si svolse all\u2019interno dell\u2019immensa riserva di caccia dei duchi di Milano, il parco Visconteo, che si estendeva per oltre 2.200 ettari. Il parco Visconteo non esiste pi\u00f9, gran parte dei suoi boschi furono tagliati tra Cinque e Seicento per fare spazio alle colture, tuttavia sopravvivono tre riserve naturali che a pieno titolo possono essere considerate le eredi del parco, esse sono la garzaia della Carola, quella di Porta Chiossa e il parco della Vernavola, che coprono una superficie di 148 ettari. In particolare, alcuni degli episodi pi\u00f9 importanti della battaglia si svolsero all\u2019interno del parco della Vernavola, che si estende a sud-ovest del castello di Mirabello. Nei pressi del parco, nel 2015, durante alcuni lavori agricoli furono rinvenuti due palle di cannone, probabilmente sparate dalle artiglierie francesi. Seppur in parte mutilato nel corso del Sette e dell\u2019Ottocento, quando fu trasformato in un\u2019azienda agricola, il castello di Mirabello, un tempo sede del capitano ducale del Parco, ancor oggi si erge a poca distanza dalla Vernavola e conserva al suo interno alcuni curiosi elementi decorativi (camini, affreschi e finestre) non ancora adeguatamente restaurati e studiati, in stile tardo gotico francese, aggiunti alla struttura di et\u00e0 sforzesca durante la prima dominazione francese del ducato di Milano (1500- 1513). A circa due chilimetri pi\u00f9 a nord, lungo la strada Cantone Tre Miglia, si trova la cascina Repentita, dove Francesco I venne catturato e, secondo la tradizione, fu ospitato. Il complesso conserva ancora parti della muratura quattrocentesca e un'iscrizione posta sul muro esterno ricorda l'evento. Nel vicino comune di San Genesio ed Uniti (dove presso la cascina Ca\u2019 de\u2019 Passeri \u00e8 esposta una mostra iconografica permanente sulla battaglia) in via Porta Pescarina vi sono alcuni della resti della porta del parco presso la quale, nella notte tra il 23 e il 24 febbraio del 1525, gli imperiali praticarono le tre brecce che diedero inizio alla battaglia. Meno evidenti sono le tracce della battaglia a Pavia: la cinta muraria di et\u00e0 comunale, che difese la citt\u00e0 durante l\u2019assedio, fu sostituita, intorno alla met\u00e0 del Cinquecento, da robusti bastioni, in parte conservati. Si conservano invece, oltre al castello Visconteo (dove si trova la lastra tombale di Eitel Friedrich III, conte di Hohenzollern, capitano dei lanzichenecchi morto nella battaglia), due porte della primitiva cinta urbana, porta Nuova e porta Calcinara, mentre, nel borgo oltre il ponte Coperto, alla fine di via Milazzo, si trovano sulla riva del Ticino i resti della torre del Catenone, che un tempo difendeva la darsena ducale di Pavia e che fu distrutta dalle artiglierie francesi nelle fasi iniziali dell\u2019assedio. La periferia orientale di Pavia ospita alcuni degli enti ecclesiastici (alcuni dei quali ora sono sconsacrati) che ospitarono i mercenari svizzeri e tedeschi di Francesco I, come il monastero dei Santi Spirito e Gallo, quello di San Giacomo della Vernavola, quello di San Pietro in Verzolo e la chiesa di San Lazzaro, mentre in quella occidentale si trova la chiesa di San Lanfranco (dove s'aquarter\u00f2 Francesco I) e la basilica del Santissimo Salvatore. Nella chiesa di San Teodoro si trova un grande affresco che raffigura la citt\u00e0 durante l\u2019assedio del 1522, in esso, con una certa dovizia di dettagli, \u00e8 raffigurata Pavia, e i suoi dintorni, esattamente come dovevano apparire al momento della battaglia."}
{"id": "116856", "revid": "2", "url": "https://it.wikipedia.org/wiki?curid=116856", "title": "Bacterium", "text": ""}
{"id": "116857", "revid": "2812", "url": "https://it.wikipedia.org/wiki?curid=116857", "title": "Java Virtual Machine", "text": ""}
{"id": "116860", "revid": "287204", "url": "https://it.wikipedia.org/wiki?curid=116860", "title": "Aloe vera", "text": "Aloe vera \u00e8 una pianta succulenta della famiglia delle Asphodelaceae, che predilige i climi caldi e secchi.\nDescrizione.\n\u00c8 una pianta succulenta perenne a portamento arbustivo, alta sino a un metro.\nFoglie.\nSono disposte a ciuffo, semplici, lunghe 40\u201360\u00a0cm, lungamente lanceolate, con apice acuto, presentano cuticola molto spessa e sono carnose a causa degli abbondanti parenchimi acquiferi presenti al loro interno. Presentano spine solo lungo i lati.\nFiori.\nScapo fiorifero che si innalza dal centro delle foglie, costituito da un'infiorescenza a racemo con asse ingrossato. Sono di colore dal giallo al rosso.\n\u00c8 una pianta autosterile, si riproduce perci\u00f2 solo con l'impollinazione incrociata, in quanto i fiori maschili e quelli femminili della stessa pianta non si incrociano tra loro. I fiori di aloe aperti sono sempre rivolti verso il basso, e le gemme si aprono man mano che i fiori cadono. La fioritura \u00e8 a febbraio-marzo nei tropici.\nFrutti.\nSono costituiti da una capsula loculicida.\nDistribuzione e habitat.\nLa specie \u00e8 nativa della penisola arabica.\nTassonomia.\nIl nome \"Aloe vera\" \u00e8 stato usato per la prima volta da Linneo, come \"Aloe perfoliata var. vera\" (1753), tuttavia la descrizione di Linneo dell\"Aloe vera\" come specie a s\u00e9 stante \u00e8 successiva alla descrizione di Miller dell\"Aloe barbadensis\" (1768), pur trattandosi sicuramente di esemplari della stessa specie. Inoltre il nome \"barbadensis\" venne attribuito da Miller a esemplari raccolti sull'isola di Barbados, nelle Piccole Antille, sicuramente discendenti da qualche pianta di \"Aloe\" lasciata sull'isola dai navigatori portoghesi o spagnoli oltre due secoli prima. Per questo motivo, in base alle regole sull'attribuzione dei nomi, deve essere usato il nome \"Aloe vera\" Miller, (non: Linneo).\nPrecedentemente alla classificazione binomia introdotta da Linneo, la specie era chiamata \"Aloe vera vulgo\" o \"Aloe vera Vulgaris sive sempervivum marinum\", e successivamente \"Aloe foliis spinosis confertis dentatis, vaginantibus planis maculatis\". Questo indica che il nome \"vera\" stia a spiegare che la pianta \u00e8 stata considerata dal \"volgo\" la vera Aloe.\nColtivazione.\nNel mondo, l'aloe \u00e8 coltivata principalmente in Africa, Australia, America settentrionale, America centrale, America meridionale, Russia, Giappone. Vi \u00e8 una grande produzione in Repubblica Dominicana e Messico. In Europa e Medio oriente l'aloe vera viene coltivata in Spagna, Italia, Grecia e Israele.\nMoltiplicazione.\nLa moltiplicazione dell'aloe avviene per seme o per divisione dei polloni che si formano alla base della pianta.\nUsi.\nL'uso dell'aloe \u00e8 molto antico, come testimoniato dal testo cuneiforme di alcune tavolette d'argilla ritrovate sul finire dell'Ottocento da un gruppo di archeologi nella citt\u00e0 mesopotamica di Nippur, nei pressi di Bagdad, Iraq, e databili attorno al 2000 a.C. Nel testo si legge: \u00ab\"... le foglie assomigliavano a foderi di coltelli\u00bb\". L'aloe era nota e utilizzata anche presso gli egizi (es. citata nel \"papiro Ebers\" del 1550 a.C.) per i preparati per l'imbalsamazione (da qui \"pianta dell'immortalit\u00e0\") o per la cura e l'igiene del corpo o come cicatrizzante, nonch\u00e9 citata svariate volte nella Bibbia (es. Giovanni 19:39: \u00ab\"... e port\u00f2 una mistura di mirra e di aloe di circa cento libbre\u00bb\") quale pianta aromatica o per la preparazione degli unguenti prima della sepoltura.\nLo studio sistematico di questa pianta ebbe inizio solo nel 1959 grazie al farmacista texano Bill Coats, che mise a punto un processo per stabilizzare la polpa aprendo la strada alla commercializzazione dell'aloe senza pi\u00f9 problemi di ossidazione e fermentazione. Parallelamente, il governo americano dichiar\u00f2 ufficialmente le propriet\u00e0 curative di questa pianta per il trattamento delle ustioni. Da allora gli studi sull'aloe sono molto attivi in tutto il mondo.\nDa un punto di vista chimico si possono distinguere tre grandi classi di componenti nell'aloe: gli zuccheri complessi, in particolare glucomannani tra cui spicca l'acemannano, nel gel trasparente interno con propriet\u00e0 immuno-stimolanti; gli antrachinoni nella parte verde coriacea della foglia ad azione fortemente lassativa e poi svariate altre sostanze come sali minerali, vitamine, aminoacidi, acidi organici, fosfolipidi, enzimi, lignine e saponine.\nPresunte propriet\u00e0 medicinali.\nEstratti e preparati a base di aloe vera sono stati finora proposti per le supposte propriet\u00e0:\nTuttavia gli studi scientifici finora effettuati per confermare tali propriet\u00e0 sono stati su piccola scala, incompleti e alcuni contraddittori.\nControindicazioni.\nLa parte periferica della foglia contiene l'aloina, una droga antrachinonica con effetto lassativo e irritativo del colon, se assunta singolarmente e in grandi dosaggi.\nNel 2021 l'EFSA ha introdotto delle misure sugli integratori che contengono l'aloe vera per la sua capacit\u00e0 di indurre mutagenesi nel DNA umano."}
{"id": "116865", "revid": "287204", "url": "https://it.wikipedia.org/wiki?curid=116865", "title": "Rousseau (disambigua)", "text": ""}
{"id": "116867", "revid": "124843664", "url": "https://it.wikipedia.org/wiki?curid=116867", "title": "FA Cup", "text": "La Football Association Challenge Cup, meglio conosciuta come FA Cup (in italiano nota come Coppa d'Inghilterra), ufficialmente chiamata Emirates FA Cup per motivi di sponsorizzazione, \u00e8 la principale coppa nazionale di calcio inglese, nonch\u00e9 la pi\u00f9 antica competizione calcistica ufficiale al mondo, essendo stata istituita nel 1871.\nInizialmente intesa per club dilettantistici, nel 1882 fu aperta anche ai professionisti. Il primo club professionistico a vincere la competizione fu il Blackburn Olympic nel 1883.\nCon l'istituzione della Football League nel 1888, in Inghilterra venne organizzato anche il campionato; subito acquis\u00ec particolare prestigio il \"Double\", ovvero la conquista del titolo inglese e della FA Cup nell'arco di una singola stagione sportiva; il primo \"Double\" venne conseguito dal Preston North End nel 1889. A oggi l'accoppiata Premier League-FA Cup \u00e8 stata realizzata in 12 occasioni, l'ultima delle quali nella stagione 2018-2019 per mano del Manchester City di Pep Guardiola, che in quell\u2019occasione si aggiudic\u00f2 anche il Community Shield e la Carabao Cup, divenendo la prima e finora unica squadra inglese a conquistare tutti i titoli messi in palio dalla federazione in un'unica stagione.\nIl luogo deputato per la finale di FA Cup \u00e8 quasi sempre stato lo storico stadio londinese di Wembley, fin dall'edizione del 1923, quando veniva ancora chiamato \"Empire Stadium\". In seguito alla chiusura dell'impianto nel 2000, la finale della coppa si \u00e8 disputata al Millennium Stadium di Cardiff (Galles) fino al 2006. Dal 2007 la sede \u00e8 tornata a essere lo stadio di Wembley, appena completato dopo la sua ricostruzione.\nL'unico club non inglese ad avere vinto il trofeo \u00e8 stato il Cardiff City nel 1927.\nFormula.\nLa competizione \u00e8 un torneo a eliminazione diretta con partita unica (cio\u00e8 senza andata e ritorno, caratteristica quasi unica) e con accoppiamenti completamente casuali\u00a0\u2013 non ci sono teste di serie; il sorteggio determina anche quale squadra giocher\u00e0 in casa. Se la partita finisce in parit\u00e0, viene solitamente rigiocata sul campo dell'altra squadra; le ripetizioni in caso di pareggio prevedono oggi tempi supplementari e in caso di necessit\u00e0 i calci di rigore, bench\u00e9 in passato pi\u00f9 ripetizioni fossero possibili e alcune sfide abbiano richiesto pi\u00f9 di sei partite per decretare il passaggio del turno.\nTradizionalmente le semifinali e la finale di FA Cup vengono giocate a Londra, nello stadio di Wembley. Dal 2001 al 2006, per\u00f2, durante la ricostruzione di quest'ultimo, le semifinali e la finale si sono disputate al Millennium Stadium di Cardiff (Galles).\nLa competizione inizia in agosto, con il turno extra-preliminare disputato tra squadre che occupano posizioni alquanto basse nel sistema calcistico inglese, corrispondenti con le maggiori leghe dilettantistiche. Il maggior numero di squadre partecipanti alla manifestazione si \u00e8 registrato nella stagione 2008-2009, quando scesero in campo 762 formazioni; il primato fu eguagliato l'anno successivo.\nDopo il turno extra-preliminare, c'\u00e8 un turno preliminare, quattro turni di qualificazione e 6 turni di competizione vera e propria, seguiti dalle semifinali e dalla finale. Tutte le squadre della Premier League, della Football League, della National League e delle tre leghe semiprofessionistiche locali possono partecipare. Club estranei a queste leghe possono partecipare se hanno disputato nella precedente stagione FA Cup, FA Trophy o FA Vase e si ritiene giochino in una lega \"accettabile\" nella stagione corrente: nei fatti, ci\u00f2 si traduce nelle leghe immediatamente inferiori a quelle semiprofessionistiche. Tutte le squadre partecipanti devono avere uno stadio di capienza adatta e sicura.\nLe squadre pi\u00f9 in alto nel sistema calcistico inglese sono esentate da alcuni turni. Ad esempio, squadre che giocano la National League North o la National League South sono esentate fino al secondo turno di qualificazione, mentre quelle della National League sono esentate fino al quarto turno di qualificazione. Squadre della Football League One e della Football League Two sono esentate fino al primo turno vero e proprio in novembre e le squadre della Football League Championship e Premier League sono esentate fino al terzo turno, che tradizionalmente si gioca il primo weekend di gennaio. Le finali sono giocate a fine stagione in maggio.\nFin dalla fondazione della Football League, il Tottenham nel 1901 \u00e8 stata l'unica squadra estranea alla lega a vincere la FA Cup. Essa giocava in Southern League e fu promossa in Football League nel 1908. Allora la Football League era composta di due sole divisioni di 18 squadre; la vittoria del Tottenham era paragonabile a una squadra in fondo al terzo livello della piramide calcistica inglese (attualmente la League One) che vincesse oggi.\nLa squadra vincitrice si qualifica di diritto alla fase a gironi della UEFA Europa League, sempre che non sia gi\u00e0 qualificata alla UEFA Champions League.\nTrofei.\nAl termine della finale la squadra vincitrice riceve un trofeo, anch'esso noto come \"FA Cup\", che deterr\u00e0 fino alla finale dell'anno seguente. Tradizionalmente, nelle finali di Wembley, la consegna veniva fatta nel palco reale, con i giocatori, guidati dal capitano, che salivano da una scalinata a un passaggio davanti al palco e uscivano da una seconda scalinata sul lato opposto del palco. A Cardiff la consegna \u00e8 stata fatta da un podio posto sul campo di gioco. La coppa \u00e8 decorata da nastri con i colori della squadra vincente; un comune indovinello chiede \"Cos'\u00e8 che viene sempre portato alla finale di coppa, ma mai usato?\" (La risposta \u00e8: \" i nastri della squadra perdente\"). I singoli giocatori delle squadre che disputano la finale ricevono una medaglia, diversa per vincitori e per gli sconfitti.\nL'attuale trofeo dell'FA Cup \u00e8 il quarto nella storia di questa competizione. Il primo, il \"piccolo idolo di latta\", venne usato dalla nascita della coppa, nel 1871-72, fino a quando venne rubato dalla vetrina di un negozio di Birmingham, di propriet\u00e0 di William Shillcock, mentre era detenuto dall', l'11 settembre 1895. Non venne pi\u00f9 ritrovato e si suppone che venne fuso. Il secondo trofeo era una replica del primo, e venne usato per l'ultima volta nel 1910, prima di essere consegnato al presidente della Football Association Lord Kinnaird. Questo trofeo venne venduto a un'asta di Christie's il 19 maggio 2005 per 420.000 sterline (478.400 contando tasse e diritti) a David Gold, presidente del Birmingham City. A settembre 2020, il proprietario del Manchester City, lo sceicco Mansour bin Zayed, ha acquistato il trofeo a un'asta pubblica per 760.000 sterline, donandolo nuovamente al National Football Museum di Manchester, dove rimarr\u00e0 in mostra al pubblico.\nUn nuovo e pi\u00f9 grande trofeo venne acquistato dalla FA nel 1911, disegnato e realizzato dalla gioielleria Fattorini di Bradford e vinto dal Bradford City alla prima occasione, l'unica volta in cui una squadra di Bradford ha raggiunto la finale. Questo trofeo esiste ancora ma \u00e8 troppo fragile per poter essere usato, ne venne quindi fatta una replica esatta, in uso dalla finale del 1992. Quindi, anche se la FA Cup \u00e8 la pi\u00f9 vecchia competizione calcistica nazionale del mondo, il suo trofeo non \u00e8 il pi\u00f9 vecchio; tale titolo spetta alla Scottish Cup.\nSponsor.\nA partire dalla stagione 1994-95 la FA Cup ha uno sponsor. Comunque, per proteggere l'identit\u00e0 della famosa competizione, il nome \u00e8 rimasto \"The FA Cup\", contrariamente a quanto successo con gli accordi di sponsorizzazione della English Football League Cup. La competizione \u00e8 stata quindi chiamata anche \"The FA Cup sponsorizzata da\" pi\u00f9 il nome dello sponsor. Dalla stagione 2015-16 la competizione si chiama formalmente \"The Emirates FA Cup\".\nGli sponsor sono stati:"}
{"id": "116868", "revid": "1987129", "url": "https://it.wikipedia.org/wiki?curid=116868", "title": "Telaio", "text": ""}
{"id": "116875", "revid": "1745361", "url": "https://it.wikipedia.org/wiki?curid=116875", "title": "Baldovino I di Gerusalemme", "text": "Iniziato alla vita ecclesiastica, si volse poi alle armi e segu\u00ec nel 1096 il fratello Goffredo nella Prima Crociata. Nel 1097 lasci\u00f2 l'esercito crociato ed entr\u00f2 in un duraturo conflitto con l'italo-normanno Tancredi d'Altavilla per la conquista e il dominio della citt\u00e0 di Tarso, in Cilicia. Baldovino conquist\u00f2 importanti fortezze nelle terre a ovest dell'Eufrate con l'aiuto della popolazione locale armena. Thoros di Edessa lo invit\u00f2 a venire a Edessa per combattere contro i Selgiuchidi, ma, approfittando di una rivolta contro Thoros stesso, Baldovino conquist\u00f2 la citt\u00e0 e stabil\u00ec il primo Stato crociato il 10 marzo 1098. Per rafforzare il suo dominio, il vedovo Baldovino spos\u00f2 una nobildonna armena, Arda d'Armenia, figlia del signore Thoros di Mara\u015f.\nNel frattempo Goffredo di Buglione, che i crociati avevano eletto come loro primo sovrano a Gerusalemme, mor\u00ec nel 1100 e Tancredi e il patriarca latino Dagoberto da Pisa offrirono il trono di Gerusalemme a Boemondo I d'Altavilla, zio di Tancredi e principe di Taranto e Antiochia. I servitori di Goffredo, tuttavia, presero possesso della citt\u00e0 ed esortarono Baldovino a rivendicare l'eredit\u00e0 del fratello. Baldovino allora, ceduta la Contea di Edessa al cugino Baldovino di Bourcq, marci\u00f2 verso Gerusalemme e venne incoronato re a Betlemme il 25 dicembre 1100. Baldovino organizz\u00f2 saldamente il Regno e lo ampli\u00f2, con l'aiuto delle flotte genovesi, tramite la conquista delle citt\u00e0 di Arsuf e Caesarea (1101), Acri (1104), Tripoli (1109) e, infine, Beirut e Sidone (1110). Nel 1118, dopo aver tentato invano di occupare Tiro, intraprese una spedizione contro l'Egitto: caduto ammalato, mor\u00ec durante la ritirata ad Al-Arish (\"el-\u201bAr\u012bsh\"), senza lasciare eredi diretti. Fu sepolto a Gerusalemme nella Basilica del Santo Sepolcro.\nBiografia.\nIn quanto fratello minore di Goffredo e di Eustachio (pi\u00f9 tardi Eustachio III di Boulogne), Baldovino era originariamente destinato alla carriera ecclesiastica, ma vi rinunci\u00f2 attorno al 1080. Successivamente visse in Normandia, dove spos\u00f2 una ragazza di nobile famiglia, ma fece ritorno in Lorena allo scopo di prendere possesso della contea di Verdun (in precedenza retta da Goffredo).\nPrima crociata.\nNel 1096 partecip\u00f2 alla prima crociata, assieme alla moglie Godvera e ai suoi fratelli, vendendo gran parte delle sue propriet\u00e0 alla Chiesa per potersi pagare le spese.\nDurante la marcia si offr\u00ec come ostaggio a Colomanno d'Ungheria, assicurando che i crociati non avrebbero saccheggiato il territorio ungherese.\nAccompagn\u00f2 il fratello Goffredo fino ad Eraclea, in Asia Minore, dove si separ\u00f2 dal gruppo principale dei crociati, assieme a Tancredi, per marciare sulla Cilicia.\nTancredi stava sicuramente cercando di assicurarsi qualche territorio e stabilirsi come piccolo regnante a est, e Baldovino potrebbe aver avuto lo stesso fine.\nNel settembre del 1097 strapp\u00f2 Tarso a Tancredi, e install\u00f2 una sua guarnigione in citt\u00e0, con l'aiuto di una flotta di pirati di Boulogne.\nGli eserciti di Tancredi e Baldovino ebbero una breve schermaglia a Mamistra (arabo Ma\u1e63\u1e63\u012b\u1e63a), ma i due non giunsero mai allo scontro aperto e Tancredi prosegu\u00ec la marcia verso Antiochia.\nDopo essersi ricongiunto all'armata principale a Mar\u02bfash (oggi Kahramanmara\u015f) ed aver saputo che Godvera era morta nel frattempo, Baldovino ricevette un invito da un armeno chiamato Pakrad, e si mosse verso est in direzione dell'Eufrate, dove occup\u00f2 Turbessel.\nConte di Edessa.\nUn altro appello gli giunse da Thoros di Edessa (armeno T'oros, ovvero Teodoro), per rinforzare la guarnigione della citt\u00e0 di fronte ai ripetuti attacchi dei guerrieri turchi. Essendosi rifiutato di essere considerato soltanto un mercenario, aveva preteso di essere designato come erede legittimo. Alcuni giorni dopo la cerimonia dell'adozione \"padre e madre\" erano stati linciati dalla folla istigata dal \"figlio\" che aveva assistito impassibile alla loro uccisione (Amin Maalouf Le Crociate viste dagli Arabi pag. 46). Nel marzo del 1098, Baldovino divenne il primo conte di Edessa. Egli govern\u00f2 la contea fino al 1100, sposando Arda, figlia di Thoros I d'Armenia, e agendo come collegamento tra i crociati e gli armeni.\nNel corso di questi due anni strapp\u00f2 ai musulmani Samosata e Seruj (Sarorgia) e fece fallire un complotto organizzato da alcuni sudditi armeni nel 1098. Alla fine del 1099 visit\u00f2 Gerusalemme con Boemondo I d'Antiochia ma torn\u00f2 a Edessa nel gennaio del 1100.\nRe di Gerusalemme.\nDopo la morte di Goffredo nel 1100 fu invitato a Gerusalemme dai fautori di una monarchia secolare che si opponevano alle pretese della Chiesa di Roma che voleva per s\u00e9 la Citt\u00e0 Santa e, superando l'ostacolo costituito dal Patriarca latino di Gerusalemme Daiberto da Pisa, fu incoronato primo re di Gerusalemme nel giorno di Natale del 1100 dallo stesso Daiberto.\nNella primavera del 1101 Baldovino riusc\u00ec a ottenere che il Papa sospendesse dalla carica di Legato pontificio Daiberto e nel prosieguo dell'anno i due entrarono in contrasto a proposito dell'appannaggio da assegnare al Patriarca per la difesa della Terra Santa.\nLa contrapposizione fin\u00ec con la deposizione di Daiberto nel 1102.\nDopo che Baldovino ebbe assicurato la stabilit\u00e0 dell'istituto monarchico a Gerusalemme e la sua nominale supremazia, egli estese l'influenza del regno alle altre citt\u00e0 che non erano ancora state conquistate.\nFu aiutato in questo da un'alleanza con le citt\u00e0 marinare italiane, specialmente Genova che assicur\u00f2 attrezzature ossidionali e supporto navale in cambio della concessione di quartieri commerciali in ogni citt\u00e0 conquistata.\nIl pi\u00f9 potente avversario nel corso del regno di Baldovino fu l'Egitto.\nEgli sconfisse forze d'invasione egiziane fatimidi nel 1102, 1103, 1105, e dal 1115 al 1118, Baldovino strapp\u00f2 territori ai Fatimidi guadagnandosi l'accesso al Mar Rosso e costruendo la fortezza di Montreal.\nA nord egli limit\u00f2 l'accesso alle coste mediterranee di Damasco impadronendosi nel 1101 di Arsuf e Cesarea, di Acri nel 1104 e di Beirut e di Sidone nel 1110 (l'ultima con l'aiuto dei Veneziani e dei Norvegesi di re Sigurd I).\nCome re di Gerusalemme fu il sovrano nominale della Contea di Tripoli, del Principato di Antiochia e della Contea di Edessa che aiut\u00f2 nella difesa contro i musulmani di Siria, in special modo di Mawdud e di Aq Sunqur, atabeg di Mosul (arabo Mawsil).\nNel 1103 pag\u00f2 il riscatto per Boemondo di Antiochia che era stato catturato in battaglia dai turchi Danishmendidi.\nBaldovino preferiva Boemondo a Tancredi, che governava Antiochia in qualit\u00e0 di reggente e che era diventato principe di Galilea nei primi anni di regno di Baldovino.\nSempre nello stesso anno divenne il capo dell'Ordine dei canonici del santo Sepolcro, fondato dal fratello Goffredo e composto da cavalieri crociati d'\u00e9lite dediti alla difesa del Santo Sepolcro.\nNel 1109 ag\u00ec in veste di arbitro in un raduno dei pi\u00f9 grandi signori feudali svoltosi fuori le mura di Tripoli e costrinse Tancredi a rinunciare alle sue pretese sulla citt\u00e0. Poco dopo la citt\u00e0 cadde nelle mani dei Crociati.\nMatrimoni.\nLa vita privata di Baldovino fu controversa. Aveva inizialmente sposato una nobile della Normandia, Godvera, figlia di Raoul di Conches, che pure lo segu\u00ec nella Crociata e vi trov\u00f2 la morte. Successivamente prese in moglie una donna armena, Arda, figlia di Thoros di Edessa: nel 1108 per\u00f2 l'obblig\u00f2 a entrare in un monastero a Gerusalemme, accusandola di averlo tradito con musulmani.\nNel 1113 spos\u00f2 Adelaide del Vasto, vedova di Ruggero I di Sicilia, anche se Guglielmo di Tiro lascia pensare che Baldovino fosse omosessuale, visto che non aveva avuto figli, si poteva ragionevolmente ipotizzare che la nuova situazione non avrebbe mutato alcunch\u00e9, vista l'et\u00e0 avanzata dei due nuovi sposi. Le speranze di Adelaide che suo figlio Ruggero II potesse ereditare il regno di Gerusalemme si rivelarono mal riposte perch\u00e9 il nuovo matrimonio correva il grave rischio di essere annullato, visto che Baldovino risultava ancora marito della moglie armena e perch\u00e9 il re aveva gi\u00e0 speso tutta la dote di Adelaide per pagare il soldo arretrato delle sue truppe e non aveva quindi grandi speranze di incamerare granch\u00e9 d'altro.\nA tutto ci\u00f2 si aggiunga la noia della vita di corte per Adelaide, abituata ai fasti della corte normanna siciliana, per cui, approfittando di una grave malattia di Baldovino, il Legato pontificio Arnolfo strapp\u00f2 al re il consenso per l'annullamento del matrimonio con Adelaide malgrado Baldovino non fosse favorevole a rinunciare alla preziosa alleanza con i Normanni di Sicilia.\nMorte e successione.\nBaldovino mor\u00ec nel 1118 (lo stesso anno in cui morirono anche Adelaide e Arnolfo) dopo una spedizione in Egitto, nel corso della quale egli prese Farama. Suo cugino Baldovino di Le Bourg fu scelto come suo successore. Il regno fu offerto al fratello di Baldovino I, Eustachio, che per\u00f2 rifiut\u00f2.\nFonti.\nLa \"Historia Hierosolymitana\" di Fulcherio di Chartres, che aveva accompagnato Baldovino di Edessa come cappellano e che aveva vissuto a Gerusalemme nel corso del suo regno, \u00e8 la fonte principale circa la carriera di Baldovino."}
{"id": "116878", "revid": "1719883", "url": "https://it.wikipedia.org/wiki?curid=116878", "title": "Vergine", "text": "Il termine si riferisce anche a:"}
{"id": "116879", "revid": "237161", "url": "https://it.wikipedia.org/wiki?curid=116879", "title": "Steatite", "text": "La steatite \u00e8 una roccia metamorfica, somigliante alla giada, anche se con un aspetto maggiormente polveroso.\n\u00c8 conosciuta anche col nome di:\nCaratteristiche.\nRoccia a struttura minutamente squamosa, costituita quasi esclusivamente da minerali del gruppo delle cloriti, di colore verde, detta anche pietra ollare, perch\u00e9 la sua facile lavorabilit\u00e0 al tornio la rende adatta a farne pentole, vasi e altri oggetti; si rinviene in grossi banchi in Val Malenco (Valtellina) e a Chiavenna.\nSolitamente appare di colore verde, ma esistono varianti bianche, crema, nero, bluastro e rosso. Nel nord Italia \u00e8 diffusa nei colori rosso, bluastro o verde chiaro e si rinviene spesso associata ad affioramenti di rocce ofiolitiche tipiche del basso Piemonte, della Valmalenco (e pi\u00f9 in generale della Valtellina) e dell'entroterra della Liguria. \u00c8 una variante del talco del quale condivide numerose caratteristiche tra cui la finezza della polvere residua della lavorazione. Questa polvere \u00e8 scivolosa al tatto e ci\u00f2 le ha procurato l'etimologia del nome, che proviene dal greco \"ste\u00e0zein\", \"rendere grasso\", o da \"st\u00e8atos\", genitivo di \"st\u00e8ar\", \"grasso\".\nLa steatite, diffusa quasi in ogni continente del globo, si compone di\nLa presenza di talco la rende estremamente lavorabile, i restanti componenti le assicurano la compattezza e la durabilit\u00e0. \u00c8 difatti una pietra molto tenera la cui durezza nella scala di Mohs \u00e8 1.\nLa steatite viene utilizzata da secoli da ogni popolo per scopi differenti, data sia la facilit\u00e0 di modellarla anche con strumenti metallici relativamente semplici sia quella di polirla, levigarla per renderla lucida e \"finita\". La sua lavorabilit\u00e0 e durabilit\u00e0 ne hanno fatto una scelta felice per molti scultori, che hanno lasciato in eredit\u00e0 oggetti artistici, oggetti di culto e numerose opere tra cui sigilli cinesi oggi visibili, ad esempio, al Museo Guimet a Parigi. Opere in steatite sono state rinvenute nelle tombe dei faraoni, negli igloo del nord, nei templi e palazzi della Cina e dell'India e in quasi ogni angolo del globo.\nVenduta a peso dai fornitori di arti plastiche, si presenta in forma di grossi blocchi allungati che variano dai 20 ai 50\u00a0cm di cui, data la frangibilit\u00e0 del materiale, \u00e8 opportuno controllare l'integrit\u00e0.\nLa steatite \u00e8 resistente al fuoco e non si deteriora alle alte temperature, pertanto \u00e8 adatta alla costruzione di stufe. Questa materia che si lascia lavorare con facilit\u00e0, ha una conducibilit\u00e0 termica circa 8-10 volte maggiore rispetto al materiale refrattario. Il suo peso specifico \u00e8 circa due volte quello dei mattoni refrattari tradizionali e il suo calore specifico \u00e8 circa due volte e mezzo maggiore. Quest'ultima caratteristica la rende particolarmente adatta alla costruzione delle stufe in maiolica.\nVenne frequentemente utilizzata per costruire stufe di alta qualit\u00e0 tanto che, anche nelle terre pi\u00f9 fredde, era sufficiente accenderle ogni due giorni: in Finlandia alcune stufe erano tanto preziose da venire tramandate di padre in figlio e da influenzare addirittura i criteri di costruzione della casa, che non di rado veniva riedificata attorno alla stufa in caso di ristrutturazioni.\nA tutt'oggi \u00e8 un materiale affidabile, amato e usato da artisti, costruttori di stufe e fuochi, piastre calde, produttori di cosmetici o medicinali.\nLa presenza di talco, con il pericolo di inquinamento da asbesto, pone la pietra in stato di osservazione per possibile rischio di asbestosi, a causa della polvere respirata in fase di lavorazione.\nLa steatite veniva anche usata per le pietre litografiche."}
{"id": "116880", "revid": "77358", "url": "https://it.wikipedia.org/wiki?curid=116880", "title": "Aleksandr Isaevi\u010d Sol\u017eenitsyn", "text": ""}
{"id": "116881", "revid": "77358", "url": "https://it.wikipedia.org/wiki?curid=116881", "title": "Sol\u017eenitsyn", "text": ""}
{"id": "116885", "revid": "339392", "url": "https://it.wikipedia.org/wiki?curid=116885", "title": "Count Dooku", "text": ""}
{"id": "116886", "revid": "110157", "url": "https://it.wikipedia.org/wiki?curid=116886", "title": "Orly", "text": "Orly \u00e8 un comune francese di 21.151 abitanti situato nel dipartimento della Valle della Marna nella regione dell'\u00cele-de-France.\nInfrastrutture e trasporti.\nQui \u00e8 situato l'Aeroporto di Parigi Orly, uno dei due principali aeroporti di Parigi."}
{"id": "116889", "revid": "767487", "url": "https://it.wikipedia.org/wiki?curid=116889", "title": "Numero transfinito", "text": "In matematica la nozione di numero transfinito estende la nozione di \"numero\", le operazioni aritmetiche e la relazione d'ordine proprie dei numeri naturali a una classe pi\u00f9 ampia di oggetti che in qualche senso sono \"pi\u00f9 grandi\" degli usuali numeri \"finiti\". Queste entit\u00e0 sono state introdotte da Georg Cantor e servono a fornire un importante strumento di lavoro nella teoria degli insiemi e di riflesso nella matematica.\nCome per i numeri finiti vi sono due modi in cui la nozione di numero pu\u00f2 essere estesa ai numeri transfiniti: come numeri ordinali e come numeri cardinali. Contrariamente a quanto accade per i numeri finiti, accade che ordinali transfiniti e cardinali transfiniti costituiscono due classi distinte di entit\u00e0 non isomorfe.\nL'ipotesi del continuo afferma che non esistono numeri cardinali intermedi tra formula_1 e la cardinalit\u00e0 del continuo formula_5, cio\u00e8 la cardinalit\u00e0 dell'insieme dei numeri reali formula_6: questo equivale ad affermare che formula_7. Per\u00f2, grazie agli studi di Paul Cohen, l'esistenza di un numerico cardinale \u00e8 stata dimostrata indecidibile.\nSia per il sistema degli ordinali sia per quello dei cardinali, si pu\u00f2 procedere illimitatamente nella introduzione di numeri transfiniti, andando incontro a forme sempre pi\u00f9 bizzarre di entit\u00e0 numeriche.\nRicordiamo che Georg Cantor ha introdotto anche la nozione di infinito assoluto per poter trattare il pi\u00f9 esteso concetto assoluto di \"numero grande\"."}
{"id": "116891", "revid": "599013", "url": "https://it.wikipedia.org/wiki?curid=116891", "title": "Amenofi II", "text": "Biografia.\nFiglio di Thutmose III e della sposa minore Merira Hatshepsut (da non confondere con la matrigna dello stesso Thutmose III), nacque a Menfi dove risiedette a lungo ricoprendo l'incarico di sovraintendente all'importazione del legname per i cantieri navali di Peru-Nefer. Non era il primogenito di re Thutmose: dalla grande sposa reale Satiah era gi\u00e0 nato Amenemhat, che per\u00f2 premor\u00ec al padre, cos\u00ec come sua madre, tra il ventiquattresimo e il trentacinquesimo anno di regno di Thutmose.\nSecondo alcuni storici avrebbe regnato, per due anni e quattro mesi, in coreggenza con il padre, esistendo iscrizioni che collocano la sua incoronazione ancora vivente Thutmose. Il suo regno \u00e8 solitamente datato dal 1425 al 1401 ca. a.C.\nLa politica di Amenofi II fu la prosecuzione di quella del padre. Rispetto all'estero accentu\u00f2 la spinta imperialistica, come si pu\u00f2 rilevare dal nome Horo d'oro: \"Che sottomette con la forza tutti i paesi\".\nNotizie sulle imprese di questo sovrano possono essere ricavate della \"stele della Sfinge\" e da altre provenienti da Amada, da Karnak e da Menfi.\nLa prima campagna militare di questo sovrano \u00e8 collocata nel terzo anno di regno, in cui \u00e8 noto che respinse un attacco da parte del nemico mitannico presso il fiume Oronte, in Siria: le fonti riportano che, per la sua notevole forza fisica, il faraone da solo avrebbe abbattuto sette nemici in una volta, i quali furono in seguito appesi come trofei alla prora della sua nave. Nella primavera del settimo anno di regno, Amenofi II si trov\u00f2 di fronte a una non piccola rivolta, cagionata dai Mitanni, nello stato vassallo di Naharina, e cal\u00f2 nuovamente in Siria per sedarla. La spedizione ebbe successo, come annunciato da una stele di vittoria che non registra, per l'occasione, battaglie di vasta portata. La circostanza che non vi siano pi\u00f9 cenni a queste regioni dopo il settimo anno di regno ha condotto alcuni storici a ritenere che, malgrado le affermazioni propagandistiche, l'influenza egiziana si fosse ridotta e che le guarnigioni ed i funzionari installati da Thutmose III nelle regioni pi\u00f9 esterne di Naharina fossero stati ritirati. L'ultima campagna di Amenofi II ebbe luogo nel nono anno di regno e apparentemente non si spinse oltre il Lago di Tiberiade: le liste del bottino per tale spedizione citano la somma, chiaramente esagerata, di oltre tra schiavi e prigionieri. Dopo il nono anno di regno Egitto e Mitanni non si scontrarono pi\u00f9, e pare che i due regni abbiano raggiunto una pace duratura. I testi antichi registrano in tal senso che dal nono anno giunsero presso il faraone legazioni dei re di Babilonia, degli Hittiti e dei Mitanni per recare tributi.\nLe fonti non riportano azioni nella regione nubiana dove la penetrazione egizia giunse forse fino a Kurgus, tra la 4\u00aa e la 5\u00aa cateratta, e neppure nelle zone delle oasi occidentali (deserto libico).\nI documenti pervenutici dall'epoca di Amenofi II ne magnificano la valentia fisica e le prestazioni sportive, riportando per esempio come nessuno fosse in grado di tendere i suoi archi e sottolineando le sue eccellenti prestazioni di cavaliere, corridore e vogatore.\nTracce dell'attivit\u00e0 edilizia di Amenofi II sono state rinvenute in molte regioni e in molti templi minori dell'Egitto, mentre l'attenzione del padre era stata rivolta al complesso templare di Karnak, che aveva notevolmente arricchito. Nell'Alto Egitto sono attribuibili ad Amenofi II interventi al tempio di Montu a Medamud e al tempio di Montu a Hermonthis. Karnak stesso non fu totalmente ignorato: Amenofi fece erigere una colonna celebrativa fra il quarto e il quinto pilone, per commemorare il tributo di pace dei Mitanni. In Nubia fece completare il tempio a Horus, Ra-Harakhty e Amon-Ra ad Amada.\nDurante il regno di questo sovrano si nota un'evoluzione del processo, iniziato ai tempi di Hatshepsut e Thutmose III, che port\u00f2 la statuaria regale a perdere qualcosa dei rigidi canoni della tradizione per divenire pi\u00f9 naturalistica.\nAmenofi II mor\u00ec dopo circa 26 anni di regno intorno all'et\u00e0 di 44 anni. La sua tomba (KV35) si trova nella Valle dei Re e quando fu scoperta da Victor Loret nel marzo 1898 conteneva ancora la mummia del sovrano nel sarcofago originale. Tale tomba, giustamente ritenuta pi\u00f9 sicura di altre dalle predazioni, venne usata in epoca pi\u00f9 tarda - durante il pontificato di Pinedjem II, \"primo profeta di Amon\" ai tempi della XXI dinastia, sotto il faraone Siamon - come nascondiglio di svariate salme regali, che vennero scoperte insieme a quella del proprietario.\nNon conosciamo alcun nome della \"grande sposa reale\": Amenofi II non tenne a registrare il nome delle sue spose; alcuni archeologi ritengono che ritenesse eccessivo il peso raggiunto allora dalle donne mediante il titolo di \"divina sposa di Amon\", e inoltre si sottolinea il ruolo che ebbe col padre Thutmose III nella rimozione della memoria di Hatshepsut dai monumenti e dalle raffigurazioni. Il suo successore (Thutmose IV) nacque da Tiaa, una sposa secondaria.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "116894", "revid": "125318220", "url": "https://it.wikipedia.org/wiki?curid=116894", "title": "Principato di Taranto", "text": "Il Principato di Taranto (1088-1465) fu un principato normanno di cui Taranto divenne la capitale.\nStoria.\nIl primo reggente fu il figlio di Roberto il Guiscardo, Boemondo I d'Antiochia, che ottenne il titolo in seguito a una disputa di successione: il padre, dopo aver ripudiato la prima moglie Alberada, madre di Boemondo, prese in moglie Sichelgaita. Con quest'ultima ebbe un figlio, Ruggero Borsa, che design\u00f2 come suo successore al ducato di Puglia. Boemondo fu ricompensato con Taranto e le terre e i castelli della Terra d'Otranto.\nIl Principato di Taranto, durante i suoi 377 anni di storia, fu talora un potente dominio feudale dipendente del Regno di Sicilia (e pi\u00f9 tardi del Regno di Napoli), altre volte si ridusse a mero titolo, spesso concesso all'erede al trono o al marito d'una regina regnante.\nEstensione del Principato.\nNel 1086 i territori ceduti a Boemondo corrispondevano, oltre alla citt\u00e0 di Taranto, ai territori della contea di Conversano e gran parte del Salento, tranne Lecce e Ostuni. Nel corso degli anni il Principato di Taranto fu pi\u00f9 volte smembrato, sia perch\u00e9 i suoi Principi, per ricompensare dei servigi resi loro da cavalieri, donavano parte dei loro domini, sia perch\u00e9 i Sovrani napoletani, timorosi della potenza a cui era giunto il Principato, ne sottraevano dei territori che donavano ad altri baroni.\nDopo il 1399, infatti, con la titolarit\u00e0 del Principato passata a Raimondo Orsini Del Balzo, i domini del Principato si sommarono a quelli della Contea di Lecce, della contea di Soleto ed alcune baronie e signorie in Terra di Lavoro e Terra di Bari."}
{"id": "116895", "revid": "438678", "url": "https://it.wikipedia.org/wiki?curid=116895", "title": "Query", "text": "In informatica, il termine query indica l'interrogazione di una base di dati da parte di un utente. Il database \u00e8 in genere strutturato secondo il modello relazionale, che permette di compiere determinate operazioni sui dati (selezione, inserimento, cancellazione, aggiornamento, ecc.). Di solito una query usa un linguaggio di interrogazione interpretato, il quale \u00e8 rappresentato dallo standard SQL (Structured Query Language) nei suoi sottolinguaggi Data Query Language e Data Manipulation Language, che in tal modo la rende pi\u00f9 comprensibile al sistema di gestione di database (DBMS).\nIl risultato di una query \u00e8 oggetto di studio dell'algebra relazionale.\nDescrizione.\nEsistono svariati tipi di DBMS (per es. MySQL, Oracle, Interbase, Postgres), che hanno sviluppato una loro specifica sintassi; ma come standard di riferimento hanno tutti l'SQL ANSI.\nUna query di selezione inizia classicamente con il comando &lt;samp&gt;SELECT&lt;/samp&gt;, che apre una stringa di interrogazione sul database; il simbolo &lt;samp&gt;*&lt;/samp&gt; (\"all\") seleziona tutti i campi della tabella; &lt;samp&gt;FROM&lt;/samp&gt; dichiara l'origine dei dati (nell'esempio sottostante, la tabella STATI).\nUna semplice query SQL di selezione pu\u00f2 essere la seguente:\nselect * from STATI\nSi possono aggiungere criteri restrittivi di selezione (filtri) introdotti abitualmente attraverso la clausola aggiuntiva &lt;samp&gt;WHERE&lt;/samp&gt;. Vediamo un esempio:\nselect * from STATI where CONTINENTE = \"Europa\";\nIn questo caso la query restituir\u00e0, tra tutti i record, solo quelli che avranno nel campo &lt;samp&gt;CONTINENTE&lt;/samp&gt; il valore \"&lt;samp&gt;Europa&lt;/samp&gt;\". Se al posto dell'operatore logico di confronto &lt;samp&gt;=&lt;/samp&gt; si usa invece &lt;samp&gt;&lt;&gt;&lt;/samp&gt; verranno selezionati tutti i record diversi dal valore immesso.\nSi possono inoltre combinare pi\u00f9 filtri di ricerca, uniti dall'operatore logico &lt;samp&gt;and&lt;/samp&gt; e &lt;samp&gt;or&lt;/samp&gt;, ottenendo una condizione per la quale una query deve essere valida oppure combinare pi\u00f9 query insieme tramite la clausola Join.\nLe operazioni tipiche di query che saranno possibili su una tabella, precedentemente definita e creata nella sua struttura tramite il Data Definition Language (DDL), sono quelle riassunte nell'acronimo CRUD, ovvero C creazione o inserimento dei record (&lt;samp&gt;INSERT&lt;/samp&gt;), R lettura (&lt;samp&gt;SELECT&lt;/samp&gt;), U aggiornamento (&lt;samp&gt;UPDATE&lt;/samp&gt;), D cancellazione (&lt;samp&gt;DELETE&lt;/samp&gt;).\nTipi di query.\nEsistono diversi tipi di query:\nEsistono inoltre le query annidate dove il filtro della query \u00e8 dato da un'altra query.\nEsistono anche le query di raggruppamento, tramite cui \u00e8 possibile raggruppare righe in base ad uno o pi\u00f9 campi. in questo caso, ogni gruppo \u00e8 costituito da righe aventi dati uguali nel campo indicato (detto appunto campo raggruppato) ed occuper\u00e0 una sola riga dell'elenco prodotto dalla query. Le principali funzioni native di Access da applicare ad ogni raggruppamento sono quelle di somma, conteggio, media, minimo e massimo.\nAltri ambiti.\nIl termine query \u00e8 anche usato per indicare una conversazione privata tra due utenti di una chat, come ad esempio in IRC."}
{"id": "116896", "revid": "742538", "url": "https://it.wikipedia.org/wiki?curid=116896", "title": "Irwindale (hardware)", "text": "Irwindale era il nome in codice del successore del core Nocona alla base della CPU Intel Xeon DP per sistemi biprocessore, presentato agli inizi del 2005.\nCaratteristiche tecniche.\nProcesso produttivo.\nLe caratteristiche tecniche di Irwindale erano molto simili a quelle del predecessore Nocona; era rimasto immutato il processo produttivo a 90 nm, il bus a 800 MHz e il socket, ovvero ancora il 604. La cache L2 invece venne raddoppiata diventando di 2 MB.\nTecnologie implementate.\nOltre al supporto alle istruzioni MMX, SSE, SSE2 e SSE3, Irwindale eredit\u00f2 da Nocona anche la capacit\u00e0 di elaborare codice a 64 bit grazie alle istruzioni EM64T e integrava la tecnologia di protezione XD-bit, oltre ovviamente all'ormai storica implementazione dell'Hyper-Threading.\nVenne per\u00f2 integrata anche la tecnologia di risparmio energetico SpeedStep, abbinata alla nuova Demand Based Switching (DBS), che consentiva di variare dinamicamente i parametri di funzionamento del processore in funzione del carico di lavoro istantaneo, cos\u00ec da ridurre a sua volta il consumo complessivo che nella nuova CPU era solo leggermente superiore a quello del predecessore Nocona attestandosi sui 110 W.\nChipset supportati.\nAl momento dell'introduzione, il 15 febbraio 2005, Irwindale era accompagnato dai chipset iE7520 e iE7525, insieme ai quali costituiva la piattaforma Lindenhurst.\nIl taglio dei prezzi per facilitare il passaggio.\nIl 13 settembre 2005 Intel pratic\u00f2 un taglio dei prezzi per i vari modelli di processore Irwindale: le varie versioni (3,6 GHz, 3,4 GHz, 3,2 GHz e 3 GHz) scesero rispettivamente a 690 $, 455 $, 316 $ e 256 $. Questa mossa serv\u00ec ad Intel per preparare il terreno per il modello a 3,8 GHz, uscito pochi giorni dopo, il 26 settembre e, successivamente, l'unico esemplare di Paxville DP, il primo Xeon DP dual core presentato l'11 ottobre 2005, che per\u00f2 non fu un reale successore di Irwindale dato che, essendone stato presentato un solo modello, questo venne affiancato alle varianti di Irwindale.\nIrwindale a voltaggio ridotto.\nIn concomitanza con l'uscita sul mercato del modello a 3,8 GHz il 26 settembre 2005, Intel present\u00f2 2 modelli di Irwindale a voltaggio ridotto. Si trattava del modello a 3,2 GHz MV (Medium Voltage) e quello a 3 GHz LV (Low Voltage), rispettivamente con voltaggio di alimentazione, \"medio\" e \"basso\".\nPrezzi dei vari modelli al lancio.\nDi seguito i prezzi dei primi modelli arrivati sul mercato:\nLe versioni a voltaggio ridotto invece avevano i seguenti prezzi:\nModelli arrivati sul mercato.\nLa tabella seguente mostra i modelli di Xeon, basati sul core Irwindale, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nCome detto, poco dopo il lancio di Irwindale Intel decise di proporre anche una versione dual core per i sistemi biprocessore, chiamata con il nome in codice di Paxville DP e che era a tutti gli effetti una rimarchiatura del core Paxville destinato invece ai sistemi multiprocessore. Paxville DP non fu il vero successore di Irwindale, dato che entrambi continuarono a coesistere sul mercato per diverso tempo.\nIl successore di Irwindale venne presentato a maggio 2006 e si trattava di Dempsey, ovvero il primo Xeon DP dual core, disponibile per tutte le fasi di mercato (di Paxville DP, come detto, esisteva un unico esemplare ed era quindi una \"soluzione di passaggio\" destinata a durare molto poco sui mercati, ed indirizzata da Intel solo agli utenti pi\u00f9 esigenti). A marzo 2006 venne presentata anche una particolare versione di processore Xeon DP, basata per\u00f2 non sull'architettura NetBurst ma su quella del Core Duo Yonah e indicata come Sossaman; essa era pensata per l'utilizzo in server di ridotte dimensioni dove fosse importante contenere i consumi."}
{"id": "116899", "revid": "767487", "url": "https://it.wikipedia.org/wiki?curid=116899", "title": "Claudio Golinelli (musicista)", "text": "Biografia.\nAll'et\u00e0 di 8 anni inizia a suonare la batteria nell'orchestra \"GinoK\", del padre.\nAll'et\u00e0 di 12 anni frequenta il conservatorio, alternando ci\u00f2 a esperienze \"live\" con formazioni rock, diplomandosi successivamente in contrabbasso. Quattro anni dopo, folgorato da Paul McCartney, parte per Londra dove suona il basso elettrico con varie band della zona e realizzando alcuni vinili.\nNel 1969 arriva la prima esperienza professionale come bassista nel gruppo \"I baci\" (dove suona con il chitarrista Jimmy Villotti e l'ex batterista di Fred Bongusto, Gilberto Rossi), cui seguono alcune partecipazioni a trasmissioni televisive, l'incisione di due 45 giri e la partecipazione al Cantagiro 1969, dove ha modo di stringere amicizia con un giovanissimo Dodi Battaglia.\nPresta servizio militare come telescriventista presso lo Stato maggiore dell'Aeronautica, al termine del quale torna a suonare in gruppi rock, in particolare con gli italo-americani Zebra Crossing, con i quali partecipa ad un tour europeo.\nNel 1979 viene contattato dal produttore Willy David che gli d\u00e0 l'incarico di formare la band di supporto per Gianna Nannini, lavorando per l'artista sia in studio che dal vivo. Grazie alla produzione di Conny Plank i dischi della Nannini riscuotono grande successo in Germania che gli permetteranno di andare insieme in tourn\u00e9e con Udo Lindenberg e aprire sette concerti per i Police.\nDal 1980 prende il via la collaborazione artistica con Vasco Rossi, dove scrive e incide il riff iniziale di basso della celeberrima \"Siamo Solo Noi\" dell'omonimo album. In realt\u00e0 tale riff \u00e8 un riadattamento di un assolo che l'artista era solito eseguire durante i live di Gianna Nannini.\nNel 1983 accompagna Ron e gli Stadio per il tour e l'album live \"Tutti i cuori viaggianti\" per il quale per\u00f2 non viene accreditato.\nNel 1984 entra nella Steve Rogers Band, il gruppo che accompagnava Vasco Rossi nelle tourn\u00e9e, aprendo una lunghissima stagione di concerti. Nel 1986 la Steve Rogers Band tenta anche la carriera solista e pubblica il suo primo album, intitolato I duri non ballano, dal quale viene estratto il singolo \"Ok si\". Nel 1987, terminato il C'\u00e8 chi dice No Tour con Vasco, la Steve Rogers Band pubblica il nuovo album Alzati la gonna, da cui sar\u00e0 estratto l'omonimo singolo destinato a diventare il tormentone dell'estate italiana 1988. Il secondo brano estratto, la melodica \"Bambolina\", permise alla band di vincere il Telegatto come gruppo dell'anno, consegnato da Red Ronnie durante il programma Vota la voce. Il gruppo inizia cos\u00ec un lungo tour estivo, al termine del quale decide per il distacco da Vasco Rossi. Golinelli inizialmente non vorrebbe rompere la collaborazione con Vasco ma, soprattutto per la sua profonda amicizia con Massimo Riva, a malincuore decide di stare con la band.\nNel 1989 pubblicano il nuovo album Steve Rogers Band, ma le vendite non decollano, complice anche il poco successo ottenuto al Festival di Sanremo. Nel 1990 pubblicano il loro ultimo album Sono donne, che non trover\u00e0 grande riscontro tra il pubblico, e che porter\u00e0 allo scioglimento del gruppo.\nNel 1991 Golinelli ritorna cos\u00ec a suonare in pianta stabile con Vasco Rossi.\nNel frattempo, anche grazie al suo contratto da turnista per la RCA, negli anni ha avuto modo di partecipare all'incisione di album di diversi artisti italiani tra cui, oltre agli Stadio, con i quali registra l'album \"Siamo tutti elefanti inventati\", anche Marco Conidi e Paola Turci, Gerardina Trovato, Tazenda, Eugenio Finardi e Alberto Fortis.\nNel 1994 \u00e8 nella band che accompagna Adriano Celentano nel suo ritorno ai concerti per un tour italiano ed europeo che comincia dalla Favorita di Palermo il 29 settembre, e che tocca, tra le altre, Cava de' Tirreni, Bari, Roma, Firenze e Torino; a novembre il tour va all'estero, con concerti a Colonia, Bruxelles, Dortmund, Berlino, Zurigo, Mannheim, Stoccarda e Monaco di Baviera. L'ultima tappa del tour si tiene al Forum di Assago del 18 novembre e viene trasmessa in diretta da Rai 1. A tutt'oggi \u00e8 il suo ultimo tour. Il 27 settembre 1995 suona ancora con Celentano a Lourdes, e il 27 settembre 1997 si esibisce davanti a papa Giovanni Paolo II in occasione del concerto per il Meeting Eucaristico di Bologna al quale partecipano 400.000 spettatori, dove ha modo di suonare per l'occasione anche uno dei suoi brani preferiti come \"Pregher\u00f2\".\nTra il 1995 e il 1996 suona con Franco Battiato in occasione della tourn\u00e9e a sostegno del disco L'ombrello e la macchina da cucire.\nIl 20 giugno 1998 \u00e8 sempre con Vasco nel primo storico concerto tenuto dal rocker nella sua Imola presso l'Autodromo Enzo e Dino Ferrari in occasione della prima edizione dell'Heineken Jammin Festival.\nNel 2000 entra a far parte dei \"Class\" coi quali pubblicher\u00e0 un album e girer\u00e0 l'Italia per una lunga serie di concerti. Attualmente, oltre agli impegni con Rossi, partecipa come ospite a tributi come NSMGA Nonsiamomicagliamericani, La Combriccola di Vasco, i Vascombriccola, Diapasonband, Vizi e Virt\u00f9 ed \u00e8 tornato a calcare la scena con la Steve Rogers Band a fianco di Maurizio Solieri, Mimmo Camporeale, Beppe Leoncini, Andrea Innesto e Christian Bagnoli.\nNel 2004 prende parte anche al Tour invernale di Simone Tomassini, il giovane rocker lanciato proprio dallo stesso Vasco in quell'anno e con lui registra anche tutto l'album \"Buon Viaggio\" del 2005, da cui escono le hit \"Fatto di cartone\" , \"Quando sei ragazzo\" e \"Dea\".\nNel 2008 gli viene diagnosticato un tumore al fegato che gli impedisce di partecipare ad alcuni concerti. Si rimetter\u00e0 del tutto dall'autunno 2009 in occasione del \"Tour Europe Indoor 2009/2010\".\nNel 2010 registra le parti di basso per diversi brani nell'album \"Vivere o niente\" di Rossi.\nNel novembre 2012 \u00e8 stato insignito del premio \"Nati sotto l'orologio\", premio alternativo all'allora Grifo d'Oro, ideato da Andrea Zucchini, consigliere comunale della citt\u00e0 di Imola.\nNell'autunno del 2012 oltre a continuare la collaborazione con Vasco Rossi intraprende il progetto del Gallo Team con diverse date in tutta l'Italia.\nOltre a lui, la band \u00e8 composta da Cristian Cicci Bagnoli, Fabrizio Foschini, collaboratore degli Stadio ed Adriano Molinari, batterista di Zucchero Fornaciari.\nCon il Gallo Team ha all'attivo due singoli \"Per Noi\" uscito nella primavera 2013 e \"Notte da Paura\" uscito nei primi giorni del 2014. Dai due singoli sono stati estratti due video per la regia di Giovanni Scafoglio.\nNell'estate 2016 va in tour con gli amici e colleghi Stef Burns e Will Hunt formando un power trio che ha girato per le piazze italiane suonando pezzi classic rock anni 70 o altri brani hard rock.\nIl 1\u00ba luglio 2017 suona il basso a fianco di Vasco Rossi al concerto \"Modena Park 2017\".\nDurante le prove per il tour di Vasco Rossi a Lignano Sabbiadoro, il 22 maggio 2018, un malore lo costringe a saltare quasi totalmente il tour, tornando sul palco solamente per la data conclusiva allo stadio di Messina.\nA partire dal VascoNonStop Live 2019 suona alternandosi sul palco con Andrea Torresani.\nNel settembre 2020 subisce un intervento per il trapianto del fegato presso il Policlinico Sant'Orsola di Bologna."}
{"id": "116903", "revid": "1632387", "url": "https://it.wikipedia.org/wiki?curid=116903", "title": "Celesta", "text": "La celesta (nota anche come celeste o celestino) \u00e8 uno strumento musicale idiofono, ossia che produce il suono mediante il materiale stesso di cui \u00e8 composto senza l'ausilio di parti poste in tensione: nel caso specifico si tratta di uno strumento idiofono a percussione, il cui aspetto \u00e8 simile a quello di un pianoforte verticale di piccole dimensioni.\nIl suono viene prodotto da alcune lamelle di metallo sospese tramite un sistema di martelletti e comandate da una tastiera (lo stesso sistema viene applicato al pianoforte) e da una pedaliera.\nProduce un suono ovattato, dolce e chiaro, privo di armonici.\nIn quanto variante dello xilofono, con lamelle di metallo al posto di quelle di legno, la celesta (come il glockenspiel e il vibrafono) \u00e8 classificata tra i metallofoni.\nStoria.\nLa celesta (il cui nome completo \u00e8 voce celeste) fu inventata nel 1886 dal costruttore parigino di armonium August Mustel, sulla base di uno strumento ideato da suo padre, Victor Mustel, nel 1860.\nLo strumento di Victor Mustel, chiamato Dulcitone, era formato da dei diapason che venivano percossi da martelletti azionati da una tastiera.\nLa celesta fece il suo primo ingresso nell'orchestra sinfonica nel 1892, nel balletto \"Lo schiaccianoci\", di P\u00ebtr Il'i\u010d \u010cajkovskij. Tuttavia altri sostengono che la celesta venne impiegata per la prima volta in una piccola orchestra nel dicembre del 1888 da Ernest Chausson per \"La temp\u00eate\". Dopo il successo ne \"Lo schiaccianoci\", la celesta venne usata da Richard Strauss nell'opera \"Ariadne auf Naxos\" e Giacomo Puccini nella \"Tosca\". Anche altri compositori come Mahler nella \"Sinfonia n. 6\", Stravinskij nel suo \"Requiem\", Bart\u00f3k nella \"Musica per archi, percussione e celesta\", Holst nella suite \"I pianeti\", Debussy nel brano \"Les Chansons de Bilitis\", Sch\u00f6enberg nell'opera \"Herzgewachse\", Casella in \"Convento veneziano\" (qui lo strumento \u00e8 suonato a quattro mani come il pianoforte). Anche L\u00e9o Delibes e Th\u00e9odore Dubois fecero uso della celesta nelle loro composizioni. Se Stockhausen esasper\u00f2 l'aspetto melenso, gli allievi della scuola di Cage, in primis Feldman, fecero un ottimo utilizzo della celesta.\nLa celesta \u00e8 stata utilizzata anche da musicisti rock e pop, gi\u00e0 in registrazioni degli anni quaranta di Frank Sinatra per la Columbia, tra cui \"I'll Never Smile Again\", poi i Velvet Underground nella celeberrima \"Sunday Morning\". Tra gli altri gruppi che hanno utilizzato la tipica sonorit\u00e0 dello strumento segnaliamo The Beatles (\"Baby, It's You\"), The Beach Boys (\"Girl Don't Tell Me\"), Buddy Holly (\"Everyday\"), e i Pink Floyd (\"The Gnome\" e la versione di \"Mother\" usata nel film \"The Wall)\".\nAnche nella musica d'avanguardia e il jazz \u00e8 stato ed \u00e8 tutt'ora utilizzato questo strumento, che ben si dedica al creare atmosfere di particolare intensit\u00e0, come in \"The Survivor's Suite\" del 1977, di Keith Jarrett e il suo quartetto (Dewey Redman, Charlie Haden, Paul Motian).\nIn anni pi\u00f9 recenti, il compositore John Williams ha utilizzato la celesta per il celebre tema principale nella trasposizione cinematografica della saga di \"Harry Potter\".\nAltri esempi contemporanei di utilizzo della celesta li troviamo in alcuni album del musicista svedese Lars Danielsson, \"Pasodoble\" del 2007, \"Tarantella\" del 2009, in cui lo strumento viene suonato dal pianista polacco Leszek Mozder.\nMeccanica.\nLa celesta ha una forma simile a quella di un piccolo pianoforte verticale. La sua tastiera, formata generalmente da un'estensione che va dal Do3 al Do7, aziona dei martelletti che percuotono una serie di lastre d'acciaio intonate per semitoni, fissate ciascuna su una cassa di risonanza. Il suono, molto dolce, chiaro, vaporoso ma privo d'intensit\u00e0, pu\u00f2 essere ampliato attraverso l'uso del pedale di risonanza.\nLa notazione corrisponde a un'ottava pi\u00f9 sotto rispetto ai suoni realmente prodotti.\nCuriosit\u00e0.\nQuando nel 1891 P\u00ebtr Il'i\u010d \u010cajkovskij vide la celesta, ebbe l'idea che questo strumento dovesse fare il suo debutto all'interno di un'orchestra e, per evitare che altri autori gli rubassero l'idea, se la fece portare segretamente da Parigi scrivendo all'editore: \"Cos\u00ec che non possano servirsi dei suoi effetti prima di me\""}
{"id": "116904", "revid": "33689", "url": "https://it.wikipedia.org/wiki?curid=116904", "title": "Livello di trasporto", "text": "Il livello di trasporto, in telecomunicazioni,\ninformatica e nell'ambito delle reti di calcolatori, \u00e8 il quarto dei livelli nel modello ISO/OSI. Il suo compito \u00e8 di fornire servizi al soprastante livello 5 (livello sessione) e per raggiungere tale scopo sfrutta i servizi offerti dal sottostante livello 3 (livello rete).\nLo scopo del livello di trasporto \u00e8 fornire un canale logico di comunicazione \"end-to-end\" per pacchetti.\nFunzionalit\u00e0.\nDi seguito vengono riportati i servizi che vengono, in genere, offerti dal livello di trasporto; \u00e8 bene ricordare che nessuno di tali servizi \u00e8 obbligatorio. Di conseguenza, per ciascuna applicazione \u00e8 possibile scegliere il protocollo pi\u00f9 adatto allo scopo.\nIl nome \"trasporto\" per tale livello pu\u00f2 quindi trarre in inganno in quanto non implementa alcun meccanismo di trasferimento logico e fisico dei dati sul canale (multiplazione/accesso multiplo, indirizzamento e commutazione) cui ovviano i livelli architetturali inferiori attraverso i meccanismi propri del particolare modo di trasferimento adottato, bens\u00ec al contrario si occupa di supplire alle mancanze delle funzionalit\u00e0 del trasferimento in termini di affidabilit\u00e0 implementando le suddette funzioni come garanzie sul trasporto stesso cio\u00e8 chiudendo il cerchio su tutto ci\u00f2 che il trasporto in toto dovrebbe fare e garantire.\nLivello di trasporto in Internet.\nNello stack protocollare Internet, i protocolli di trasporto pi\u00f9 utilizzati sono TCP e UDP.\nTCP \u00e8 il pi\u00f9 complicato fra i due e fornisce un servizio \"end-to-end\" orientato alla connessione e al byte, con verifica del corretto ordine di consegna, controllo di errore e di flusso. Il nome \u00e8 un acronimo per Transmission Control Protocol. UDP, invece, \u00e8 un protocollo pi\u00f9 snello e fornisce un servizio a datagrammi, senza connessione, con un meccanismo di riduzione degli errori e con porte multiple. Il nome \u00e8 un acronimo per User Datagram Protocol.\nEsempi.\nDi seguito sono elencati alcuni protocolli di trasporto. In genere questi protocolli si basano su IP."}
{"id": "116905", "revid": "125073879", "url": "https://it.wikipedia.org/wiki?curid=116905", "title": "Publio Fiori", "text": "Nel corso della sua carriera \u00e8 stato vicepresidente della Camera dei deputati, sottosegretario al Ministero delle poste e delle telecomunicazioni, sottosegretario alla Sanit\u00e0 e Ministro dei trasporti e della navigazione.\nLa militanza politica.\nLaureato in giurisprudenza, la sua esperienza politica ha inizio nella Democrazia Cristiana, partito nel quale ha militato fino al suo scioglimento.\nIl 2 novembre 1977 un gruppo di fuoco delle Brigate Rosse, formato da Prospero Gallinari, Barbara Balzerani e Bruno Seghetti, gli tese un agguato; Fiori, che era armato, tent\u00f2 di reagire ma venne gravemente ferito alle gambe e al torace.\nL'iscrizione alla P2.\nPublio Fiori per molto tempo risulta iscritto nella lista degli appartenenti alla P2, scoperta nel 1981. Solo nel 2001, il Tribunale di Roma, con sentenza n. 20537/01, ha escluso l'appartenenza di Publio Fiori alla loggia massonica P2 (tessera 1878).\nDalla DC ad AN.\nDal primo luglio del 1992 \u00e8 sottosegretario al Ministero delle poste e delle telecomunicazioni nel Governo Amato, mentre il 6 maggio dell'anno successivo entra nel Governo Ciampi come sottosegretario alla Sanit\u00e0.\nA luglio del 1993, allorquando l'assemblea organizzativa della Democrazia Cristiana (guidata all'epoca dal segretario Mino Martinazzoli) sceglie di aprirsi verso i contributi della sinistra e del PDS, decide di abbandonare il partito.\nFiori, infatti, \u00e8 situato sulle posizioni della destra-DC e sostiene che la tradizione democristiana non possa fondersi con quella post-comunista. La diatriba si apre principalmente negli ambienti romani dove, alle elezioni amministrative d'autunno, Fiori sceglie di supportare la destra e la candidatura a sindaco di Gianfranco Fini, alla guida di un Movimento Sociale Italiano che aveva gi\u00e0 iniziato quel rinnovamento liberaldemocratico che alcuni mesi pi\u00f9 tardi lo porter\u00e0 a confluire in Alleanza Nazionale.\nCos\u00ec, nel 1995, con la svolta di Fiuggi, Fiori \u00e8 tra i fondatori di AN, dopo essere stato Ministro dei trasporti e della navigazione nel primo Governo Berlusconi.\nIl ritorno al centrismo.\nLa storia politica di Fiori in Alleanza Nazionale, per\u00f2, finisce nel 2005, in rotta di collisione con alcune scelte \"laiche\" del leader Fini (in particolare per la posizione sul referendum in materia di fecondazione assistita). Cos\u00ec sostiene il ritorno a posizioni neo-democristiane e neo-centriste, aderendo nel novembre dello stesso anno alla Democrazia Cristiana per le Autonomie, partito fondato da Gianfranco Rotondi, di cui viene nominato presidente. Una delle prime dichiarazioni di Fiori \u00e8 stata:\nA luglio 2006, divorzier\u00e0 dalla Democrazia Cristiana per le Autonomie dopo essere stato deferito al collegio dei probiviri con l'accusa di aver convocato illecitamente un congresso nazionale del partito.\nLa nascita di Rifondazione DC.\nApprofittando del clima politico in cui si dibatte sulla possibile costituzione di un soggetto politico centrista in contrapposizione al bipolarismo, Fiori fonda il partito Rifondazione DC il 1\u00ba ottobre 2006.\nFiori ne viene eletto segretario nazionale (per acclamazione), mentre Clelio Darida ne \u00e8 presidente del Consiglio nazionale.\nIl nuovo partito pone in atteggiamento critico nei confronti della sinistra e del Governo Prodi, schierandosi contro la Finanziaria 2007. Il soggetto politico tuttavia non decolla e si vede costretto, per rafforzarsi, alla promozione di una federazione di partiti di ispirazione democristiana.\nIl 10 ottobre 2010 ed il 10 aprile 2011, il progetto prende vita con la celebrazione in Roma delle prime due Assemblee Nazionali dei Movimenti di Ispirazione Cattolica.\nIl progetto della Federazione Democristiana.\nAll'inizio del 2007 il partito si federa con i Popolari UDEUR di Clemente Mastella e la Democrazia Cristiana di Giuseppe Pizza e fonda la Federazione Democristiana con l'obiettivo in prospettiva di costituire un polo di centro di ispirazione democristiana e di predisporre liste unitarie per le elezioni europee del 2009."}
{"id": "116909", "revid": "31886", "url": "https://it.wikipedia.org/wiki?curid=116909", "title": "Cranfords", "text": "Cranfords era il nome in codice della versione \"ridotta\" del core Potomac, che era il successore del core Gallatin alla base della CPU Intel Xeon MP per sistemi multiprocessore, presentato il 29 marzo 2005.\nSi trattava di una particolare versione del core Potomac, sprovvista della cache L3 e destinata a realizzare piccoli server a basso costo.\nCaratteristiche tecniche.\nProcesso produttivo.\nDerivando dal processore Potomac, Cranfords ne ereditava anche tutte le caratteristiche tecniche, quali il processo produttivo a 90 nm e il raddoppio delle cache L1 e L2 diventate, rispettivamente, di 16 KB e 1 MB.\nLa differenza sostanziale rispetto a Potomac era, come detto, la totale assenza della grande cache L3 da 8 MB, caratteristica che, unita al nuovo processo produttivo, consentiva di avere un'ottima resa produttiva e di contenere quindi notevolmente i costi di fabbricazione.\nIl BUS era quello a 667 MHz e al pari di quanto avvenuto in Potomac venne introdotta un'architettura a 2 BUS distinti e paralleli, ciascuno dei quali era in grado di supportare 2 processori fisici contemporaneamente: questa caratteristica consentiva di avere un BUS dedicato da 5,3 GB/s per ogni coppia di processori, consentendo una buona scalabilit\u00e0 delle prestazioni nel momento in cui questi aumentavano di numero passando da 2 a 4.\n \n \"Per maggiori informazioni, vedi la voce Potomac.\"\nTecnologie implementate.\nDifferenziandosi da Potomac solo per l'assenza della cache L3 (oltre che per il clock), Cranfords integrava tutte le tecnologie del \"fratello maggiore\" vale a dire, oltre a MMX, SSE, SSE2, anche EM64T, XD-bit e Hyper-Threading.\nChipset supportati.\nCome per Potomac, il chipset utilizzato da Cranfors era l'iE8500 precedentemente conosciuto come TwinCastle, in grado di offrire il supporto quad channel alle memorie RAM DDR2-400 e al doppio BUS parallelo, e compatibile anche con il successore di Potomac, Paxville.\nPrezzi dei vari modelli al lancio.\nAl momento della presentazione i prezzi dei vari modelli erano i seguenti:\nModelli arrivati sul mercato.\nLa tabella seguente mostra i modelli di Xeon, basati sul core Cranfords, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nIl 2 novembre 2005 Intel present\u00f2 il primo Xeon MP dual core, Paxville. Quest'ultimo era sprovvisto di cache L3 ma alla presenza del doppio core affiancava, tra le altre cose, un BUS pi\u00f9 veloce che raggiungeva gli 800 MHz, una cache L2 maggiorata e supporto alle tecnologie SpeedStep e Vanderpool.\nIntel sospese la produzione delle CPU Cranfords, insieme a quella del \"fratello maggiore\" Potomac, a partire dal secondo trimestre 2007."}
{"id": "116910", "revid": "533647", "url": "https://it.wikipedia.org/wiki?curid=116910", "title": "Enniscrone", "text": ""}
{"id": "116911", "revid": "2079676", "url": "https://it.wikipedia.org/wiki?curid=116911", "title": "Giovanni Marras", "text": "Imprenditore edile e commerciale di origine sarda, \u00e8 stato eletto deputato nel 1996 per la lista di Forza Italia nella circoscrizione Sardegna. Eletto nuovamente nel 2001 e nel 2006, non \u00e8 stato riconfermato nelle elezioni politiche del 13-14 aprile 2008, risultando il primo dei non eletti. Alla Camera dei deputati \u00e8 stato membro della Commissione Bilancio. \u00c8 stato sindaco di Arborea per due legislature, dal 1995 al 2005; attualmente ricopre la carica di assessore nella giunta comunale.\nNell'ultima tornata elettorale, le Elezioni regionali in Sardegna del 2009, candidato nella lista del Popolo della Libert\u00e0, nel collegio di Oristano, non \u00e8 stato eletto alla carica di consigliere regionale.\nHa ricoperto la carica di Coordinatore Provinciale di Forza Italia della Provincia di Oristano, fino al congresso Nazionale che ha sancito la nascita del Popolo della Libert\u00e0.\nDa non confondere con l'omonimo giornalista, deceduto nel 2013, che comparve in una lista della loggia P2."}
{"id": "116914", "revid": "154326", "url": "https://it.wikipedia.org/wiki?curid=116914", "title": "Carlo Emanuele IV", "text": ""}
{"id": "116915", "revid": "115629046", "url": "https://it.wikipedia.org/wiki?curid=116915", "title": "IE8500", "text": "Il chipset iE8500 (conosciuto anche con il nome in codice di TwinCastle), introdotto da Intel quale cuore della piattaforma Xeon MP basata sui core Potomac e Cranfords, vanta alcune nuove soluzioni tecniche. Il bus di sistema \u00e8 stato portato a 667 MHz di clock partendo da una frequenza originaria di 400 MHz; quale diretta conseguenza la bandwidth massima teorica del bus \u00e8 aumentata da 3,2 GB al secondo a 5,3 GB. Intel ha introdotto un'architettura con due distinti bus paralleli, ciascuno dei quali \u00e8 in grado di supportare due processori fisici contemporaneamente: questo permette di avere un bus dedicato a 5,3 GB al secondo per ogni coppia di processori, consentendo una buona scalabilit\u00e0 delle prestazioni nel momento in cui questi aumentano di numero passando da 2 a 4.\nPer sfruttare al meglio il bus di sistema, Intel ha introdotto il supporto alla memoria DDR2 400 con questa piattaforma, permettendo di sfruttare i benefici di questa tecnologia di memoria per quanto riguarda l'inferiore consumo rispetto alle memorie DDR tradizionali. Il controller memoria \u00e8 di tipo Quad channel, soluzione che permette un raddoppio della bandwidth massima teorica rispetto alle tradizionali architetture Dual channel.\nQuesta piattaforma \u00e8 stata pensata da Intel anche in prospettiva futura: con essa, infatti, il produttore statunitense ha posto le basi per il supporto alla successiva generazione di processori Xeon MP dotati di architettura Dual core, che sono stati introdotti sul mercato a partire dal 2006.\nLa piattaforma, inoltre, ha introdotto ufficialmente anche il supporto alla tecnologia Vanderpool, pensata per la virtualizzazione che \u00e8 stata introdotta con le successive versione del processore Xeon MP.\nDa segnalare, infine, alcune interessanti funzionalit\u00e0 che Intel ha implementato in questa nuova piattaforma, con l'obiettivo di differenziarla maggiormente con quella Xeon DP non solo sul piano del supporto al tipo di processori. Sono da notare quindi le tecnologie Memory Raid e Memory Hot Swap, con le quali \u00e8 possibile avere una superiore salvaguardia dei dati e garantire che il sistema possa continuare a funzionare anche in presenza di malfunzionamenti a livello della memoria."}
{"id": "116916", "revid": "10873", "url": "https://it.wikipedia.org/wiki?curid=116916", "title": "TwinCaste", "text": ""}
{"id": "116917", "revid": "9498", "url": "https://it.wikipedia.org/wiki?curid=116917", "title": "Abbreviazioni standard degli autori latini", "text": "Questa lista delle abbreviazioni standard degli autori latini fornisce:"}
{"id": "116918", "revid": "10873", "url": "https://it.wikipedia.org/wiki?curid=116918", "title": "TwinCastle", "text": ""}
{"id": "116921", "revid": "154326", "url": "https://it.wikipedia.org/wiki?curid=116921", "title": "Vittorio Emanuele I", "text": ""}
{"id": "116930", "revid": "466539", "url": "https://it.wikipedia.org/wiki?curid=116930", "title": "Alfredo", "text": "Origine e diffusione.\nIl nome ha due etimologie possibili, entrambe valide (identificanti cio\u00e8 due nomi di origine diversa che col tempo si sono fusi in uno unico). Quella pi\u00f9 nota deriva dall'inglese antico \"\u00c6lfr\u00e6d\" (in sassone \"\u00c6lfred\"), ed \u00e8 composta da \"\u00e6lf\" (\"elfo\", da cui anche Elfrida e Alberico) e \"r\u00e6d\" (\"consiglio\", da cui anche Etelredo), quindi \"consiglio degli elfi\" o \"consigliato dagli elfi\". La seconda rimanda ad un altro nome inglese antico, \"\u00c6lfri\u00fe\" (in sassone \"\u00c6lfrith\"), composto dai termini \"all\" (\"tutto\") e \"fri\u00fe\" (o \"frith\", \"pace\"), quindi \"molto pacifico\" o \"tutta pace\". \u00c8 sovente confuso con un altro nome ancora, Altfrido.\nIl nome, di origini molto antiche, in passato fu usato da molti nobili, fra cui Alfredo il Grande, la cui fama ne assicur\u00f2 la sopravvivenza in Inghilterra anche dopo la conquista normanna, allorch\u00e9 molti nomi inglesi antichi furono rimpiazzati da quelli normanni; rarificatosi nel Medioevo, fu riportato in voga nel Settecento. In Italia, anche se presente fin dall'VIII secolo, \u00e8 un nome di affermazione recente, al maschile diffuso in tutta la penisola, mentre al femminile accentrato in Toscana e in alcune zone del Settentrione. I due periodi di maggior diffusione del nome sono stati il Settecento e, soprattutto, il secondo Ottocento, grazie alla fama dell'opera di Giuseppe Verdi, \"La traviata\", di cui Alfredo Germont \u00e8 il protagonista maschile.\nOnomastico.\nL'onomastico si festeggia solitamente il 15 agosto, in onore di sant'Alfredo, vescovo di Hildesheim nel IX secolo (si noti che molti calendari lo riportano, del tutto erroneamente, al 14 agosto). Per le forme femminili ricorre invece il 2 agosto, in ricordo di sant'Alfreda di Crowland, vergine inglese, figlia di Offa di Mercia, morta nella palude di Croyland nell'834. Si ricordano con questo nome anche:"}
{"id": "116931", "revid": "767487", "url": "https://it.wikipedia.org/wiki?curid=116931", "title": "Technobabble", "text": "Technobabble \u00e8 un neologismo inglese con una certa diffusione anche in altre lingue. Dato che \"techno-\" \u00e8 il prefisso inglese (dal greco \u03c4\u03ad\u03c7\u03bd\u03b7 t\u00e9chn\u0113, \"arte\") corrispondente all'italiano \"tecno-\" (da \"tecnologia\") e \"babble\" in inglese significa \"balbettamento\" o \"ciarla\", l'espressione significa letteralmente \"tecnobalbettamento\" (\"balbettamento tecnologico\") o \"tecnociarla\", con un processo simile a quello che avviene con le cosiddette parole macedonia. Il termine indica un discorso o un modo di parlare cos\u00ec pieno di gergo tecnico e scientifico da essere incomprensibile a chiunque non sia uno specialista del settore, oppure un modo di dare apparenza scientifica o tecnologica a locuzioni senza senso. \u00c8 stato a volte tradotto in italiano come tecno bla-bla. Nell'ambito strettamente informatico si parla anche di computerese.\nSebbene la definizione possa riferirsi anche ad una normale discussione fra specialisti di un dato settore, dove l'ampio uso di gergo tecnico serve a rendere pi\u00f9 rapido e preciso lo scambio di informazioni, il termine \"technobabble\" viene pi\u00f9 spesso usato in senso dispregiativo per riferirsi a chi infarcisce le proprie frasi di una quantit\u00e0 eccessiva di termini specialistici del tutto superflui (spesso usati a sproposito) allo scopo di impressionare l'uditorio e risultare volutamente criptico, non di rado per mascherare di proposito la vacuit\u00e0 o l'inconsistenza del messaggio (vedi anche linguaggio del marketing).\nMolte opere di fantascienza fanno ampio uso di termini pseudoscientifici e di \"technobabble\" per rendere l'impressione di una tecnologia molto avanzata ed appartenente a un lontano futuro. Un esempio celebre \u00e8 la serie televisiva \"Star Trek\" ideata da Gene Roddenberry."}
{"id": "116932", "revid": "6923", "url": "https://it.wikipedia.org/wiki?curid=116932", "title": "Technos Japan Corporation", "text": "La \u00e8 stata una software house giapponese di videogiochi, con una sussidiaria americana (la \"American Technos Inc.\"). I suoi giochi pi\u00f9 conosciuti sono stati la serie \"Kunio-kun\" (della quale fanno parte \"Renegade\" e \"River City Ransom\") e \"Double Dragon\".\nStoria.\nLa Technos \u00e8 stata fondata nel 1981 da tre ex dipendenti della ora defunta compagnia Data East, tra cui Kunio Taki, da cui la serie \"Kunio-Kun\" prendeva nome. Al momento della sua fondazione gli uffici consistevano in una singola stanza d'appartamento.\nI primi giochi della Technos Japan Corporation come \"Tag Team Wrestling\", \"Karate Champ\" e \"Acrobatic Dog-Fight\" sono stati pubblicati dalla stessa Data East. Nel 1987, la Technos Japan Corporation ha iniziato la celebre serie di videogiochi arcade \"Double Dragon\", distribuiti negli Stati Uniti dalla Taito; nello stesso anno la Technos produsse \"Super Dodge Ball\", un gioco di palla schivata. In seguito al successo di questo titolo, la compagnia fu in grado di trasferirsi dall'appartamento originario ad un proprio edificio. Il successo di \"Double Dragon\" negli Stati Uniti garant\u00ec alla compagnia notoriet\u00e0 nel mercato occidentale dei videogiochi, portando alla formazione della sussidiaria americana, la \"American Technos\".\nI cattivi risultati delle versioni Neo-Geo di \"Double Dragon\" e di \"Voltage Fighter Gowcaizer\" furono la causa del declino della ditta. \"Super Dodgeball\" per il Neo Geo fu l'ultimo gioco prodotto. Nel 1996, la Technos Japan Corporation dichiar\u00f2 bancarotta.\nPochi anni dopo le propriet\u00e0 della ditta furono acquistate dalla Million Corp., una compagnia fondata da ex dipendenti della Technos Japan (incluso il presidente Kunio Taki). \nDa allora sono stati prodotti remake in versione migliorata dei loro prodotti pi\u00f9 significativi.\nLista di videogiochi per piattaforma.\nNota: tutti i giochi sono ordinati secondo il titolo originale e la data di uscita in Giappone; sono inoltre esclusi le conversioni di titoli concessi in licenza ad altre compagnie (come la versione per Master System di \"Double Dragon\") e i titoli della Million, l'azienda che detiene i diritti d'autore della Technos."}
{"id": "116933", "revid": "767487", "url": "https://it.wikipedia.org/wiki?curid=116933", "title": "Apollo 13 (film)", "text": "Apollo 13 \u00e8 un film del 1995, diretto da Ron Howard, ispirato dal libro \"Lost Moon\", scritto da Jim Lovell e Jeffrey Kluger.\nLe vicende narrate sono quelle della missione spaziale omonima, fallita a causa di un grave incidente che mise a rischio la vita dei tre astronauti. Il film \u00e8 stato inserito nella lista stilata dal \"New York Times\" dei 1000 migliori film di sempre.\nTrama.\nIl film si apre con la storica trasmissione TV dello sbarco sul suolo lunare di Neil Armstrong con la missione Apollo 11, della quale Jim Lovell, Ken Mattingly e Fred Haise erano l'equipaggio di riserva. Giorni dopo la NASA nomina Lovell comandante della missione Apollo 13 dopo che Alan Shepard (precedente comandante) \u00e8 stato trattenuto a terra per un problema all'apparato uditivo.\nL'11 aprile 1970 dalla base di Cape Kennedy decolla la missione. Tre giorni dopo il lancio si verifica un incidente: l'esplosione dei serbatoi d'ossigeno durante la procedura di rimescolamento danneggia gravemente la navicella e - oltre ad impedire la prosecuzione della missione, annullando il previsto allunaggio - rende estremamente difficoltoso il rientro sulla Terra, con la possibilit\u00e0 che i tre uomini non sopravvivano.\nSuperati i primi momenti di sconcerto, l'intera NASA si attiva e il direttore di volo Gene Kranz mobilita tutte le forze possibili per porre rimedio alla difficile situazione; si rende determinante anche il richiamo di un componente dell'equipaggio originale: Ken Mattingly, questi trattenuto a terra a causa del sospetto di morbillo, per comporre una procedura straordinaria finalizzata a riportare sulla Terra la navicella nonostante il malfunzionamento o l'indisponibilit\u00e0 di molti sistemi di bordo.\nIl mondo intero, per tre lunghissimi giorni, segu\u00ec la vicenda con il fiato sospeso, nella speranza che i tre astronauti riuscissero a fare ritorno sani e salvi. Dopo il loro rientro, avvenuto nell'Oceano Pacifico, il comandante Lovell si ritir\u00f2, lavorando fino al suo pensionamento nella sala controllo della NASA; Fred Haise si ritir\u00f2 dal lavoro dopo che il progetto dell'Apollo 18 fu annullato per via dei tagli di budget; Jack Swigert lasci\u00f2 la NASA e fu eletto al congresso per lo stato del Colorado, ma mor\u00ec di cancro prima di assumere la carica; infine, Ken Mattingly continu\u00f2 la sua attivit\u00e0 di astronauta: raggiunse la Luna con l'Apollo 16 e partecip\u00f2 al Programma Space Shuttle.\nProduzione.\nIl film \u00e8 stato girato tra la Florida, Texas e California tra il 15 agosto e il 9 dicembre 1994. Il budget \u00e8 stato di 52 milioni di dollari.\nLe scene di assenza di peso sono state girate in caduta parabolica su un aereo della NASA usato per l'addestramento. Tutti i dialoghi tra il controllo di Terra e la nave spaziale sono tratti integralmente dai dialoghi reali, trascritti o registrati. Per esigenze di sceneggiatura sono state aggiunte frasi e situazioni verificatesi in altre occasioni.\nLovell comunica alla moglie Marilyn che andr\u00e0 sulla Luna dicendole che dovr\u00e0 cambiare la destinazione di una progettata vacanza alle Hawaii: con le stesse parole, riferite per\u00f2 a una vacanza ad Acapulco, l'aveva informata che avrebbe partecipato alla missione Apollo 8. La correzione di rotta \"a vista\" usando come riferimento la linea del Terminatore era gi\u00e0 stata sperimentata nella stessa missione Apollo 8 e non fu, quindi, un'idea estemporanea di Lovell. Una fortunata coincidenza fu che chi dovette usarla in situazione d'emergenza fosse la stessa persona che l'aveva provata in sicurezza.\nSempre dopo il ritorno di Apollo 8, alla domanda su chi pilotasse la capsula in orbita intorno alla Luna, Lovell rispose \"Isaac Newton\"; nel film spegnendo l'autopilota dice \"mettiamo Isaac Newton al posto di pilotaggio\". Per descrivere la brillante nube di goccioline che si crea durante lo scarico delle urine, gli astronauti usano il termine \"Costellazione di Urione\". Lo scherzoso termine era stato inventato dall'astronauta Walter Schirra.\nCameo.\nJim Lovell compare nel film come capitano della nave di recupero USS Iwo Jima. Ron Howard voleva che fosse ammiraglio, ma Lovell disse: \"Mi sono ritirato come capitano e capitano sar\u00f2!\". I genitori del regista Ron Howard, Rance e Jean, appaiono nel film. Jean impersona la madre di Lovell e Rance \u00e8 il prete che assiste la famiglia. Il fratello di Ron, Clint, appare nella sala di controllo come Seymour \"Sy\" Liebergot.\nDistribuzione.\nIl film usc\u00ec negli USA il 22 giugno 1995 con ottimi incassi: 173 milioni nel mercato nordamericano e circa 185 milioni nel resto del mondo. In totale gli incassi sono stati di 358 milioni di dollari. In Italia usc\u00ec il 13 ottobre 1995. Nel 2002 fu pubblicata una versione del film in formato IMAX (pi\u00f9 corta di 24 minuti per limiti tecnici di conversione), mentre nel 2005 \u00e8 stata pubblicata una versione speciale in DVD per il decimo anniversario, comprendente la versione cinematografica, la versione IMAX e altri extra. L'edizione italiana in DVD presenta una pista audio con il commento originale dell'astronauta Lovell e sua moglie, privo per\u00f2 di sottotitoli.\nInesattezze.\nNel film, Gene Kranz (Ed Harris) indossa un Seiko 6139-6002. In realt\u00e0, Gene Kranz ha indossato sia per la missione Apollo 11 che per la Missione Apollo 13 il suo Seiko 5 6119-8460, venduto all'asta per la cifra di 3500$."}
{"id": "116934", "revid": "4175", "url": "https://it.wikipedia.org/wiki?curid=116934", "title": "Cinque Nazioni 1999", "text": "Il Cinque Nazioni 1999 (; ; ) fu la 70\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 105\u00aa in assoluto considerando anche le edizioni dell'Home Championship.\nNoto per motivi di sponsorizzazione come 1999 Lloyds TSB Five Nations e tenutosi tra il e l', fu l'ultima edizione di torneo a chiamarsi \"Cinque Nazioni\"; l'anno precedente, infatti, il comitato organizzatore della competizione aveva ammesso l' con conseguente modifica del nome del torneo, dal 2000 in avanti, in \"Sei Nazioni\".\nPer il secondo anno consecutivo il disput\u00f2 gli incontri interni allo stadio di Wembley a Londra stanti i lavori per il completamento del Millennium Stadium.\nIl torneo fu vinto dalla , alla sua ventiduesima affermazione assoluta, tredicesima non condivisa.\nLe sorti della competizione si decisero nell'ultima giornata: la , sconfitta nello scontro diretto valido per la Calcutta Cup nella seconda giornata, si present\u00f2 dopo tre gare a Saint-Denis con 4 punti in casa della campione uscente e la sconfisse 36-22 affiancando provvisoriamente gli inglesi in testa alla classifica ma con una migliore differenza dello \"score\" fatti/sub\u00ecti; poco dopo, a Wembley, il batt\u00e9 l' 32-31, cos\u00ec consegnando alla il titolo, primo (e al 2020 unico) dell'era professionistica, che giunse a 9 anni dal pi\u00f9 recente Grande Slam conseguito nel .\nDopo la vittoria finale il C.T. scozzese Jim Telfer annunci\u00f2 le sue dimissioni dall'incarico e il ritiro dall'attivit\u00e0 di allenatore.\nL'anno successivo fu proprio la nazionale campione uscente a tenere a battesimo la nuova arrivata nel Sei Nazioni 2000, che contro pronostico batt\u00e9 la pi\u00f9 quotata formazione britannica."}
{"id": "116935", "revid": "2144915", "url": "https://it.wikipedia.org/wiki?curid=116935", "title": "Realt\u00e0 virtuale", "text": "Con il termine realt\u00e0 virtuale (a volte abbreviato in \"VR\" dall'inglese virtual reality) si identificano vari modi di simulazione di situazioni reali mediante l'utilizzo di computer e l'ausilio di interfacce appositamente sviluppate.\nStoria.\nMorton Heilig, gi\u00e0 dalla met\u00e0 del XX secolo, parl\u00f2 del cosiddetto \"cinema esperienza\" (\"Experience Theater, come lo defin\u00ec lui\") che poteva coinvolgere tutti i sensi in maniera realistica, immergendo lo spettatore nell'azione che si svolgeva sullo schermo. Costru\u00ec un prototipo della sua visione, chiamato Sensorama, nel 1962, insieme a cinque film che questo apparecchio proiettava e che coinvolgevano molti sensi (vista, udito, olfatto, tatto). Costruito prima dei computer digitali, il Sensorama era un dispositivo meccanico che funziona ancora oggi.\nNel 1968 Ivan Sutherland, con l'aiuto del suo studente Bob Sproull, cre\u00f2 quello che \u00e8 considerato il primo sistema di realt\u00e0 virtuale con visore. Era primitivo sia in termini di interfaccia utente sia di realismo, il visore da indossare era cos\u00ec pesante da dover essere appeso al soffitto e la grafica era costituita da semplici stanze in wireframe. L'aspetto di quel dispositivo ne ispir\u00f2 il nome, \"La Spada di Damocle\".\nIl primo passo decisivo verso l'ipermedia, e il primo dispositivo che possa essere considerato di realt\u00e0 virtuale \u00e8 stato l'Aspen Movie Map realizzato sotto forma di software dal MIT nel 1977. Il principale scopo di questo simulatore era ricreare virtualmente Aspen, cittadina del Colorado; agli utenti era concesso di camminare per le vie in modalit\u00e0 estate, inverno e in modalit\u00e0 poligonale. Mentre le prime due modalit\u00e0 erano indirizzate alla replica di filmati delle strade della cittadina, la terza si basava su una poligonazione tridimensionale, con una grafica scarsa visti i limiti tecnologici di allora.\nLa nascita del termine VR, Virtual Reality, risale al 1989, anno in cui Jaron Lanier, uno dei pionieri in questo campo, fond\u00f2 la VPL Research (\"Virtual Programming Languages\", \"linguaggi di programmazione virtuale\"). Il concetto di cyberspazio, ad esso collegato strettamente, si era originato nel 1982 grazie allo scrittore statunitense William Gibson.\nCon le tecnologie attuali (2018), la percezione di un mondo virtuale \u00e8 ancora distinguibile da quella del mondo reale: il fotorealismo delle immagini rende completa o quasi l'esperienza visiva, tuttavia gli altri sensi sono parzialmente trascurati (olfatto e tatto, ad esempio, sono poco stimolati).\n\u00c8 chiaro che tra le varie tipologie di ambiente che possono essere proposte attraverso la realt\u00e0 virtuale, sono quelli 3D a ricevere e a veicolare oggi un maggior interesse. Questo sembra derivare prevalentemente dal fatto che nell'uomo \u00e8 la vista il senso dominante, motivo per cui gli ambienti virtuali devono essere caratterizzati innanzitutto da qualit\u00e0 visive eccelse, capaci quindi di presentarsi anche come sostituti della realt\u00e0, mentre invece gli altri sensi sembrano avere, almeno agli esordi della realt\u00e0 virtuale, un peso meno influente.\nMolto usato in ambito culturale negli anni novanta del XX secolo, il termine \"realt\u00e0 virtuale\" \u00e8 stato poi eccessivamente utilizzato fino a produrre l'effetto opposto e a cadere in disuso. \nAssume particolare importanza e rilevanza la realt\u00e0 aumentata (\"augmented reality\") che si basa sull'ampliamento o sull'integrazione della realt\u00e0 circostante con immagini generate al computer, che modificano l'ambiente originario senza influire sulle possibilit\u00e0 di interazione.\nIl mercato di AR / VR \u00e8 gi\u00e0 diventato un mercato da un miliardo di dollari e si prevede che continuer\u00e0 a crescere ben oltre i $120 miliardi entro pochi anni.\nDescrizione.\nLa realt\u00e0 virtuale, per sua stessa definizione, simula la realt\u00e0 effettiva. L'avanzamento delle tecnologie informatiche permette di navigare in ambientazioni fotorealistiche in tempo reale, interagendo con gli oggetti presenti in esse.\nAnche se, a livello teorico, la realt\u00e0 virtuale potrebbe essere costituita attraverso un sistema totalmente immersivo in cui tutti i sensi umani possono essere utilizzati (pi\u00f9 specificamente \"realt\u00e0 virtuale immersiva\" o RVI), attualmente il termine \u00e8 applicato solitamente a qualsiasi tipo di simulazione virtuale creata attraverso l'uso del computer, dai videogiochi che vengono visualizzati su un normale schermo, alle applicazioni che richiedono l'uso degli appositi guanti muniti di sensori (\"wired gloves\") e infine al World Wide Web.\nPeriferiche.\nLa realt\u00e0 virtuale immersiva (un ambiente costruito intorno all'utente) secondo il livello tecnologico attuale e secondo le previsioni possibili per il prossimo futuro potr\u00e0 essere utilizzata dalla massa grazie ad alcune periferiche (in parte gi\u00e0 utilizzate):\nLa differenza con una realt\u00e0 virtuale non immersiva consiste nel fatto che in quest'ultimo caso non si fa uso di caschi, ma l'utente si trover\u00e0 semplicemente dinanzi ad un monitor, il quale funger\u00e0 da finestra sul mondo tridimensionale con cui l'utente potr\u00e0 interagire attraverso joystick appositi. \u00c8 chiaro che l'effetto che ne deriva \u00e8 assolutamente diverso da quello che si ottiene con una realt\u00e0 virtuale immersiva, in cui gli effetti che l'utente percepisce sono molto pi\u00f9 coinvolgenti e capaci di distrarre del tutto dalla realt\u00e0.\nAlcuni ipotizzano che queste periferiche potranno un giorno essere sostituite da sistemi collegati direttamente al cervello dell'utente (cosiddetto \"wetware\"). La fantascienza fornisce molte alternative (si vedano per esempio i film \"Brainstorm generazione elettronica\" del 1983 e \"Strange Days\" del 1995).\nLinguaggi.\nUno dei linguaggi pi\u00f9 diffusi per la creazione di mondi virtuali era il VRML (\"Virtual Reality Modeling Language\"), capace di rappresentazioni 3D interattive e fruibili anche attraverso il web. \nFra le sue caratteristiche principali si ricordano la possibilit\u00e0 di definire vertici e spigoli di poligoni tridimensionali, le informazioni sul colore, l'opacit\u00e0 e la brillantezza delle superfici, le fonti luminose, e altro ancora. \u00c8 anche possibile l'associazione di URL agli oggetti per consentire la navigazione verso pagine HTML o altre pagine VRML. Molto utile \u00e8 la possibilit\u00e0 di gestire animazioni e suoni attraverso procedure attivabili da eventi esterni.\nAd oggi i browser pi\u00f9 diffusi non supportano direttamente i contenuti VRML, \u00e8 quindi necessario ricorrere ad opportuni plug-in per poterne fruire.\nCognizione nella realt\u00e0 virtuale.\nIl mondo virtuale strettamente inteso \u00e8 un ambiente idoneo a compiere esperimenti di vita artificiale, studiare i comportamenti sociali degli umani e supportare nuove forme di comunicazione (Schell 2002). Schematizzando, il senso dell'esperienza virtuale \u00e8 dato dalle relazioni fra due categorie: la presenza e l'immersione. Con il primo termine, si pu\u00f2 intendere il livello di realismo psicologico che un soggetto esperisce dall'interazione con il mondo virtuale, nel rapporto istantaneo con l'ambiente e nella coerenza della sua evoluzione rispetto alle aspettative ed alle previsioni. Ad esempio, se si lascia la presa di un oggetto, ci si aspetta che questo cada a terra e non fluttui nell'aria; se si tratta di un oggetto fragile, si prevede che esso, al contatto con il suolo, si danneggi pi\u00f9 o meno gravemente.\nSe ci\u00f2 non succedesse, si perderebbe il senso di presenza nell'ambiente virtuale. In egual modo ci\u00f2 accade anche nel mondo onirico, dove finch\u00e9 il senso di presenza viene mantenuto, non distinguiamo i sogni dalla realt\u00e0. Con il termine \"immersione\" ci si riferisce, dal punto di vista percettivo, alla capacit\u00e0 dell'ambiente virtuale di coinvolgere direttamente i sensi del soggetto, isolandolo dagli stimoli dell'ambiente reale (Biocca e Delaney, 1995). Dal punto di vista psicologico, l'immersione si realizza con il coinvolgimento e l'impiego delle risorse cognitive del soggetto. Riprendendo l'esempio del corpo lasciato cadere, l'immersione \u00e8 data non solo dalla sensazione tattile dell'oggetto che scivola via dalla mano, dal suono prodotto all'impatto col terreno e dalle conseguenze visive dell'azione, ma anche (ad esempio) dall'attivazione dei processi automatici legati al tentativo di riprenderlo prima che tocchi terra e si danneggi. Proprio per questi legami con la cognizione, la realt\u00e0 virtuale pu\u00f2 avere un elevato impatto sui videogiochi educativi.\nEffetti collaterali.\nIn alcuni individui l'immersione in una realt\u00e0 virtuale provoca la cinetosi da simulatore.\nDispositivi prodotti.\nTra i dispositivi di realt\u00e0 virtuale diffusi vi sono:\nTute per la realt\u00e0 virtuale \nIl visore virtuale pu\u00f2 essere sopperito da un supporto VR per smartphone, dove la componente video viene elaborata e visualizzata dallo smartphone, il supporto di conseguenza si limita a reggere lo smartphone e regolare le varie misure, di conseguenza risulta molto meno costoso, oltre ad essere adattabile a molti smartphone, inoltre permette anche di essere utilizzato per la realt\u00e0 aumentata, cosa che non sempre \u00e8 possibile con un visore da realt\u00e0 virtuale.\nUtilizzi.\nMusei e siti archeologici.\nIl primo utilizzo di una presentazione in realt\u00e0 virtuale applicato al contesto della valorizzazione del patrimonio, risale al 1994 quando una realt\u00e0 museale locale svilupp\u00f2 un \"walk-through\" interattivo di una ricostruzione 3d del Castello di Dudley, come appariva nell'Inghilterra nel 1550. La presentazione, composta da un laserdisc controllato da un computer, fu sviluppata dall'ingegnere britannico Colin Johnson. Il lavoro finale fu presentato in una conferenza tenuta dal British Museum nel novembre del 1994 e successivamente pubblicata nella rivista tecnica \"Imaging the Past - Electronic Imaging and Computer Graphics in Museums and Archaeology\". \nLa realt\u00e0 virtuale permette di effettuare riproduzioni fedeli di siti di patrimonio storico e culturale, che possono essere pubblicate e diffuse tramite diversi media e piattaforme. Tali riproduzioni possono essere utilizzata per realizzare Edugame e favorire il processo di insegnamento-apprendimento della storia. Accade spesso che siti di interesse storico possano essere vietati al pubblico oppure, a causa del passare degli anni e scarsa manutenzione, impossibili da interpretare correttamente. Con l'ausilio di questa tecnologia si \u00e8 per\u00f2 in grado di ricostruire repliche di tali siti (caverne, ambienti naturali, antiche citt\u00e0, monumenti, sculture ecc.) facilitandone cos\u00ec la diffusione e consultazione.\nGiochi.\nFin dal 2008, le piccole e grandi aziende si stanno adoperando per portare la realt\u00e0 virtuale ad un livello superiore. Uno di questi modi \u00e8 sicuramente immergersi completamente nei giochi e nell'intrattenimento.\nUn ampio e lungimirante scenario \u00e8 riservato proprio a questo campo, dove la realt\u00e0 virtuale pu\u00f2 riscontrare enormi applicazioni. Un futuro che molto probabilmente diventer\u00e0 presto realt\u00e0.\nRealt\u00e0 virtuale nella narrativa.\nNumerose sono le opere letterarie (poi riprese da quelle cinematografiche o dalle serie televisive) di fantascienza, in particolare del filone cyberpunk, che hanno descritto scenari legati alla realt\u00e0 virtuale, nei quali \u00e8 presente un ambiente totalmente virtuale, chiamato cyberspazio o metaverso, teatro delle lotte dei protagonisti (in genere hacker o cracker). Il racconto \"Duellomacchina\" (\"The Dueling Machine\") di Ben Bova del 1963, sviluppato poi nell'omonimo romanzo pubblicato nel 1969, \u00e8 una delle prime opere a trattare tematiche riconducibili alla realt\u00e0 virtuale; in esso si descrive una macchina capace di ricreare un mondo virtuale nel quale due avversari possono duellare fino alla morte senza reali conseguenze fisiche.\nIl termine cyberspazio \u00e8 stato coniato da William Gibson nel romanzo \"Neuromante\" (1984), mentre il metaverso \u00e8 stato descritto da Neal Stephenson in \"Snow Crash\" (1992) e ha ispirato la creazione del mondo virtuale Second Life. Tra i primi ad utilizzare quest'idea (che \u00e8 diventato poi uno dei temi pi\u00f9 sfruttati) \u00e8 stato Daniel F. Galouye nel suo romanzo \"Simulacron 3\" (1964) che \u00e8 stato trasposto sul piccolo schermo in Germania ne \"Il mondo sul filo\" (\"Welt am Draht\", 1973) del regista Rainer Werner Fassbinder e in seguito in un lungometraggio, \"Il tredicesimo piano\" (1999). Il film \"Tron\" (1982) di Steven Lisberger \u00e8 stato in effetti il primo film di Hollywood a proporre al pubblico mondiale questo tipo di situazioni. In seguito pellicole come \"Il tagliaerbe\" (1992), \"Johnny Mnemonic\" (1995) e \"Matrix\" (1999) hanno reso ancora pi\u00f9 popolari questi temi. Meno noto, ma rilevante per il soggetto, il film \"eXistenZ\" (1999) del regista canadese David Cronenberg.\nNelle serie televisive d'azione degli anni novanta \"VR Troopers\" (della Saban) e \"Superhuman Samurai\" (della DIC), i protagonisti si trasformano in supereroi per combattere i nemici provenienti dalla realt\u00e0 virtuale in cui spesso entrano. Inoltre, l'anime \"Yui ragazza virtuale\" \u00e8 ambientato in una rete di realt\u00e0 virtuale, chiamata \"ComNet\". Anche il manga e anime \"Sword Art Online\" si basa sulla presenza nel futuro di videogiochi (VRMMORPG) in cui i giocatori sono completamente immersi nel mondo virtuale, senza la consapevolezza di ci\u00f2 che accade attorno a loro.\nIn molti romanzi cyberpunk, in particolare quelli di William Gibson, viene espresso il concetto che \u00e8 possibile raggiungere l'immortalit\u00e0 trasferendosi dal mondo reale a quello virtuale. In altri, che la realt\u00e0 virtuale pu\u00f2 influenzare in qualche modo la vita reale o anche che la stessa vita non \u00e8 altro che un programma di simulazione (idea del resto gi\u00e0 rintracciabile nella filosofia platonica).\nTra i pionieri del tema nell'ambito della fantascienza statunitense va ricordato soprattutto Philip K. Dick: particolarmente significativi alcuni suoi racconti, come \"Spero di arrivare presto\", \"Ricordiamo per voi\" e soprattutto il romanzo \"Divina invasione\" (1981).\nTra i romanzi sul tema, oltre al gi\u00e0 citato \"Snow Crash\" di Neal Stephenson, \"Permutation City\" (1994) di Greg Egan, \"Miraggi di silicio\" (1995) di Massimo Pietroselli, che descrive un'umanit\u00e0 prigioniera inconsapevole di una illusione creata da un processore innestato nel cervello di ogni individuo; a causa del processore le percezioni delle persone sono alterate cos\u00ec che le citt\u00e0 devastate, l'aria mefitica, il cibo avariato, tutto viene percepito come pulito e raffinato, e la presenza di mostruosi esseri alieni che hanno invaso e assoggettato la Terra viene del tutto ignorata.\nNel romanzo \"In buona fede\" (\"Shovel Ready\") del 2014, lo scrittore Adam Sternbergh immagina una rete alternativa a Internet, la \"limnosfera\", dove i ricchi vivono assuefatti nella realt\u00e0 virtuale, mentre i loro corpi dormienti sono nutriti con flebo e accuditi da infermieri nel mondo reale."}
{"id": "116936", "revid": "8489", "url": "https://it.wikipedia.org/wiki?curid=116936", "title": "Virtual reality", "text": ""}
{"id": "116937", "revid": "2912", "url": "https://it.wikipedia.org/wiki?curid=116937", "title": "Aramaico", "text": ""}
{"id": "116938", "revid": "121628100", "url": "https://it.wikipedia.org/wiki?curid=116938", "title": "Macchina per scrivere", "text": "La macchina per scrivere (o macchina da scrivere) \u00e8 uno strumento dotato di tastiera collegata a vari dispositivi meccanici, elettrici e/o elettronici, che permettono di ottenere su un supporto, generalmente un foglio di carta, l'impressione di caratteri (lettere, numeri, segni ortografici, segni di punteggiatura, simboli vari) simili a quelli della stampa tipografica.\nNata sul finire del XIX secolo, \u00e8 stata uno dei primi dispositivi di largo utilizzo per la rapida redazione di documenti in formati standardizzati. Il suo utilizzo fece nascere una nuova professione, la dattilografia, inizialmente riservata alle donne.\nStoria.\nSono diversi gli inventori ai quali la macchina per scrivere viene attribuita, spesso di diversa nazionalit\u00e0, ma sicuramente \u00e8 inequivocabile associare il precursore della macchina da scrivere, \"il tacheografo\", all'inventore cilavegnese Pietro Conti. Questo primo esempio di \u201cmacchina per scrivere\u201d sar\u00e0 poi il modello al quale Giuseppe Ravizza far\u00e0 riferimento per la realizzazione del suo prototipo, il \"cembalo scrivano\".\nIn Italia si ha notizia di una macchina per scrivere funzionante nei primi anni del XIX secolo.\nNel 1802 a Fivizzano il conte Agostino Fantoni (nipote di Giovanni Fantoni Labindo) invent\u00f2 \"una preziosa stamperia\" e cio\u00e8 una macchina per scrivere, che fu la prima o una delle prime (al mondo) a stampare in modo simile a quanto fa una moderna macchina per scrivere. \"\u201cIngegnosissima invenzione con cui si \u00e8 reso caro e memorabile all'Umanit\u00e0\u201d\" (dalla lettera di Baldassare Vetri in Pisa 29/5/1802). Alcune di queste lettere che sembrano scritte veramente da una moderna macchina per scrivere si possono vedere e consultare presso l'Archivio di Stato di Reggio Emilia. Le lettere sono impresse con un inchiostro tipo carta carbone; quindi anche in questo esiste un primato: l'uso della prima carta carbone. Quello che \u00e8 singolare \u00e8 che il conte fivizzanese Agostino Fantoni invent\u00f2 la macchina per la sorella Carolina diventata cieca (anche Pietro Conti, nel 1823, reclamava il suo strumento utile ai ciechi).\nAnche Giuseppe Ravizza, al quale viene comunemente attribuita codesta invenzione, nel 1846, e cio\u00e8 pi\u00f9 di quaranta anni dopo, propagandava la propria invenzione di questa macchina, brevettata come cembalo scrivano, per motivi umanitari, cio\u00e8 per far scrivere i ciechi.\nPer comprendere chi sia l\u2019inventore della macchina per scrivere \u00e8 necessario, per quanto possibile, affidarsi ai documenti che sono giunti a noi: a favore del Ravizza c'\u00e8 il brevetto registrato, mentre a favore del Fantoni, oltre alle lettere, non c'\u00e8 nessuna testimonianza, poich\u00e9 la macchina (\"preziosa stamperia\") fu distrutta, ritenendola cosa inutile, dagli eredi di Pellegrino Turri, l'ingegnere amico che l'aveva perfezionata.\nUn'altra persona a cui \u00e8 stata attribuita l'invenzione della macchina da scrivere \u00e8 Peter Mitterhofer, nativo di Parcines in Alto Adige.\nLa produzione industriale.\nLa macchina da scrivere Sholes and Glidden (conosciuta anche come Remington No. 1) \u00e8 stata la prima macchina per scrivere di successo commerciale: nel 1865 Philo Remington trasform\u00f2 in societ\u00e0 per azioni la E. Remington and Sons, fabbrica d'armi, e volle diversificare la sua produzione. L'inventore statunitense Christopher Sholes, con l'aiuto dello stampatore Samuel W. Soule e del meccanico dilettante Carlos S. Glidden, prov\u00f2 a progettare una macchina per scrivere a partire dal 1867. Soule abbandon\u00f2 subito dopo il progetto e venne sostituito da James Densmore, che compr\u00f2 il brevetto e ne finanzi\u00f2 lo sviluppo. Dopo alcuni tentativi di produzione in serie falliti, la macchina venne rilevata nel 1873 dalla E. Remington and Sons e raggiunse la commercializzazione, dopo alcune rifiniture apportate dai nuovi proprietari, il 1\u00ba luglio del 1874.\nLa societ\u00e0 fu scissa in Remington Arms e Remington Typewriter Company. La Remington Rand venne creata nel 1927 dalla fusione delle Remington Typewriter Company, Rand Kardex Company e Powers Accounting Machine Company.\nL'importanza degli standard di posizionamento dei tasti (per esempio: QWERTY, QWERTZ, QZERTY, AZERTY, C'HWERTY), per dattilografare a memoria, ossia senza doversi sforzare spesso per distinguere i tasti, e in secondo luogo per facilitare l'alternarsi ergonomico di mano destra e mano sinistra, \u00e8 da allora sempre stata fondamentale, e tale rimane.\nNei primi modelli meccanici ed elettro-meccanici era presente una tastiera i cui tasti di scrittura premuti azionavano il corrispondente martelletto in grado di trasferire l'inchiostro da un nastro alla superficie della carta. A questo seguiva immediatamente l'avanzamento di uno scatto del carrello sul quale stava il foglio di carta, che veniva cos\u00ec posizionato in modo corretto per la stampa del carattere successivo. Era inoltre comune l'utilizzo della carta carbone, che consentiva di ottenere pi\u00f9 copie conformi all'originale con una sola operazione di battitura.\nGli accessori di uso pi\u00f9 frequente erano la \"gomma\" (a forma di sottile dischetto, per rimuovere con precisione l'errore), e il \"bianchetto\" (per coprire gli errori, e, dopo una rapida asciugatura, poter battere il carattere opportuno). Successivamente nacquero le macchine elettroniche con elemento unico di scrittura (inizialmente a \"sfera\", detta anche \"pallina\" o \"testina\", ed in seguito a \"margherita\"), tasti con modalit\u00e0 sbianca-errori e display. Ci\u00f2 permetteva di variare il carattere, sostituendo la sfera o la margherita, di applicare uniformemente la pressione e l'intensit\u00e0 dell'inchiostro, e di correggere gli eventuali errori di battitura dopo o prima della stampa.\nLa prima macchina per scrivere elettrica, la Cahill, venne prodotta nel 1900."}
{"id": "116939", "revid": "1272592", "url": "https://it.wikipedia.org/wiki?curid=116939", "title": "Sarcofago", "text": " \nIl sarcofago \u00e8 un contenitore, solitamente di Roccia o legno, destinato a custodire una bara o il corpo di un defunto.\nEtimologia.\nIl termine \u00e8 composto dalle parole greche \u03c3\u03ac\u03c1\u03be \"sarx\", \u00abcarne\u00bb, e \u03c6\u03b1\u03b3\u03b5\u1fd6\u03bd \"phaghein\", \u00abmangiare\u00bb o \u00abconsumare\u00bb con il significato quindi di \"mangiatore di carne\".\nIl termine in greco era propriamente un aggettivo utilizzato nell'espressione \u03bb\u03af\u03b8\u03bf\u03c2 \u03c3\u03b1\u03c1\u03ba\u03bf\u03c6\u03ac\u03b3\u03bf\u03c2 \"lithos sarcoph\u00e1gos\", ossia \u00abpietra che mangia la carne\u00bb: gli antichi Greci, secondo una credenza sostenuta anche da Erodoto, credevano, erroneamente, che i sarcofagi fossero fatti di un particolare tipo di pietra calcarea che consumava la carne del corpo in essa contenuti.\nOrigine e caratteristiche.\nL'uso del sarcofago \u00e8 strettamente connesso con il rito funebre dell'inumazione ed era diffuso in varie parti del mondo.\nI sarcofaghi sono di solito dei cassoni rettangolari, scolpiti, intarsiati o dipinti. Alcuni erano costruiti come parte di una tomba elaborata, altri per essere sepolti o messi in cripte. \nI cinesi della dinastia Han conservavano i corpi dei nobili in tombe sotterranee, entro sarcofaghi lignei, ricoperti di stoffe preziose e unguenti; un esempio famoso \u00e8 il sarcofago della Marchesa Dai, scoperto nel 1971, il cui corpo \u00e8 rimasto quasi perfettamente conservato.\nI Maya conservavano i loro re in sarcofaghi all'interno dei templi, un esempio famoso \u00e8 il sepolcro del re Pakal, scoperto intatto con indosso i gioielli e la maschera di giada.\nNell'Antico Egitto, il defunto di stirpe reale o nobile era conservato in una piramide o in un apposito ambiente sotterraneo, in un sacrario ligneo di protezione, con all'interno diversi sarcofaghi antropomorfi preziosi, di solito tre, uno dentro l'altro. \nFamoso \u00e8 il sarcofago minoico di Haghia Triada, stuccato e dipinto con scene di processione e sacrificio. \nInvece i sarcofaghi non erano molto usati in Grecia (dove si praticava la cremazione), ma piuttosto nelle zone di influenza egizia e fenicia.\nDa Clazomene (Asia Minore) provengono invece sarcofagi di VI secolo a.C. fittili, di forma trapezoidale e decorati con motivi tipici della ceramica ionica e attica a figure nere. Esempi ce ne sono anche per i secoli successivi e presentano forme e decorazioni di diverso genere. Di et\u00e0 ellenistica \u00e8 il celebre sarcofago di Alessandro, attualmente custodito nel Museo archeologico di Istanbul.\nI sarcofaghi etruschi sono per lo pi\u00f9 del tipo a \"klin\u00e9\": il cassone rappresenta il divano utilizzato per i banchetti, mentre il coperchio reca l'immagine del defunto. Sarcofaghi pi\u00f9 elaborati raffigurano la coppia di sposi, con la moglie seduta e il marito disteso a banchetto. Nel rito funebre etrusco e pi\u00f9 tardi in quello romano, tuttavia non erano previste imbalsamazioni di corpi; il sarcofago era pi\u00f9 che altro un contenitore di prestigio, dove veniva riposta l'urna con le ceneri del defunto.\nIn effetti nel mondo romano gli esempi di sarcofago sono scarsi fino al I secolo d.C., quando, per imitazione del costume ellenistico (Alessandro Magno era stato imbalsamato e riposto in un sarcofago) e pi\u00f9 tardi per effetto dell'arrivo di religioni orientali come quella egizia e quella cristiana, si and\u00f2 diffondendo l'inumazione.Dopo un periodo in cui la forma tipica fu quella a cassone rettangolare, dopo il II secolo si andarono diffondendo quelli a tinozza, con tre lati decorati (raramente tutti e quattro) con festoni vegetali e floreali o scene mitologiche che alludono ai culti misterici o alla morte. I modelli del sarcofago romano sono quasi tutti greci, con episodi mitologici, legati a episodi salvifici o di metamorfosi, come i miti di Dioniso, di Ercole o di Persefone. Non mancano esempi di sarcofaghi pi\u00f9 semplici, con forme decorative floreali o linee decorative astratte e il ritratto del defunto o della defunta, raffigurato come filosofo, guerriero o matrona a mezzo busto in un clipeo. La lavorazione preliminare era eseguita in serie e si lasciava incompiuto il volto del defunto, che veniva eseguito da uno scalpellino locale una volta comprato il sarcofago. Nel caso degli imperatori romani veniva anche usato come materiale di prestigio il durissimo porfido egiziano, che ha un colore che ricorda la porpora. Ne sono esempi il sarcofago di Elena e quello di Costantina, ora ai Musei Vaticani. Nel III secolo i soggetti cambiano ancora: vanno scomparendo le scene mitologiche a favore di quelle familiari, episodi di battaglia o caccia e filosofiche. Fanno intanto la loro comparsa anche sarcofaghi con la fronte ripartita in nicchie da diversi elementi architettonici e anche elementi ritrattistici ed espressionistici. Con l'andare del tempo, ai temi iconografici pagani andarono sostituendosi quelli simbolici e canonici del sarcofago paleocristiano, senza per\u00f2 che vi fossero, almeno all'inizio, variazioni stilistiche.\nRiutilizzo dei sarcofaghi con altre funzioni.\nNel Medioevo era frequente il riuso dei sarcofaghi pagani, che venivano semplicemente riassegnati a defunti importanti, come santi, papi e imperatori, o anche scalpellati e modificati, per divenire reliquiari, fonti battesimali o altari. \nIn epoca rinascimentale i sarcofaghi antichi erano utilizzati come elementi d'arredo dei palazzi e dei giardini; spesso venivano bucati nel fondo, per divenire fontane monumentali.\nPer questi oggetti, il plurale sarcofagi \u00e8 molto meno usato di quello sarcofaghi. Sarcofagi sono invece senz'altro i mangiatori di cadaveri."}
{"id": "116945", "revid": "287204", "url": "https://it.wikipedia.org/wiki?curid=116945", "title": "Richard Mervyn Hare", "text": "La sua teoria metaetica del prescrittivismo universale influ\u00ec sulla filosofia morale per tutta la seconda parte del XX secolo.\nBiografia.\nHare frequent\u00f2 il Balliol College all'Universit\u00e0 di Oxford. Serv\u00ec inoltre la Royal Artillery dell'esercito inglese e fu catturato dai giapponesi durante la caduta di Singapore, rimanendo nelle loro mani fino al termine della seconda guerra mondiale.\nQuesta esperienza favor\u00ec un drastico cambiamento nel suo pensiero morale; egli inizi\u00f2 a concentrarsi sul bisogno di immaginarsi nei panni di un'altra persona, al fine di pronunciare un giudizio morale. Alla fine della guerra torn\u00f2 ad Oxford, dove copr\u00ec diverse cariche nell'arco di tempo dal 1947 al 1983; tra queste, White Professor di filosofia morale dal 1966 al 1983.\nIl suo ultimo impiego accademico fu all'Universit\u00e0 della Florida, come Graduate Research Professor di filosofia dal 1983 al 1994.\nAlcuni dei suoi studenti divennero apprezzati filosofi, come Brian McGuinness, Bernard Williams e, forse il pi\u00f9 noto, Peter Singer, che ha esplicitamente adottato molti elementi del pensiero di Hare.\nPensiero filosofico.\nHare fu largamente influenzato dall'emotivismo di Alfred Ayer e Charles L. Stevenson, dalla filosofia del linguaggio di J.L. Austin e dalla tarda filosofia di Ludwig Wittgenstein.\nUlteriori influenze provennero dall'utilitarismo e dalle idee di Immanuel Kant. Hare afferm\u00f2 che il ragionamento morale non dovesse essere basato sul principio di utilit\u00e0, ma che ugualmente esso debba tenere in gran conto gli interessi delle persone. Questo rese le sue teorie ben distinte da quelle di utilitaristi come Jeremy Bentham. Allo stesso modo, Hare si dimostra kantiano allo stesso modo che utilitarista, come rende chiaro nel suo ultimo libro \"Scegliere un'etica, Il Mulino, Bologna 2006\".\nLa riflessione morale di Richard M. Hare \u00e8 una delle pi\u00f9 sistematiche applicazioni dei metodi della filosofia analitica ai problemi dell'etica. Essa sostiene che i giudizi morali che gli esseri umani formano ed in virt\u00f9 dei quali regolano la propria condotta, hanno tre precise caratteristiche: \nHare si inserisce nel filone di riflessione di carattere metaetico, peculiare della filosofia anglosassone della prima met\u00e0 del Novecento e inaugurato da George Edward Moore (e che si svilupper\u00e0 nelle riflessioni sul linguaggio di Wittgenstein e Austin) con i suoi \"Principia Ethica\" (1903), secondo il quale il compito del filosofo morale \u00e8 quello di indagare le regole che sottostanno all'uso dei predicati etici; sar\u00e0 perci\u00f2 la chiarificazione del significato di termini come \u201cbuono\u201d, \u201cgiusto\u201d, \u201cdoveroso\u201d, ad attirare l'attenzione degli studiosi che applicano i metodi della filosofia del linguaggio all'analisi dei termini e degli enunciati morali. Infatti, per evitare confusioni concettuali foriere di errori morali, va prima ben chiarito l'ambito linguistico di utilizzo dei termini: solo dopo questo passo potr\u00e0 esserci discussione in etica, poich\u00e9 ci sar\u00e0 un accordo, a valle, sul significato dei termini che si utilizzano. \u00c8 assente, nella riflessione di questi autori, la definizione di un modello normativo, eccetto per un riferimento all'utilitarismo da parte di Moore nel volume Ethics (1912).\nLo stesso Hare, all'inizio della sua riflessione, ritiene che prima di affrontare qualsiasi questione morale, ci debba essere un preliminare accordo sul significato dei termini utilizzati per enunciare le proprie prescrizioni. Il compito del filosofo morale si pu\u00f2 efficacemente esplicare nella determinazione delle condizioni di possibilit\u00e0 dei giudizi morali, chiarendo le propriet\u00e0 logiche dei termini che in essi occorrono; di converso, non \u00e8 possibile una altrettanto efficace riflessione relativa all'etica normativa. I giudizi morali sono tali in primis se sono logicamente coerenti, ossia prescrittivi ed universali, poich\u00e9, secondo Hare l'etica \u00e8 una branca della logica: \u201cIo definisco l'etica teoretica una branca della logica, perch\u00e9 il suo scopo principale \u00e8 scoprire il modo di determinare quali sono gli argomenti giusti rispetto alle questioni morali\u201d (SO, p.\u00a04). Pertanto, quando Hare sostiene in \"The Language of Morals\" (1952) che gli enunciati prescrittivi devono rispondere alla domanda \"che fare?\", egli asserisce che la forza motivante \u00e8 intrinseca agli enunciati stessi: il dovere primario per il filosofo morale \u00e8 operare dei ragionamenti logicamente coerenti al fine di agire in modo razionale.\nL'analisi di Hare \u00e8 comunque innovativa nella misura in cui riconosce agli enunciati dell'etica un significato autonomo: in tal modo, viene superare l'argomentazione svolta dall'emotivismo etico che, nella formulazione radicale di Ayer, non annetteva alcun significato alle proposizioni morali, mentre nella formulazione moderata di Stevenson, postulava l'esistenza di un generico significato emotivo, secondo il quale gli enunciati dell'etica avevano il compito di persuadere l'ascoltatore. Hare invece \u00e8 convinto che le proposizioni della morale possiedono un significato peculiare, quello prescrittivo, in quanto devono fornire ragioni per la condotta: l'etica gode dunque di uno spazio autonomo, giacch\u00e9 le sue proposizioni non devono essere vere o false, bens\u00ec universali e prescrittive nel senso sopra definito: \u00e8 questo il non cognitivismo di Hare.\nLa convinzione secondo cui l'etica sia una branca della logica promuove un'analisi semantica degli enunciati morali, tesa a chiarire la funzione ed il significato che essi svolgono all'interno del linguaggio morale, unitamente al fatto che tali enunciato influenzano la condotta, determinando le decisioni. Gli enunciati dell'etica sono perci\u00f2 analizzati in virt\u00f9 di determinate regole d'uso, ossia in virt\u00f9 delle consuetudini secondo cui i parlanti li impiegano nel linguaggio nel quale esprimono tali enunciati. Il senso delle proposizioni e dei termini etici infatti coincide con le loro regole d'uso; il fatto poi che ogni lingua e cultura possieda dei differenti segni fonetici per esprimere i concetti morali, non significa che non esistano regole d'uso universali che regolino l'utilizzo dei concetti espressi dai termini morali. Per esempio, se un termine come \u201cought\u201d (dovere) \u00e8 utilizzato in senso etico, esso avr\u00e0 un contenuto concettuale comune alle differenti lingue, poich\u00e9 in ogni linguaggio esso segue determinate regole d'uso che lo collegano all'espressione di un'obbligazione. Pertanto,\nle quali, per gli enunciati contenenti il verbo \u201cdovere\u201d, sono la universalit\u00e0 e la prescrittivit\u00e0. Ci\u00f2 vuol dire che\nHare tuttavia, a partire da \"Freedom and reason\" (1963), sembra pi\u00f9 incline a dedicarsi alla disamina della condotta pratica, senza per\u00f2 elaborare una dottrina normativa, anzi, rimanendo convinto del fatto per cui essa esula dal compito del filosofo morale, il quale non la pu\u00f2 fondare in modo razionale. Per questo, accanto ad una definizione di carattere \u201cpratico\u201d delle propriet\u00e0 logiche dei termini morali, egli rimane convinto che, una volta chiariti i loro significati, gran parte del lavoro sia compiuto: l'enunciazione di regole per rendere coerente e chiaro il nostro ragionamento morale \u00e8 una condizione essenziale per agire correttamente. Ci\u00f2 che rimane fondamentale \u00e8 la correttezza formale delle analisi del filosofo, il quale peraltro sa che le proposizioni dell'etica, essendo non verificabili in quanto prive di significato descrittivo, non possono avvalersi, per essere fondate, delle procedure razionali proprie delle posposizioni scientifiche. Il valore che dunque va promosso, in primo luogo e preventivamente, \u00e8 quello della coerenza logica dei nostri giudizi, ovvero la necessit\u00e0 di affermare il loro accordo con le regole d'uso dei termini che li compongono. Se un giudizio si mostra non universalizzabile, esso non \u00e8 un giudizio morale e colui che pretende di impiegarlo come tale mostra di non conoscere il significato dell'universalit\u00e0.\nI due elementi base che compongono l'argomentazione morale sono perci\u00f2 la logica ed i fatti empiricamente osservabili; tra di essi, la logica possiede una indubbia priorit\u00e0 epistemologica, sebbene cronologicamente siano in genere i fatti non morali, ossia i caratteri contingenti delle situazioni in cui si agisce, ad essere incontrati per primi nella realt\u00e0.\nPer questo Hare ritiene che per il filosofo non sia possibile obbligare nessuno ad agire in un certo modo, ma che sia necessario, per giustificare una certa scelta, fornire delle valide ragioni all'individuo per indurlo ad agire in base ad essa. Pertanto, l'eventuale decisione in contrasto con un principio morale razionale, non \u00e8 imputabile ad un difetto dell'argomentazione, bens\u00ec ad una mancanza dell'individuo, il quale si mostra incapace di accettare pienamente la ragione che gli viene fornita come motivo dell'azione: come detto, per Hare se ci\u00f2 accade, significa che l'individuo non \u00e8 in grado di ragionare in modo critico in etica. Per questo si pu\u00f2 dire che la teoria etica di Hare sia \u201cinternalista\u201d, poich\u00e9, in quanto analisi concettuale delle proposizioni dell'etica, essa dichiara che accettare una prescrizione morale significhi eo ipso anche possedere una motivazione per agire come essa prescrive. Si pu\u00f2 altres\u00ec dire che l'individuo che agisce contro il prescrittivismo opera una errata valutazione della situazione che affronta, perch\u00e9 possiede delle informazioni limitate, sia sui fatti, sia sul significato dei termini attraverso cui egli mette in forma linguistica le proprie scelte e comprende le preferenze altrui, anch'esse espresse linguisticamente. Pertanto, l'individuo agente deve compiere, quantomeno a livello ideale, un ragionamento che si potrebbe definire logico e teoretico, e solo in un secondo momento etico, dato che, come detto, per Hare il fondamento della giusta condotta \u00e8 una piena capacit\u00e0 di pensiero morale razionale, di cui l'analisi semantica rappresenta un caposaldo.\nL'elemento di novit\u00e0 che comunque comincia a farsi strada nella riflessione di Hare in \"Freedom and reason\" (ma nemmeno in \"The Language of Morals\" esso era del tutto assente) \u00e8 per\u00f2 significativo: Hare a questo proposito sostiene che la sua teoria etica, denominata \u201cprescrittivismo universale\u201d \u00e8 realmente cogente se mostra di possedere delle implicazioni normative. Per di pi\u00f9, Hare lascia trasparire una certa inclinazione per l'utilitarismo, ma ritiene che esso sia solo una delle dottrine normative che possono accordarsi col prescrittivismo da lui elaborato. Questi infatti pu\u00f2 benissimo fornire efficaci indicazioni per la condotta ed impiegare in modo strumentale alcune categorie concettuali dell'utilitarismo, il quale, depurato della sua componente edonistica ed eudemonistica, \u00e8 un suo corollario. In particolare, l'universalit\u00e0, pur rimanendo una regola di natura logica, pu\u00f2 avere un'applicazione pratica, in quanto essa impone di giudicare allo stesso modo situazioni simili, ovvero impone di essere del tutto imparziali quando si affrontano questioni pratiche e di essere disposti a soppesare in modo appunto imparziale le inclinazioni, gli interessi e gli ideali delle persone coinvolte. Questo processo si attua attraverso la procedura dell'inversione dei ruoli che, condotta attraverso l'immedesimazione ed un atteggiamento simpatetico, deve consentire al soggetto di immaginare quel che l'altro prova, permettendogli di capire quel che lui stesso proverebbe se si trovasse in quella condizione, dotato di quelle particolari inclinazioni. Pertanto, un giudizio morale \u00e8 tale se supera una sorta di test di universalizzabilit\u00e0, ovvero se chi lo enuncia nella situazione S \u00e8 disposto ad enunciarlo per tutte le situazioni simili ad S negli aspetti rilevanti ed \u00e8 altres\u00ec disposto a prescrivere la medesima condotta nel caso egli si trovasse nei panni dell'altro individuo: chi non accetta questi presupposti, non enuncia giudizi morali. Dunque, un interesse conta pi\u00f9 di un altro solo se espresso da un giudizio universalizzabile e, di riflesso, se a posteriori mostra di procurare conseguenze positive: vi \u00e8 qui un riferimento al precetto evangelico che chiede di non fare agli altri quello che non vuoi sia fatto a te.\nTuttavia, si \u00e8 fatto notare che \u00e8 possibile che un soggetto, pur accettando i presupposti formali del prescrittivismo, possa poi comunque agire, a livello pratico, in modo immorale: \u00e8 il caso del fanatico nazista che afferma che, nel caso si scoprisse che lui avesse lontane origini ebraiche, accetterebbe di essere ucciso nei forni crematori. Hare ammette che, di fronte ad un fanatico di questo tipo, la sua teoria etica potrebbe fare ben poco, poich\u00e9 essa propone solo delle ragioni logiche, non pratiche, agli individui, i quali possono anche accettare tali ragioni, ma agire diversamente. Ad ogni modo, aggiunge l'autore in modo consolatorio, per fortuna i fanatici di questo genere sono rari.\nAnche per rispondere a queste obiezioni che lui stesso riconoscer\u00e0 come in parte fondate, Hare nelle opere successive apporter\u00e0 delle modifiche alle sue riflessioni morali, nel tentativo di completare il prescrittivismo attraverso l'utilitarismo, visto adesso come dottrina coerente con il prescrittivismo stesso. I risultati dell'analisi metaetica devono rimanere come punti saldi, assodati, ma sembra farsi strada l'esigenza di una pi\u00f9 stringente riflessione di stampo normativo che possa influenzare realmente la condotta. L'utilitarismo non viene ad essere pi\u00f9 un semplice corollario o uno strumento del prescrittivismo universale, ma \u00e8 ad esso organico, in quanto deriva logicamente dal prescrittivismo stesso, il quale permane come suo presupposto formale, a priori. In altre parole, i giudizi morali universali e prescrittivi, se utilizzati nel modo corretto, non possono che condurre, sul piano normativo, ad una dottrina utilitarista, sebbene non sempre nella pratica gli individui agiscano di conseguenza.\nIn particolare, l'adesione all'utilitarismo della preferenza nasce non solo da un rifiuto dell'edonismo, gi\u00e0 chiaro in \"Freedom and Reason\", ma anche, come aveva sostenuto a suo tempo H. Sidgwick (1838-1900), dalla convinzione che vi debba essere una distinzione tra la teoria etica (\u201cuna teoria etica costituisce una risposta alla domanda centrale dell'etica teorica di quali siano, in via di principio, le condizioni necessarie e sufficienti dell'agire moralmente retto e doveroso\u2026ma nulle dice circa il modo in cui, in concrete situazioni di scelta, si deve deliberare\u201d) e il metodo di deliberazione, il quale \u201csi articola in una serie di direttive indicanti le operazioni che si debbono fare al fine di individuare, in concrete situazioni di scelta, quale sia l'azione moralmente retta e doverosa\u201d. Secondo Hare, come il prescrittivismo pu\u00f2 fornire una base formale ed universale all'utilitarismo, allo stesso tempo quest'ultimo pu\u00f2 diventare il completamento del prescrittivismo. Inoltre, per rendere conto in modo pi\u00f9 chiaro dell'effettivo svolgimento del nostro pensiero morale (il quale \u00e8 molto complesso e non riducibile ad un insieme di procedure esclusivamente razionali), egli elabora la dottrina dei due livelli del pensiero morale. In tal modo Hare ritiene di poter spiegare sia quale dovrebbe essere un pensiero morale ottimale, sia quale ruolo e, entro certi limiti, quale funzione possono svolgere gli elementi non pienamente razionali o intuitivi sui quali spesso basiamo la nostra condotta.\nEsiste un livello intuitivo, attraverso cui gli individui agiscono secondo le proprie intuizioni morali, le quali sono utilizzate in modo immediato ed acritico, specialmente quando gli individui non sono in grado di ragionare in modo lineare, per esempio perch\u00e9 inesperti o costretti ad agire in situazioni di stress, tensione, ovvero allorch\u00e9 non \u00e8 possibile operare una valutazione completa della situazione. In questa fase chi agisce si affida alle proprie intuizioni morali, che Hare denomina principi prima facie. Questo livello di pensiero, le cui intuizioni non sono solo regole d'esperienza, ma qualcosa di pi\u00f9 pregnante, ovvero principi la cui trasgressione provoca rimorso, possiede comunque un certo ruolo ed \u00e8 in genere affidabile, soprattutto se deriva da una buona educazione e da buone esperienze precedenti. Il livello superiore, quello critico, caratteristico della riflessione razionale, condotta serenamente, a mente fredda, \u00e8 paragonabile al modo in cui un ipotetico arcangelo affronterebbe le questioni morali:\nIl livello critico seleziona i migliori principi prima facie utilizzati al livello intuitivo e, attraverso questa selezione razionale ed oculata, pu\u00f2 porre fine ai conflitti e alle incoerenze fra principi che hanno luogo solo se non si \u00e8 in capaci di pensare criticamente. Tra i due livelli di pensieri vi \u00e8 un rapporto \u201cmoderatamente\u201d gerarchico, in quanto il pensiero critico \u00e8 teoreticamente superiore all'intuitivo, tuttavia, se una persona \u00e8 stata bene educata (preferibilmente da un educatore utilitarista) ed \u00e8 capace di esercitare il proprio pensiero morale in modo efficace, tra i due livelli, in gran parte delle situazioni quotidiane, vi \u00e8 in genere accordo. Secondo Hare, l'utilitarismo \u00e8 la dottrina morale che meglio si accorda con il livello intuitivo, quello attraverso il quale gli individui agiscono quotidianamente e che dunque rappresenta l'origine della maggior parte dei nostri comportamenti morali. Ci\u00f2 significa che se un certo atto compiuto intuitivamente si rivela efficace, ossia benefico, la persona che lo ha compiuto lo riterr\u00e0 d'ora in avanti tale e lo far\u00e0 entrare nel suo patrimonio di principi prima facie. Per diventare un giudizio morale, questo atto dovr\u00e0 per\u00f2 essere accettato dal pensiero critico, ovvero essere universalizzabile, prescrittivo e in linea con il dovere di giudicare imparzialmente fra le proprie preferenze e quelle altrui. Se esso soddisfa questi criteri, per il pensiero critico potr\u00e0 essere considerato un principio morale valido non solo intuitivamente (ovvero prima facie), bens\u00ec anche razionalmente. Pertanto, una volta che si presenta l'occasione per applicare il suddetto principio, l'individuo vi far\u00e0 ricorso in modo immediato, senza una nuova riflessione. I dettami dell'utilitarismo sono quelli che si mostrano in genere capaci, a livello critico, di essere espressi attraverso proposizioni prescrittive ed universali, e di produrre, a livello empirico, intuitivo, le conseguenze pi\u00f9 benefiche, promuovendo le preferenze universalizzabili e dotate di una elevata utilit\u00e0 di accettazione.\nI due momenti di pensiero non si succedono cronologicamente, n\u00e9 l'uno deve superare l'altro ma, come detto, l'ideale \u00e8 che entrambi, nel proprio ambito di applicazione, siano efficienti. Essi non sono due modelli astratti, anche perch\u00e9, nota l'autore, non esiste n\u00e9 un individuo che agisce solo intuitivamente, n\u00e9 un individuo che agisce solo criticamente (infatti solo un ipotetico arcangelo potrebbe fare cos\u00ec). L'ideale \u00e8 ottenere la giusta miscela tra questi due modi di affrontare le questioni morali. Hare sostiene inoltre che solitamente, a livello intuitivo, si rivela pi\u00f9 efficace l'utilitarismo della norma, mentre, a livello critico, l'arcangelo agirebbe secondo l'utilitarismo dell'atto, poich\u00e9 egli non ha bisogno di rispettare delle norme, in quanto agisce spontaneamente nella maniera utilitaristicamente pi\u00f9 efficace e corretta (e dunque ha incorporato in s\u00e9 le regole).\nQueste precisazioni servono all'autore per sfuggire alle accuse di eccessiva astrazione della sua argomentazione e, al contempo, all'obiezione secondo la quale la figura dell'arcangelo \u00e8 irreale, alla pari di quella dello spettatore imparziale simpatetico (esplicitamente ripresa da Harsanyi dalla riflessione di Adam Smith). Si pu\u00f2 qui osservare che, attraverso l'impiego della figura dell'arcangelo, Hare utilizza, come altri filosofi morali moderni, una \u201cfinzione logica\u201d. Inoltre, la figura dell'arcangelo si differenzia da quella dell'osservatore imparziale simpatetico in quanto trova la sua giustificazione nell'universalit\u00e0, ossia in una propriet\u00e0 logica consistente nella possibilit\u00e0 di tenere conto di tutti i desideri delle persone coinvolte, ossia di occupare tutte le posizioni da loro occupate e giudicare alla fine nel modo giusto senza difficolt\u00e0.\nHare pensa che le contraddizioni che l'utilitarismo spesso ha mostrato nella pratica fossero dovute al suo esser privo di un fondamento formale a priori, come invece sarebbe il prescrittivismo, in quanto teorie etica. Il prescrittivismo \u00e8 allora l'intelaiatura che sorregge l'utilitarismo in quanto dottrina normativa e, per questo suo ruolo, a livello formale, i suoi enunciati non possono ospitare riferimenti individuali.\nL'utilitarismo, dal canto suo, possiede un carattere pratico che lo rende dinamico, attento ai fatti e in gran parte vicino al modo ordinario con il quale le persone affrontano le questioni morali.\nIl tentativo di fornire all'utilitarismo un fondamento universale, di carattere logico, \u00e8 di certo innovativo; l'utilitarismo si presenta da un lato come dotato di una base formale (poich\u00e9 regolato dal prescrittivismo), dall'altro possiede un valore sostanziale, in quanto seleziona le preferenze degli individui che possiedono una elevata utilit\u00e0 di accettazione in quanto universalizzabili.\nPer quel che riguarda i caratteri dell'utilitarismo, Hare appare vicino ai teorici moderni di esso: in particolare, condivide con J. J. C. Smart la possibilit\u00e0 di tratteggiare, per la prima volta, un utilitarismo non naturalista e non cognitivista. Hare inoltre rifiuta le restrittive nozioni di \u201cpiacere\u201d e \u201cdolore\u201d e quella di \u201cfelicit\u00e0\u201d, ritenuta troppo vaga, assumendo invece il concetto di \u201cpreferenza\u201d (derivato in gran parte da Harsanyi): essa infatti sembra essere pi\u00f9 funzionale per cogliere l'ampiezza e la variet\u00e0 delle motivazioni che spingono i soggetti ad agire. Pertanto, per l'utilitarismo di Hare:\nSi pu\u00f2 vedere come tale utilitarismo sia altres\u00ec welfarista e consequenzialista: sebbene Hare sia conscio delle critiche sovente mosse a questi due concetti, egli vuol mostrare che anch'essi derivano logicamente dai presupposti formali (il prescrittivismo universale) che l'utilitarismo assume a proprio fondamento. Inoltre, se si legge il punto c), si nota come Hare non ritenga sia possibile escludere a priori tipi di preferenze, mentre Harsanyi (il quale ritiene peraltro che vada massimizzata l'utilit\u00e0 media della societ\u00e0, quella ottenuta sommando le utilit\u00e0 individuali e dividendola per il numero delle persone) distingueva a priori tra preferenze accettabili e non accettabili, mentre Hare pensa che una tale distinzione a priori non sia sempre affidabile, giacch\u00e9 va valutata la preferenza e la sua utilit\u00e0 di accettazione, sebbene egli alla fine concordi in sostanza con Harsanyi rispetto alle preferenze da escludere.\nPer esempio, sostiene Hare, le preferenze di un sadico non vanno escluse dalla considerazione utilitaristica a priori, ma in quanto rivelano una utilit\u00e0 di accettazione pressoch\u00e9 nulla giacch\u00e9 non universalizzabili. Pertanto, oltre al pensiero critico, anche l'esperienza qui conta: \u00e8 infatti dubbio che una societ\u00e0 formata da sadici incrementi l'utilit\u00e0 della societ\u00e0 stessa, mentre una societ\u00e0 in cui pi\u00f9 persone si comportano come Madre Teresa di Calcutta avrebbe una elevata utilit\u00e0 di accettazione. Hare sostiene che per fortuna la maggior parte delle persone possiede delle intuizioni tali che le conducono a preferire il comportamento di Madre Teresa di Calcutta e la riflessione critica approver\u00e0 di certo, in quanto \u00e8 la pi\u00f9 razionale e benefica, questa inclinazione.\nQuesta forma di utilitarismo secondo Hare \u00e8 conciliabile con l'etica di Kant, in quanto anch'essa \u00e8 alla ricerca di un fondamento universale a priori. In realt\u00e0, la nozione di universalit\u00e0 in Kant ha un significato differente (per Kant sono doverosi in comportamenti contrari a quelli non universalizzabili), giacch\u00e9 in Hare essa \u00e8 solo un presupposto logico, privo di effettivo carattere normativo. Come nota J. Mackie, questa nozione di universalit\u00e0, non sembra adatta a porsi a fondamento di alcuna fondazione linguistica dell'utilitarismo stesso. La differenza con l'etica deontologica \u00e8 dunque evidente:\nLa definizione che Hare fornisce del principio di utilit\u00e0 si basa su due premesse, una di natura metaetica, analizzata soprattutto nella prima parte della sua riflessione, la seconda di valore empirico. Secondo la premessa metaetica, \u201cmoralmente giusto in questa circostanza\u201d nel linguaggio ordinario significa che io voglio che sia compiuta l'azione A invece che B in ogni circostanza come questa, tenendo conto che sono un individuo prudente e pienamente informato. La premessa empirica si fonda invece sull'idea per cui una persona prudente e pienamente informata, se pu\u00f2 scegliere tra due azioni, sceglier\u00e0 quella che massimizza i benefici (che ha le migliori conseguenze):\nCi sono stati diversi rilievi critici alla riflessione di Hare, diretti sia contro la sua fondazione logico-linguistica dell'etica, sia contro l'utilitarismo. Bernard Williams tra gli altri, ha contestato l'utilizzo dell'analisi logico-linguistica per elaborare la teoria etica (egli ritiene che tale analisi sia insufficiente e condotta con un grado troppo elevato di astrazione), e l'approdo all'utilitarismo, da lui ritenuta una dottrina che, se seguita fedelmente, conduce a conclusioni ripugnanti. In particolare, egli ha messo in discussione il presupposto consequenzialista, il fatto per cui l'utilitarista dovrebbe interessarsi solamente agli effetti dei suoi atti, senza badare al valore dell'atto stesso che viene compiuto. Pertanto, l'utilitarista potrebbe non solo accettare di compiere atti riprovevoli per un obiettivo valido, ma si sentirebbe finanche sollevato da qualsiasi responsabilit\u00e0 rispetto alla propria condotta, la quale risulterebbe dotata di valore solo se in grado di incrementare l'utilit\u00e0 complessiva, indipendente dal genere di atto compiuto. Per Williams (e pure per Rawls), ci\u00f2 significa che l'utilitarismo non tiene in alcun contro la separatezza delle persone, il valore della loro integrit\u00e0 ed identit\u00e0 personale.\nAltre critiche sono state condotte, per esempio da A. K. Sen, in relazione alla pretesa che il soggetto massimizzi le preferenze solo in condizioni di piena informazione: \u00e8 infatti evidente che non \u00e8 detto che se una persona non \u00e8 sa di agire nel modo ottimale per raggiungere quello che preferisce, significa che si sbaglia nel comprendere quello che effettivamente desidera. Inoltre, non \u00e8 possibile fare riferimento alla somma delle utilit\u00e0 individuali, senza alcuna attenzione per i bisogni e le esigenze dei singoli individui i quali, avendo capacit\u00e0 differenti, avranno esigenze e preferenze diverse, sia qualitativamente che quantitativamente. L'utilitarismo in sostanza non ritiene necessario considerare la descrizione delle qualit\u00e0 individuali per determinate la condotta pi\u00f9 benefica, mentre Sen sostiene che le singole capacit\u00e0 vadano considerate. Per esempio, per un utilitarista due societ\u00e0, A e B, entrambe formate da due individui (x, y), la cui somma delle utilit\u00e0 individuali ha valore 2, sono egualmente preferibili e dunque di eguale valore. Questo per\u00f2 per Sen \u00e8 un errore, in quanto esso non presta attenzione alla distribuzione dell'utilit\u00e0. Infatti, nella societ\u00e0 A, il valore dell'utilit\u00e0 pu\u00f2 essere, per entrambi i suoi membri, uguale a 1 e dunque la distribuzione \u00e8 equa; nella societ\u00e0 B, invece, l'utilit\u00e0 di x ha valore 2 e quella di y \u00e8 0: \u00e8 evidente che le due societ\u00e0 non sono egualmente preferibili, perch\u00e9 solo A effettivamente si caratterizza per un'equa distribuzione.\nHare evidenzia come la gran parte delle obiezioni contro l'utilitarismo sono costruite ad arte per mettere in difficolt\u00e0 l'utilitarismo stesso: vengono perci\u00f2 presentati casi irreali (si immaginano situazioni estreme e drammatiche che metterebbero fuori gioco qualsiasi dottrina morale) per cui l'applicazione ad essi del suo modello di ragionamento morale, pu\u00f2 condurre ad esiti controintuitivi e ripugnanti per la morale comune. In realt\u00e0, sostiene Hare, nella nostra vita \u00e8 estremamente raro che ci si trovi di fronte a questi casi e ci\u00f2 significa che l'utilitarismo in genere funziona, per quel che riguarda le normali vicende quotidiane. D'altra parte, \u00e8 evidente che in condizioni eccezionali pu\u00f2 succedere che gli individui non abbiano la possibilit\u00e0 di ragionare in modo critico ed \u00e8 comprensibile che essi si comportino in base alle loro abitudini, all'educazione che hanno ricevuto (ossia secondo le proprie intuizioni) e possano compiere azioni che a mente fredda appariranno in contrasto con il pensiero critico ed antiutilitariste, ma che in quel momento difficile sembrano le pi\u00f9 ragionevoli. L'utilitarismo non ha alcuna difficolt\u00e0 ad ammettere che questo tipo di azioni, bench\u00e9 a volte a posteriori razionalmente insostenibili, erano quelle che, in quella particolare situazione, andavano compiute (MT, pp.\u00a0181\u2013183).\nIn realt\u00e0, la risposta di Hare cerca forse di contrastare sul piano empirico e pratico delle obiezioni che hanno un carattere teorico, ossia che investono i presupposti della sua teorie etica: viene infatti messa in discussione la stessa idea della derivabilit\u00e0 dell'utilitarismo dal prescrittivismo. Si pu\u00f2 notare a questo proposito come il welfarismo ed il consequenzialismo, da Hare ritenuti logicamente derivabili dal prescrittivismo universale, siano in realt\u00e0 dei presupposti da lui introdotti in modo surrettizio per rendere cogente il suo utilitarismo della preferenza: non appare dunque possibile l'idea di un utilitarismo fondato su presupposti a priori, di carattere logico-linguistico. \u00c8 come se il prescrittivismo universale da un lato e l'utilitarismo dall'altro, rimanessero come due elementi estranei e non interrelati.\nPer quanto riguarda il welfarismo, il problema \u00e8 che, contrariamente alla premessa empirica assunta da Hare, non sempre agiamo per incrementare il nostro benessere o quello sociale, ma non \u00e8 detto che se non facciamo questo, siamo immorali. La morale di Hare e in genere quelle teorie basate sulla soddisfazione di preferenze razionali, sembrano essere morali del \u201ctutto o niente\u201d, in quanto o il comportamento \u00e8 pienamente morale oppure non lo \u00e8, senza considerazione per le situazioni intermedie ed imputando alla sola debolezza del volere l'azione non in linea con il prescrittivismo. Pertanto, un conto \u00e8 sostenere che, a livello metaetico, abbiamo il dovere di enunciare principi prescrittivi logicamente coerenti, ossia universalizzabili; un altro \u00e8 invece asserite che, a livello pratico, le sole preferenze accettabili, quelle che passano il test di universalizzabilit\u00e0, sono quelle che incrementano il benessere: quello che ci impone l'ambito metaetico sussiste indipendentemente da quello che facciamo a livello pratico. In secondo luogo, non sempre agiamo scegliendo l'atto che produce le conseguenze migliori, anzi, a volte scegliamo di compiere certe azioni indipendentemente dai loro effetti, ma solo perch\u00e9 le riteniamo doverose.\nHare pensa in realt\u00e0 che gli effetti di un atto non sono il solo parametro di giudizio, giacch\u00e9 questo deve scaturire da un principio morale logicamente fondato, ossia valido di per s\u00e9. Se dunque atto \u201cdoveroso\u201d significasse \u201ccapace di produrre gli effetti migliori\u201d, Hare sarebbe un descrittivista, in quanto definirebbe un termine morale ricorrendo ad una propriet\u00e0 non morale. In realt\u00e0, a livello formale, \u00e8 fondamentale che la prescrizione in virt\u00f9 della quale agiamo sia universalizzabile, ossia coerente con le regole d'uso del linguaggio morale. A livello pratico, invece, contano le conseguenze degli atti. Tuttavia, qui si apre una questione delicata: che valore possiede per Hare, alla fine, la razionalit\u00e0 di una prescrizione? Se infatti il suo valore \u00e8 logico-linguistico, certamente quest'ultimo \u00e8 intrinseco, ovvero indipendente dagli effetti che la prescrizione pu\u00f2 produrre se messa in pratica, ma ci\u00f2 vuol dire che per Hare \u201cmoralmente razionale\u201d significa \u201ccoerente con le regole logiche\u201d e che il livello pratico-normativo, per lui inevitabilmente consequenzialista, resta in secondo piano. In altre parole, il modello di ragione che Hare adotta, non sembra avere alcun valore strumentale o pratico, in quanto esclusivamente di carattere logico.\nPer questo, \u00e8 stata messa in forte discussione sia la validit\u00e0 dell'analisi linguistica dei termini morali (Williams sembra concludere altres\u00ec per l'inesistenza di uno specifico linguaggio morale), sia la possibilit\u00e0 di impiegare in ambito normativo una nozione di universalit\u00e0 che possiede un carattere logico. Le ragioni che Hare cerca di fornire a sostegno di una certa azione possiedono una natura estranea alla morale, ma sono prive di contenuto normativo, poich\u00e9 espresse da regole logiche. Secondo Thomas Nagel, il tentativo di Hare:\nLa fondazione linguistica dell'utilitarismo sembra dunque gravata da una serie di problemi; d'altra parte, \u00e8 molto dubbio pensare \u201cche esiste un solo linguaggio della morale e un unico significato delle principali nozioni etiche\u201d.\nLa sensazione che si ha, cercando di guardare all'opera complessiva di Hare, \u00e8 che la sua riflessione sia significativa per quel che riguarda il tentativo di definire il senso di un linguaggio della morale e lo statuto epistemologico dei suoi concetti. \u00c8 importante altres\u00ec il contributo di Hare al superamento della prima fase della metaetica analitica, meno incline ad impegnarsi in enunciazioni normative, e la ricerca di un qualche fondamento universale alla morale. Tuttavia, i punti critici sono proprio legati a questo orizzonte essenzialmente logico-linguistico di ricerca che non appare in grado di fondare un sistema normativo. D'altra parte, se l'universalit\u00e0 \u00e8 in primis una regola logica ed il criterio fondamentale per accettare un ragionamento morale \u00e8 la sua coerenza logica, come \u00e8 possibile indicare delle ragioni pratiche, strumentali, per motivare l'azione? Hare in realt\u00e0 sembra distinguersi dall'utilitarismo contemporaneo, il quale tende a fornire all'agente delle ragioni di carattere strumentale per l'azione, in quanto le sue ragioni sembrano invece possedere esclusivamente un valore teoretico e perci\u00f2 la sola motivazione che egli sembra poter fornire all'azione \u00e8 di carattere logico.\nLa teoria etica di Hare cerca allora di restituire autonomia all'etica, attraverso il suo affrancamento da modelli di spiegazione naturalistici e in particolare dalla convinzioni per cui gli enunciati dell'etica siano suscettibili di vero-falsit\u00e0. La valorizzazione del modello di ragionamento morale e la separazione tra i due livelli del pensiero morale, sembrano per\u00f2 condurre Hare a rendere ancora pi\u00f9 netta questa sua presa di distanza dall'orizzonte normativo, forse non nelle sue intenzioni, ma nei suoi risultati. L'opportunit\u00e0 di rifiutare qualsiasi riferimento, non solo ad elementi metafisici o naturalistici, ma pure a modelli di decisione morale anche solo parzialmente lontani dalla piena razionalit\u00e0, conduce l'autore ad affidarsi ad un modello univoco di ragionamento, nel quale il ruolo degli elementi empirici sembra notevolmente ridimensionato. In altri termini, questi elementi non morali hanno certamente un'importanza, ma solo se vagliati dal pensiero razionale, ossia solo se il loro utilizzo ottiene il placet del pensiero critico, il quale in sostanza pare porsi come unico giudice della razionalit\u00e0 delle nostre intenzioni morali, ma sembra altrettanto impossibilitato a stabilire direttamente la piena razionalit\u00e0 delle nostre azioni morali."}
{"id": "116947", "revid": "6923", "url": "https://it.wikipedia.org/wiki?curid=116947", "title": "Veliko T\u0103rnovo", "text": "Veliko T\u0103rnovo (in bulgaro: \u0412\u0435\u043b\u0438\u043a\u043e \u0422\u044a\u0440\u043d\u043e\u0432\u043e, ovvero \"Grande T\u0103rnovo\", a volte traslitterata Veliko Turnovo o Veliko Tarnovo) \u00e8 una citt\u00e0 della Bulgaria settentrionale con circa abitanti.\nSituata sulle sponde rocciose del fiume Jantra \u00e8 capoluogo dell'omonima regione (\"oblast\") ed \u00e8 un importante nodo per le vie di comunicazione, dispone di un aeroporto ed \u00e8 sede di diverse industrie alimentari, manifatturiere e tessili.\nVeliko T\u0103rnovo \u00e8 stata la capitale della Bulgaria dal 1185 al 1393 (Secondo impero bulgaro) col nome di \"T\u0103rnovgrad\", e di nuovo dal 1878 al 1879, quando la prima Assemblea nazionale spost\u00f2 la capitale a Sofia. A volte viene citata anche come \"T\u0103rnov\" o \"T\u0103rnovo\".\nStoria.\nLe prime tracce di insediamenti risalgono ad epoca preistorica e al periodo dei traci, i romani fortificarono la zona (fino al VI secolo), seguirono i bizantini e in seguito slavi e bulgari.\nNel 1185 \"Asen\" e \"Todor\", due boiari della cittadina e futuri zar, istigarono il popolo alla lotta contro Bisanzio che due anni dopo dovette riconoscere l'indipendenza della Bulgaria nord-occidentale. Veliko T\u0103rnovo divenne capitale del Secondo Impero bulgaro e Asen venne incoronato sovrano, tra il XIII e il XIV secolo ebbe un periodo di grande splendore. Gli zar si insediarono nella cittadella di Carevec e la citt\u00e0 divenne un importante centro politico culturale e religioso dell'impero, vi si insediarono commercianti, artigiani ma anche numerosi artisti; i manoscritti e le miniature della scuola di Tarnovo e del monastero di Kilifarevo sono custoditi in diverse biblioteche mondiali.\nIl 17 luglio 1393 dopo tre mesi di assedio la citt\u00e0 venne conquistata dai turchi e rasa al suolo.\nNei secoli successivi la citt\u00e0, chiamata all'epoca T\u0103rnovgrad (\u0422\u044a\u0440\u043d\u043e\u0432\u0433\u0440\u0430\u0434), fu sede di due sollevazioni contro il dominio turco, la prima nel 1598 (prima rivolta di T\u0103rnovo) e la seconda nel 1686 (seconda rivolta di T\u0103rnovo) nessuna delle due ebbe successo e T\u0103rnovgrad rimase sotto il dominio ottomano fino al XIX secolo quando i movimenti di affermazione dell'identit\u00e0 nazionale e culturale portarono alla nascita di un movimento indipendentista che aveva come obiettivo la creazione di una chiesa bulgara ed uno Stato indipendente. Tra il 1875 e il 1876 vi furono alcune sollevazioni in citt\u00e0, il 23 aprile 1876 ebbe luogo la cosiddetta rivolta d'aprile che rappresent\u00f2 l'inizio della fine dell'occupazione ottomana, poco dopo ebbe luogo la guerra turco-russa (1877-1878).\nIl 7 luglio 1877, il generale russo Josif Vladimirovi\u010d Gurko liber\u00f2 Veliko T\u0103rnovo ponendo fine a 480 anni di dominazione ottomana. L'anno successivo il Trattato di Berlino costitu\u00ec, sul territorio compreso fra il Danubio e i monti Balcani, il Principato di Bulgaria con capitale Veliko T\u0103rnovo.\nIl 17 aprile del 1879 la prima Assemblea nazionale si riun\u00ec nella citt\u00e0 per ratificare la costituzione dello Stato, nota come Costituzione di T\u0103rnovo il cui primo atto fu quello di trasferire il Parlamento a Sofia, l'attuale capitale.\nIn onore del passato della citt\u00e0 Ferdinando I scelse la chiesa dei Quaranta Martiri a Veliko T\u0103rnovo come luogo in cui dichiarare la completa indipendenza della Bulgaria (15 ottobre 1908).\nNel 1965, la citt\u00e0, chiamata fino a quel momento \"T\u0103rnovo\" fu ribattezzata Veliko T\u0103rnovo (Grande T\u0103rnovo).\nMonumenti e luoghi d'interesse.\nA sette chilometri dalla citt\u00e0 sorge il monastero della Trasfigurazione. Fondato nell'XI secolo, fu ricostruito nel XIX secolo dall'architetto del Risorgimento bulgaro Kolju Fi\u010deto e decorato con le pitture murali di Zaharij Zograf.\nCultura.\nMatera e Veliko T\u0103rnovo - citt\u00e0 bulgare candidate a Capitale europea della cultura per il 2019.\nUn'installazione di luci sulla vicina fortezza di Carevec abbinata ad effetti sonori \u00e8 un'attrazione multimediale svolta di sera che utilizza tre laser, luci colorate, musica drammatica e campane della chiesa per raccontare la storia della caduta di Tarnovo agli ottomani, come cos\u00ec come altri momenti chiave della storia della Bulgaria. L'installazione \u00e8 stata realizzata nel 1985, quando sono stati celebrati gli 800 anni della Rivolta di Asen e Peter. \u00c8 stato progettata da un team bulgaro-cecoslovacco guidato da Valo Radev e Jaromir Hnik.\nSport.\nCalcio.\nLa squadra principale \u00e8 l'Etar Veliko T\u0103rnovo."}
{"id": "116948", "revid": "782150", "url": "https://it.wikipedia.org/wiki?curid=116948", "title": "Veni, vidi, vici", "text": "Veni, vidi, vici (lett. \"Giunsi, vidi, vinsi\") \u00e8 la frase con la quale, secondo la tradizione, Gaio Giulio Cesare annunci\u00f2 la straordinaria vittoria riportata il 2 agosto del 47 a.C. contro l'esercito di Farnace II del Ponto a Zela, nel Ponto.\nLe parole vengono citate nella \"Vita di Cesare\" (50, 6), una delle famose \"Vite parallele\" del biografo e storico greco Plutarco.\nNon contento di aver stupito il Senato, per sottolineare la vittoria davanti all'intero popolo romano, nel trionfo Pontico, il terzo dei cinque che celebr\u00f2 nel 46 a.C.\nAncora oggi tale locuzione \u00e8 utilizzata, spesso ironicamente, per indicare un'impresa compiuta con un successo rapido, totale e senza grosse difficolt\u00e0."}
{"id": "116950", "revid": "438678", "url": "https://it.wikipedia.org/wiki?curid=116950", "title": "La nera di...", "text": "La nera di... \u00e8 un film del 1966 diretto da Ousmane Semb\u00e8ne.\nFilm di produzione franco-senegalese, presentato alla Settimana internazionale della critica del Festival di Cannes 1966.\nTratto da una novella di Volta\u00efque, ispirata a sua volta da un articolo apparso su \"Nice-Matin\", \u00e8 il primo lungometraggio di finzione girato da un africano. Non \u00e8 ancora un film interamente africano (la lingua \u00e8 il francese, buona parte dell'ambientazione si svolge in Costa Azzurra), ma parte della produzione (la neonata Domireew), i tecnici, la musica e met\u00e0 degli attori sono africani. Dura 55 minuti (ma circolano versioni da 60 minuti), \u00e8 stato girato in 35\u00a0mm bianco e nero nel 1966.\nTrama.\nLa giovane Diouana arriva in Francia, dove \u00e8 impiegata da una famiglia borghese come domestica. Il marito va a prenderla al porto. Giunta nell'appartamento ad Antibes, in Costa Azzurra, incontra la moglie, inizialmente gentile, poi acida e scontrosa. Diouana era stata assunta a Dakar, dove aveva principalmente svolto il lavoro di badante dei tre figli, Sophie, Damien e Philippe, nella casa dove abitava precedentemente la famiglia. Ad Antibes la vita \u00e8 pi\u00f9 dura e noiosa: lavori domestici, divieto di uscire di casa se non per fare la spesa, isolamento dalla societ\u00e0. Diouana prima di partire frequentava un ragazzo e sognava una vita felice in Francia. Invece la dura realt\u00e0 quotidiana la fa entrare in depressione, al punto che dopo poche settimane si chiude nel mutismo e non svolge pi\u00f9 nessun tipo di attivit\u00e0. La padrona la attacca con sempre pi\u00f9 virulenza, credendola pazza, mentre il marito si mostra pi\u00f9 comprensivo. Diouana, al colmo della disperazione, straccia la lettera della madre, che la accusa di sperperare i soldi che i padroni le offrono. Il marito le d\u00e0 ventimila franchi per il lavoro svolto, pensando che la causa della depressione sia il pagamento non ancora avvenuto. Ma \"la noire de..\" restituisce il denaro, prepara la valigia e si taglia la gola con un taglierino nella vasca da bagno.\nIl marito va in Senegal per portare gli effetti personali di Diouana e il suo salario. La madre non vuole ricevere nulla da questo signore responsabile della morte di sua figlia. Il padrone se ne va, inseguito da un bambino con una maschera sul volto.\nStruttura.\nIl film \u00e8 composto da due parti ben distinte, una ad Antibes e l'altra a Dakar, che si concatenano nella messa in scena. Non vengono rispettate le unit\u00e0 di tempo, luogo e azione. Il personaggio centrale della domestica fornisce per\u00f2 una continuit\u00e0 drammatica alla vicenda, quindi la struttura del film \u00e8 comunque lineare.\nTre flashback, due con stacchi secchi e uno con dissolvenza, descrivono la vita a Dakar della protagonista: nel primo cerca lavoro, va al \"mercato delle domestiche\" e viene scelta dalla padrona. Nel secondo annuncia al suo ragazzo che partir\u00e0 per la Francia, mettendosi a camminare sul monumento ai caduti. Nel terzo parla a letto con il fidanzato, prima della partenza.\nQuesti stacchi temporali permettono, cos\u00ec come in Guelwaar, di inquadrare con pi\u00f9 precisione la psicologia del personaggio. Sono ricordi felici della vita recente di Dakar, con il suo fidanzato, che rendono ancora pi\u00f9 insopportabile la solitudine nel presente.\nLo sviluppo della narrazione interseca Dakar - presente all'inizio, alla fine e durante i flashesback - e la casa di Antibes. \u00c8 interessante notare che a Dakar le scene sono girate esclusivamente in esterni, simbolo di libert\u00e0, mentre ad Antibes si svolgono quasi esclusivamente in interni, simbolo di oppressione.\nL'audio non \u00e8 registrato in presa diretta: gli attori (non professionisti) sono doppiati e la voce di Diouana non \u00e8 di Th\u00e9r\u00e8se M'Bissine Diop, bens\u00ec di Toto Bissainthe, un'attrice di mestiere.\nTematiche.\nL'incomprensione coloniale.\nUnico film dell'autore dove i bianchi sono gli autentici protagonisti dell'azione, \"La Noire de..\" si fonda su un'idea principale: l'oppressione della domestica africana non deriva dalla condizione di donna delle pulizie, considerata come un fatto, ma da un rapporto sociale: la pauperizzazione relativa dei suoi padroni, che abbandonano i privilegi di cooperanti (in Senegal) per ridivenire dei semplici salariati (in Francia)\" .\nQuesto elemento modifica lo spirito di Diouana, che a Dakar si trovava bene, in una condizione tutto sommato privilegiata rispetto alle sue coetanee. Ad Antibes si ritrova sola (a Dakar c'era un cuoco), i lavori si concentrano (oltre alla cura dei bambini deve badare alla pulizia della casa, fare la spesa, cucinare\u2026), la chiusura con l'esterno la rende triste e passiva (a Dakar usciva con il fidanzato e frequentava i familiari). Il potere della padrona (Anne-Marie Jelinek) diventa dunque totale: ed \u00e8 l'odio nei confronti di quest'ultima una delle principali cause del suicidio: \"lei non pu\u00f2 dire no, ma allo stesso tempo si trova in un mondo che la rifiuta. \u00c8 rifiutata dalla sola famiglia che ha, il suo padrone e la sua padrona\".\nIl marito, interpretato da Robert Fontaine (che ritroveremo in Emita\u00ef), lascia alla compagna il compito di gestire gli affari di casa e il rapporto con Diouana. \u00c8 apatico, dorme spesso, ma cerca di mostrarsi comprensivo e rispettoso nei confronti della domestica, senza comprendere che il suo problema \u00e8 la solitudine: \"cos'hai Diouana, sei malata? Vuoi la tua paga?\" . Il comportamento del padrone cela una inconscia attrazione sessuale, percepita dalla moglie, che a causa di ci\u00f2 diventa ancora pi\u00f9 aggressiva. \nDa rimarcare che la coppia di padroni rester\u00e0 sempre anonima (\"madame\" et \"monsieur\").\nL'anticolonialismo linguistico in via di realizzazione.\nDiouana \u00e8 analfabeta. Ma comprende e parla il francese. Smette progressivamente di dialogare con \"\"Monsieur\", \"Madame\" e i bambini perch\u00e9 \"si sente in clausura dentro un universo di interdizione. Rimugina sola il suo malessere, estremizzando la sua posizione di rifiuto\"\".\nAppena giunta in Francia, \"Monsieur\" la accompagna a casa in macchina. I due compiono un tragitto che va dal porto di Marsiglia all'appartamento di Antibes. Il panorama della Costa Azzurra far\u00e0 pronunciare a Diouana le uniche parole positive di tutto il film: \"\"\u00c8 bella la Francia!\" dir\u00e0 sorridente. Dopo questo incipit le scene ad Antibes si svolgono esclusivamente nell'appartamento: qui comincia il mutismo della protagonista.\nLa progressiva perdita di fiducia e di speranza \u00e8 rappresentata dai suoi pensieri e dalle rare parole che pronuncia.\n\"Oui monsieur, oui madame\" dice all'inizio, poi non parla pi\u00f9. Comincia a fare a s\u00e9 stessa delle domande: \"non sono venuta per questo\", \"com'\u00e8 la gente qui?\", \"le porte qui sono sempre chiuse\", \"dove sono i bambini?\", \"non sono una cuoca, n\u00e9 una domestica\". In pi\u00f9 viene trattata come un fenomeno da baraccone dagli amici di famiglia riuniti a cena: un signore le tasta le guance chiede il permesso di baciarla perch\u00e9: \"non ho mai baciato una negra in vita mia\". Il razzismo \u00e8 palese quando gli ospiti chiedono alla moglie:\nDiouana in voce fuori campo dir\u00e0 con odio: \"comprendo tutto\". \"Madame\"\" diventa sempre pi\u00f9 aggressiva e le ripete continuamente: \"qui non \u00e8 l'Africa\".\nLa scelta, cos\u00ec come in Borom Sarret, di far parlare Diouana in francese, attraverso la voce \"off\", si inquadra in una logica del nazionalismo senegalese che cerca di usare dei mezzi che non gli appartengono per attaccare la cultura occupante. Questa contraddizione \u00e8 evidente nei primi film di Semb\u00e8ne. A partire da Le Mandat invece la lingua africana diventa \"\"outil\" , vince la colonizzazione francese che l'aveva relegata ai margini. Con i film del primo periodo invece questo percorso \u00e8 ancora in via di realizzazione.\nInoltre a tratti La noire de.. rischia di essere un pamphlet anticolonialista che riduce i personaggi a meri portatori di un messaggio politico e morale: \nDifetto che il cinema \"engag\u00e9\" di Semb\u00e8ne superer\u00e0 nel film successivo: \"Le Mandat\", nel quale i personaggi sono soggetti complessi, merito della sceneggiatura adattata dall'omonimo romanzo.\nIl film \u00e8 anche un confronto tra due donne - una moderna, stanca e annoiata ma allo stesso tempo aggressiva e autoritaria - e l'altra bella, coraggiosa, orgogliosa della sua cultura (simboleggiata dalla maschera), con un forte senso della dignit\u00e0. che la spinger\u00e0 al rifiuto della sua condizione di serva.\n\u00c8 presente una tensione erotica, Semb\u00e8ne mostra pi\u00f9 volte Diouana intenta a spogliarsi, e nella scioccante scena del suicidio lo spettatore osserva \"la prima donna nera completamente nuda in un film, ed \u00e8 morta!\"\nIl volto reale dell'indipendenza.\nA Dakar Diouana sorride, \u00e8 viva, felice: \"ho trovato lavoro! Ho trovato lavoro!\" ripete a tutti i conoscenti dopo l'assunzione.\nIl fatto di trovare un'occupazione \u00e8 una rarit\u00e0 nel Senegal post-indipendenza. I sogni e le speranze di una nuova repubblica indipendente si infrangono nella realt\u00e0 quotidiana: \"bidonville\" sempre pi\u00f9 grandi circondano Dakar; mentre i deputati escono dall'Assemblea Nazionale, i disoccupati affluiscono in cerca di lavoro e le donne vanno al \"mercato delle domestiche\" nella vaga attesa che qualche bianco offra loro una occupazione. Nel Senegal di Senghor, la comunit\u00e0 francese \u00e8 numerosa, concentrata nei quartieri borghesi di Dakar. Sono soprattutto assistenti tecnici e piccoli imprenditori, che si arricchiscono grazie alle loro competenze. Hanno paura dell'instabilit\u00e0 del governo, nonostante le rassicurazioni del presidente, e appena possono, ritornano in Francia con il denaro guadagnato. Pur creando occupazione (manodopera comune, domestiche\u2026), non rappresentano una risorsa per il Senegal, anzi, sono \"un fuorviante miraggio per tutte le Diouana\" \nAnche la nuova classe borghese nera, formata nelle scuole dei bianchi viene giudicata negativamente. Non c'\u00e8 niente in comune tra loro e il popolo, nemmeno il monumento ai caduti di guerra. Infatti in uno dei flashback Diouana cammina tranquillamente, senza alcun senso di colpa, sul monumento, e viene aspramente rimproverata dal suo compagno, \"un funzionario, cresciuto nel contesto socio-culturale del colonizzatore(\u2026). Questo amico, come gli altri intellettuali, troppo rivolti verso l'Europa e le sue astratte riflessioni, non vede la realt\u00e0 quotidiana del popolo\" , parlando di sacrilegio: il gesto di Diouana invece non \u00e8 un atto irriverente nei confronti dei caduti, ma un'inconscia ribellione nei confronti di tutto ci\u00f2 che \u00e8 formale e alieno dai problemi reali del popolo africano. I \"sacrilegi\" sono altri, sono il razzismo e l'indifferenza dei padroni, che causano il suicidio della ragazza, ma anche la corruzione e la dipendenza economico-culturale della nuova classe dirigente figlia dell'indipendenza, che rinuncia vigliaccamente allo sviluppo autonomo dei paesi africani.\nSimboli.\nLa maschera, che Diouana acquista a credito dal fratello per regalarla ai padroni, accompagna la gioia e la gratitudine iniziali verso i datori di lavoro, ma \u00e8 anche un simbolo dell'Africa, della sua cultura tribale. Simbolo che, insieme alla foto con il suo amico, costituisce l'unico ricordo del passato e che la protagonista si riprender\u00e0 prima di morire, rivendicandone la propriet\u00e0. La maschera alla fine \u00e8 ripresa dal fratello che se la applica sul viso inseguendo \"Monsieur\" alla fine del film. Nell'ultima sequenza il bambino la toglier\u00e0, sorridendo, in un messaggio di speranza per il futuro. \"Questa maschera costituisce in La Noire de.. un elemento essenziale. All'inizio si vede il bambino che gioca con la maschera come un oggetto qualsiasi. La domestica, che ha notato l'interesse della padrona per questo genere di cose, la compra e gliela offre con il solo scopo di farle piacere.(\u2026) Pi\u00f9 tardi, al colmo della disperazione, Diouana riprende questo regalo africano che costituisce il suo unico legame con l'Africa. Quando il cooperante porta la maschera e la valigia a sua madre, il fratello se la riprende e assume per lui un significato totalmente diverso che all'inizio. Per me, la maschera non \u00e8 un simbolo mistico come poteva esserlo per i nostri antenati, ma \u00e8 un simbolo di unit\u00e0 e identit\u00e0, di recupero della nostra cultura. Oggi la maschera \u00e8 diventata un articolo di esportazione per i turisti e la cosa peggiore \u00e8 che sono gli africani stessi che incoraggiano questo.\nPrima di morire, \"La noire de..\" mette i suoi effetti personali nella valigia, si spoglia dei suoi vestiti europei, del grembiule, delle scarpe coi tacchi. Si intreccia i capelli secondo la tradizione africana e si taglia la gola.\n\"La mutilazione della gola, del luogo della produzione orale, simboleggia questa occultazione della voce del personaggio a tutti gli stadi della narrazione. Ne consegue una semiotizzazione della voce e del silenzio che prende a prestito certe tecniche alla letteratura orale\"\nIl ruolo dell'intellettuale nel Senegal contemporaneo \u00e8 rappresentato da Semb\u00e8ne stesso, che interpreta lo \"scrittore popolare\", uomo di cultura con una bottega fatiscente situata nella periferia di Dakar. Il suo studio \u00e8 sempre pieno, segno del bisogno di sapere di un Senegal in costruzione, con l'ottanta per cento della popolazione analfabeta.\nIl \"mercato delle domestiche\" dove ogni giorno le giovani senegalesi attendono nella speranza che qualcuno le scelga, \u00e8 un esempio della crisi occupazionale dello stato africano. L'accostamento ironico tra Diouana, vestita semplicemente in cerca di lavoro, e l'abbigliamento elegante dei deputati senegalesi che escono da una riunione, rappresenta l'incomunicabilit\u00e0 tra il popolo africano e il neocolonialismo bianco appoggiato dalla nuova borghesia nera. Incomunicabilit\u00e0 che sta anche alla base di questo fatto di cronaca diventato film."}
{"id": "116951", "revid": "125605828", "url": "https://it.wikipedia.org/wiki?curid=116951", "title": "Linguistica applicata", "text": "La linguistica applicata si occupa della teoria linguistica al fine di risolvere problemi del mondo reale. \u00c8 stata dominata tradizionalmente dai campi dell'educazione linguistica e dell'apprendimento delle lingue straniere. C'\u00e8 una tensione frequente tra quelli che considerano il campo della linguistica applicata limitato allo studio dell'apprendimento del linguaggio e chi invece lo considera un tema che riguarda l'intera teoria linguistica. Entrambe le definizioni sono di uso corrente.\nDescrizione.\nIl campo della linguistica applicata si occupa principalmente dell'apprendimento della seconda lingua straniera, in particolare degli errori e delle analisi contrastive degli anni cinquanta e sessanta come teorie per prevedere gli errori. Negli anni settanta, dopo il fallimento dell'analisi contrastiva come teoria di previsione degli errori, la linguistica applicata ha iniziato ad adoperare la teoria chomskiana della grammatica universale per spiegare i fenomeni di apprendimento della seconda lingua. Negli anni novanta, sempre pi\u00f9 ricercatori hanno iniziato ad utilizzare metodi di ricerca dalla psicologia cognitiva.\nL'Associazione Americana di Linguistica Applicata (American Association for Applied Linguistics) \u00e8 stata fondata negli anni settanta quando si iniziava a tenere conferenze separate dalla societ\u00e0 linguistica americana (Linguistic Society of America). Gran Bretagna e Canada hanno associazioni simili mentre l'Association Internationale de Linguistique Appliqu\u00e9e ha la funzione di forum internazionale.\nLe pi\u00f9 grandi riviste del settore sono: \"Studies in Second Language Acquisition\", \"Modern Language Review\", \"Language Learning\", \"Applied Linguistics\", \"AILA Journal\" e \"TESOL Quarterly\"."}
{"id": "116954", "revid": "316629", "url": "https://it.wikipedia.org/wiki?curid=116954", "title": "Sioux", "text": "I sioux (rara la forma italianizzata si\u00f9; pronuncia francese e italiana , pronuncia inglese ) sono un gruppo etnico nordamericano.\nOrigine del nome.\nIl termine \u00e8 l'abbreviazione dell'espressione \"Nadovessioux\", termine francese originato dalla deformazione di \"N\u0101dowessi\" (piccoli serpenti), ovvero l'appellativo con il quale questo gruppo veniva spregiativamente indicato dalla trib\u00f9 degli Ojibwa, chiamati impropriamente dai bianchi Chippewa.\nIl termine indicava le popolazioni che vivevano nelle grandi pianure centrali degli Stati Uniti e del Canada meridionale, dal fiume Platte al monte Heart e dalle foreste del Minnesota fino al Missouri e alle montagne note come Bighorn.\nL'equivoco nacque allorch\u00e9 alcuni esploratori francesi chiesero a un appartenente ai Chippewa, tradizionali avversari dei Sioux, il nome della vasta stirpe che popolava quelle terre. La logica risposta fu: \"meno che vipera\" (rispetto alla \"vipera intera\" rappresentata ai loro occhi dagli Irochesi). La parte finale dell'espressione \"Nadowe-is-iw\" - singolare di \"Nadowe-is-iweg\" - che significava appunto \"meno che vipera\", serv\u00ec per sempre a identificare il vasto insieme di trib\u00f9 dakota e lakota (varianti dello stesso termine che significa invece \"grosso modo\" \"amico\", \"alleato\") accomunate da una medesima lingua e da identiche tradizioni culturali.\nL'Alleanza Sioux.\nL'Alleanza Sioux era originariamente costituita da sette distinte entit\u00e0 (\"thu\u014bwa\u014b\" o \"t\u021fu\u014bwa\u014bn\" o, nella forma europeizzata \"tonwan\") - formanti un'assemblea che in antico era chiamata \"Sette Fuochi del Consiglio\" (O\u010dh\u00e9thi \u0160ak\u00f3wi\u014b) - denominate:\nLe prime quattro trib\u00f9, che costituivano la sezione orientale della nazione sioux, si qualificavano come \"Is\u00e1\u014byathi\" o \"Is\u00e1\u014bathi\" (termini poi resi dagli europei come Santee) e possono essere definiti come \"dakota orientali\" (attualmente parlano il dialetto cosiddetto \"santee-sisseton\").\nYankton e Yanktonai costituivano i gruppi centrali e, per oltre centocinquanta anni, sono stati loro erroneamente attribuiti il dialetto e il nome di nakota: in effetti si sono sempre riferiti a s\u00e9 stessi come dakota (qualificandosi, all'interno dei dakota, come \"Wi\u010dh\u00edyena\") e possono quindi essere definiti \"dakota occidentali\" (attualmente parlano il dialetto cosiddetto \"yankton-yanktonai\").\nI Teton, che in epoca storica si erano trasferiti, sotto la pressione dei Chippewa (armati dai francesi), dalle grandi foreste alle grandi praterie, costituivano la porzione pi\u00f9 occidentale della grande alleanza Sioux e parlavano il dialetto lakota.\nI Teton avrebbero poi incarnato, nell'immaginario del mondo occidentale, l'immagine tipica dell'\"indiano americano\", pur essendo stati protagonisti di una civilt\u00e0 di necessit\u00e0, basata sul cavallo e sulla caccia al bisonte che dur\u00f2 in effetti soltanto pochi decenni.\nUna volta separati, di fatto (ma sempre conservando la memoria dell'origine comune), dai gruppi pi\u00f9 orientali, i Teton ricrearono al loro interno la originaria suddivisione nei Sette Fuochi del Consiglio, articolandosi nei seguenti sottogruppi (\"oyate\"):\nAnche gli Yanktonai si suddividevano in due \"oyate\": gli Yanktonai superiori e gli Hunkpatina (\"Si accampano all'estremit\u00e0\") o Yanktonai inferiori.\nGli Assiniboin facevano originariamente parte dei Sioux (in particolare, secondo la leggenda, degli Hunkpatina), ma poi, probabilmente nel XVII secolo, si distaccarono dalla loro gente d'origine per spostarsi verso le regioni canadesi di Manitoba e del Saskatchewan, mantenendo il loro idioma di origine sioux (nakota), ma entrando in uno stato di guerra permanente con tutto il resto della vecchia confederazione sioux, che infatti li definiva Hohe (ribelli), nome del quale essi andavano del resto fieri.\nLa collocazione della Nazione.\nSono pervenute pochissime informazioni sui Sioux nei tempi precedenti all'arrivo degli europei nel continente americano. Secondo alcuni studi, alla fine del Cinquecento queste popolazioni dovevano essere stanziate in un'area corrispondente circa all'attuale Stato della Carolina del Nord e un centinaio di anni dopo, probabilmente a causa della costante minaccia rappresentata dalla vicina e potente Lega degli Irochesi, essi sembra abbiano dovuto risalire il corso del fiume Missouri, fino a stabilirsi nelle foreste a ovest dei Grandi Laghi, dove sarebbero rimasti almeno per tutto il Seicento.\nA causa della crescente pressione dei loro nemici Ojibway o Chippewa, i Sioux (con l'eccezione del sottogruppo Santee, rimasto nelle foreste del Minnesota orientale fino al 1862) si spostarono nelle praterie, nel corso di un lungo processo che li port\u00f2 a dedicarsi a una vita nomade sulle piste del bisonte, entrando cos\u00ec a far parte del numero di trib\u00f9 che dettero vita alla breve ma intensissima Cultura della Prateria. Il processo di spostamento nelle praterie venne accelerato dalla comparsa del cavallo che, estintosi nel continente nordamericano durante il Pleistocene, vi fece ritorno con i \"conquistadores\" spagnoli.\nL'attivit\u00e0 economica e l'alimentazione.\nIn origine probabilmente i Sioux erano agricoltori seminomadi ma ben presto si trasformarono in cacciatori nomadi, spesso al seguito delle mandrie di bisonti. Da questo animale si ricavavano carne e pelli.\nAccanto alla caccia, l'attivit\u00e0 principale degli uomini era la guerra. I Sioux sono passati alla storia per la loro grande resistenza all'invasione degli \"uomini bianchi\". Per i Sioux, la guerra era per molti versi un gioco basato sul valore e sul coraggio: in certi casi essi si limitavano a toccare l'avversario per simboleggiarne l'uccisione, lasciandolo non di rado in vita; il prestigio infatti si conquistava con le gesta di puro valore e ogni \"colpo\" ne era la dimostrazione, reso esplicito da una penna d'aquila fra i capelli.\nLa vita sociale e la cultura materiale.\nLe donne si occupavano dei bambini, dell'orto e soprattutto della casa e l'etica sessuale era molto rigida ed era biasimata ogni forma di violazione dei relativi codici comportamentali, anche se ampiamente praticata era la fuga prematrimoniale allorch\u00e9 un matrimonio era avversato dalle famiglie degli interessati.\nL'abitazione dei Sioux, il \"tipi\", \u00e8 una tenda conica di 4/5 metri di diametro coperta di pelli di bisonte. Da 10 a 20 pertiche di legno erano alzate sul terreno in un circolo, legate insieme all'estremit\u00e0 superiore e coperte da pelli di bisonte cucite insieme; in alto rimanevano due aperture mobili per far uscire all'occorrenza il fumo. Un foro ovale in basso, posizionato ad est, consentiva l'accesso; l'interno aveva il focolare nel centro e tutto intorno sedili e letti di pelliccia. Sempre all'interno un controtelo fungeva da isolante per l'umidit\u00e0, per il freddo e il caldo. Il posto riservato al capofamiglia era di fronte all'entrata, quindi ad ovest, la zona pi\u00f9 protetta dalle correnti d'aria. A sud stava la donna; qui teneva tutti gli oggetti che le servivano per i lavori domestici, ed anche tutti i letti della famiglia. A nord si trovavano varie suppellettili e i giacigli degli ospiti.\nIl \"tipi\" era fabbricato dalla donna, portava spesso decorazioni esterne e, perfezionato nei secoli, era molto leggero e semplice da montare e smontare. Anche il \"tipi\", come il guerriero a cavallo che caccia i bisonti, fa parte dell'immaginario creato nel mondo occidentale riguardante gli \"indiani d'America\".\nLa spiritualit\u00e0.\nGrande importanza veniva attribuita dai Sioux alla figura del cerchio: la disposizione del villaggio era circolare, gli anziani sedevano in cerchio durante le cerimonie, il cielo e la terra erano considerati circolari.\nLa loro spiritualit\u00e0 si basa sull'idea di \"wakan\", espressione della forza soprannaturale che permea l'universo, le persone e le cose, di cui il dio Wakan Tanka era la massima incarnazione (\"Wakan Tanka era, \u00e8, e sempre sar\u00e0\" - affermano i Sioux - \"Egli \u00e8 il Grande Mistero. \u00c8 uno e molti. \u00c8 il Signore di tutte le cose, il Grande Spirito, il Creatore. Colui che dirige e regge l'universo.\" Altra espressione per indicare Wakan Tanka \u00e8 \"Ateyabi\", ossia \"Dio Padre\".\nSue emanazioni sono i quattro Spiriti superiori: \"Skan\", il Cielo, protettore della potenza creatrice, giudice degli uomini e degli stessi Spiriti, una cui figlia era \"Anog It\u00e8\"; \"Wi\", il Sole, protettore del coraggio, della generosit\u00e0 e della lealt\u00e0; \"Maka\", la Terra, protettrice della vita, e \"Inyan\", la pietra, protettrice dell'autorit\u00e0 e del genio artistico. Tutte queste ipostasi di Wakan Tanka sono responsabili dell'equilibrio dell'universo.\nVengono poi gli Spiriti Associati, complementari degli Spiriti Superiori: a Skan era infatti associato \"Tate\", il Vento; a Wi era associata \"Hanwiyanpa\", la Luna; \"Wohpe\" era collegata a Maka e rappresentava la figlia del Sole e della Luna, protettrice dell'amore e della pace e infine a Inyan era associato \"Wakinyan\", il Tuono che segnala la potenza della natura.\nInfine gli Spiriti Imparentati: lo Spirito del Bisonte, lo Spirito dell'Orso i Quattro Venti e il Turbine.\nLa vita Spirituale delle comunit\u00e0 non prevede sacerdoti o persone che si elevino rispetto agli altri, perch\u00e9 viene ritenuto dannoso dare in mano ad un solo uomo un potere cos\u00ec grande.\nPiuttosto all'interno della comunit\u00e0 vi sono figure che possono ritenersi \"speciali\", ovvero persone dotate di \"poteri spirituali\", doni ricevuti attraverso visioni e sogni dal Grande Spirito come l'interpretazione dei sogni.\nLa Spiritualit\u00e0 nativa non \u00e8 da considerarsi una religione, ma un modo per essere in relazione con l'Universo, \"mitakuye oyasin\" tutto \u00e8 connesso, tutto \u00e8 collegato. Non esistono gerarchie.\nLa Spiritualit\u00e0 \u00e8 basata su un profondo rapporto di rispetto e armonia con gli elementi, tutti in relazione tra loro.\nLa sacra Pipa.\nLa Pipa \u00e8 l'oggetto pi\u00f9 sacro per le nazioni delle grandi pianure ed \u00e8 anche diffusa in altre aree culturali. Essa \u00e8 principalmente uno strumento di preghiera, detta in lingua lakota \"chanupa\". Secondo la tradizione la Pipa era stata donata agli uomini da \"Whopi\", la Donna Bisonte Bianco.\nLa Pipa \u00e8 composta di due parti distinte: il cannello (ottenuto da legno di acero) e il fornello, ricavato da una pietra rossa (la catlinite) che pu\u00f2 essere reperita in unico posto al mondo: Pipestone in Minnesota. Quando non viene utilizzata le due parti devono assolutamente rimanere separate; mantenerle collegate costituirebbe un grave sacrilegio, perch\u00e9 l'atto di congiungerle equivale all'unione del maschile e del femminile, del Cielo e della Terra. Di solito viene fumata la corteccia interna del salice rosso (\"can\u0161a\u0161a\") addolcita con altre erbe o con \"canli icahiye\", una corteccia aromatica proveniente dal Montana (\"canli\" significa anche \"tabacco\"). La Pipa rappresenta una potente unione tra mondo fisico e mondo metafisico: quando viene usata accomuna tra loro i fumatori in senso orizzontale e chi fuma con il mondo metafisico in senso verticale (il fumo infatti sale in alto). Giurare il falso con una Pipa accesa in mano \u00e8 considerata un'offesa gravissima: da qui l'uso della Pipa come strumento di pace e di riconciliazione.\nLe sette cerimonie.\nFino al 1870 i Sioux praticavano numerosi rituali. Da questa data in poi per\u00f2 il governo degli Stati Uniti viet\u00f2 la pratica della spiritualit\u00e0 nativa e l'uso della lingua, proibendo perfino le danze e qualunque rituale non cristiano. Con queste leggi i bianchi volevano far integrare forzatamente i nativi nella loro societ\u00e0, trasformandoli da cacciatori nomadi in agricoltori sedentari. I Sioux furono una delle poche trib\u00f9 delle Pianure, insieme agli Cheyenne, che attutirono i danni di queste leggi continuando a praticare di nascosto i propri riti.\nNelle cerimonie svolgevano un ruolo fondamentale alcuni oggetti carichi di valenze simboliche, ritenuti indispensabili per il corretto svolgimento dei riti. Grande importanza avevano ad esempio le piume: il copricapo ricoperto di tali ornamenti aveva lo scopo di dimostrare l'audacia di chi l'indossava; da ricordare anche i guanti coperti da becchi d'uccello che, vibrando durante le danze, producevano un suono tintinnante che ben si accordava al ritmo del tamburo. Le maschere completavano l'abbigliamento cerimoniale, permettendo allo sciamano di trasformarsi idealmente nell'essere che voleva rappresentare e favorendo l'estasi. Le danze spesso erano accompagnate dal tamburo, strumento destinato a facilitare il collegamento con l'altro mondo, e dal flauto a sei buchi, quattro che rappresentavano i venti e due la terra e il cielo.\nLe cerimonie tradizionali dei Sioux erano sette:\nLa Danza del sole.\nLa \"Wiw\u00e0nyank Wac\u00ecpi\", Danza del Sole, \u00e8 anch'essa considerata dono della Donna Bisonte Bianco. Fu praticata dai Sioux fino al severo divieto imposto dai dominatori bianchi. Essa poteva essere organizzata in ringraziamento d'un beneficio ricevuto da Wakan Tanka, come ad esempio un bimbo guarito da una grave malattia o in generale favore della propria gente (in tempi ad esempio di carestia), ovvero per diventare sciamano (\"wica\u0161a wakan\").\nLa cerimonia esigeva una sviluppata capacit\u00e0 di resistenza al dolore e di paziente auto-controllo.\nIl periodo d'elezione era situato nella luna piena fra giugno e luglio e la durata complessiva giungeva fino a 12 giorni. I primi 4 giorni erano normalmente dedicati a individuare il teatro della cerimonia e a organizzarlo. In questo periodo si rafforzavano i vincoli interfamiliari, con reciproche visite di cortesia e scambi di doni, mentre alcune donne appositamente selezionate per le loro virt\u00f9 erano incaricate di individuare l'albero di pioppo per la grande tenda in cui si sarebbe svolta la cerimonia.\nI 4 giorni successivi il candidato si riuniva nella tenda del Consiglio, alla presenza degli sciamani che ne agevolavano la preparazione spirituale.\nI 4 giorni finali prevedevano la costruzione del sito cerimoniale - un cerchio delimitato da una palizzata di rami fronzuti, a Est del quale si sarebbe rizzata la tenda cerimoniale. La \"danza del Bisonte\" era tenuta in occasione dell'identificazione del palo di pioppo biforcuto destinato alla cerimonia vera e propria. Non appena questo era tagliato lo si adornava e lo si collocava al centro della tenda cerimoniale. Il terzo giorno si predisponevano le corregge di cuoio di bisonte o di daino necessarie al rito e infine, dopo ulteriori preghiere e aver adornato lo stesso candidato (o candidati), si procedeva al rito finale.\nLa persona - il cui corpo era dipinto di rosso dalla vita in su e di nero in varie altre parti del corpo, mentre mani e piedi erano colorati di blu e di rosso e la faccia di nero e di rosso - era allora collegata al palo tramite le corregge, fatte passare l\u00ec dove il palo si biforcava. Due uncini venivano agganciati a una bacchetta di materiale resistente (spesso ossicini di bisonte) e conficcata nel petto al di sopra dei capezzoli tramite lame affilate e punteruoli appuntiti in modo che, inarcandosi con decisione all'indietro, il soggetto potesse lacerarsi le carni cos\u00ec trapassate.\nPer chi intendeva diventare sciamano esisteva anche la cerimonia di \"Fissare-il-Sole-Bisonte\", che prevedeva ulteriori ferite procurate sul dorso, al quale venivano appesi pesanti teschi di bisonte, oppure la cerimonia di \"Fissare-il-Sole-attaccato-al-palo\", con prove di sopportazione del dolore tanto del dorso quanto del petto. Una terza variante era il rito di \"Fissare-il-Sole-sospeso\", in cui il corpo veniva sollevato e abbassato ritmicamente nel corso della danza tramite le anzidette corregge, mentre il candidato seguitava a stringere nella destra un ramoscello di salvia.\nLa cerimonia finiva allorch\u00e9 questi riusciva da solo a strapparsi di dosso gli impacci creati da uncini, asticelle e corregge. Dopo di che si procedeva alle medicazioni necessarie e alla fumata rituale con la pipa, col suo custode che dedicava la fumata a Wakan Tanka perch\u00e9 proteggesse il popolo che gli aveva dedicato quel sacrificio singolo o multiplo.\nDeportazione forzata dei Sioux da parte del governo statunitense.\nNell'ultima parte del XIX secolo, con la posa dei binari delle ferrovie, i cacciatori (come Buffalo Bill) ingaggiati per rifornire di carne fresca i lavoratori, annichilirono quasi le sterminate mandrie di bisonti, l'alimento-base dei nativi americani, contribuendo non poco a sedentarizzare le popolazioni delle pianure.\nPer primi tocc\u00f2 ai Santee, che furono costretti ad accettare di vivere nelle riserve identificate dai bianchi in cambio dei loro abituali territori di caccia, e a trasformarsi in allevatori di bestiame domestico e coltivatori di mais, diventando sempre pi\u00f9 dipendenti dai versamenti annuali elargiti graziosamente dal governo federale in base agli accordi forzosamente fatti sottoscrivere. In Minnesota, i trattati di Traverse des Sioux e Mendota del 1851 lasciarono ai Sioux una riserva di non pi\u00f9 di 20 miglia di diametro ai lati del fiume Minnesota.\nLe grandi rivolte dei Sioux.\nNel 1862, dopo un fallito raccolto e prima dell'inevitabile carestia invernale, il pagamento federale tard\u00f2 a giungere. I trafficanti locali non vollero concedere ulteriori crediti ai Santee e l'agente federale della riserva disse ai Santee che erano 'liberi di mangiare l'erba oppure i loro escrementi'. Come conseguenza, il 7 agosto 1862 cominci\u00f2 la rivolta dei Sioux, allorch\u00e9 pochi Santee uccisero un agricoltore bianco e gran parte della sua famiglia, innescando ulteriori attacchi contro gli insediamenti dei bianchi lungo il fiume Minnesota. I Santee aggredirono poi l'emporio e l'agente federale della riserva fu trovato ucciso con la sua bocca riempita di erba. Nessuno conosce l'esatto numero, ma furono massacrati fra i 500 e i 1000 civili: uomini, donne e bambini, in maggioranza immigrati tedeschi, fin quando le forze dello Stato e quelle federali (circa 25000 uomini in tutto) non posero fine alla rivolta. Corti marziali processarono e condannarono a morte per impiccagione 303 Santee per 'crimini di guerra'. Numerose testimonianze di prima mano descrissero razzie e uccisioni di bianchi da parte dei Santee.\nIl Presidente Abraham Lincoln commut\u00f2 la sentenza di morte per 284 di quei guerrieri, convalidando l'esecuzione per impiccagione di 38 Santee il 26 dicembre 1862. La sentenza fu eseguita a Mankato (Minnesota) e rimane tuttora la pi\u00f9 ampia esecuzione di massa nella storia giudiziaria degli Stati Uniti.\nDurante e dopo la rivolta, molti Santee abbandonarono il Minnesota e il Dakota orientale, riunendosi ai loro parenti nel West, o insediandosi nella Vallata del fiume James in una riserva di breve vita prima di essere forzosamente deportati verso la riserva Crow Creek sulla sponda orientale del fiume Missouri. Altri riuscirono a rimanere in Minnesota e pi\u00f9 a oriente, in piccole riserve che ancora esistono all'inizio del XXI secolo, ivi compresa quella di Sisseton-Wahpeton, Flandreau e Devils Lake (Spirit Lake o Fort Totten) nei due Dakota. Altri Santee infine finirono il loro peregrinare nel Nebraska, dove la trib\u00f9 dei Santee Sioux oggi ha una riserva sulla sponda meridionale del fiume Missouri.\nI Teton si sollevarono, invece, a seguito del massacro degli Cheyenne di Motavato (\"Caldaia Nera\"), commesso dai \"Colorado Volunteers\" del colonnello Chivington a Sand Creek (29/11/1864), quando Coda Chiazzata scaten\u00f2 gli Sichangu e le altre trib\u00f9, compresi gli alleati Cheyenne e Arapaho, lungo il fiume Platte, assediando e distruggendo Julesburg, nel Colorado, (07/01/1865) e riducendo a mal partito le truppe statunitensi nell'intero territorio prima di accondiscendere al Trattato di Fort Laramie del 1866.\nUna rivolta di non minore importanza, condotta dai Teton nella regione del Powder River e lungo il Bozeman Trail, fu quella chiamata \"di Nuvola Rossa\", la quale coinvolse nuovamente anche Cheyenne e Arapaho, e che si concluse, in termini favorevoli per gli indiani, con l'abbandono e la distruzione dei forti dislocati lungo la \"Pista dei ladri\" e col Trattato di Fort Laramie del 1868.\nL'ultima grande azione di resistenza condotta dai Teton Sioux (ma non senza il contributo dei Cheyenne e perfino dell'ultimo gruppo non \"pacificato\" dei loro vecchi \"alleati\" dell'Est, i Santee guidati dall'irriducibile Inkpaduta) ebbe luogo tra il 1875 e il 1876, e culmin\u00f2 nella battaglia del Little Bighorn, una delle pi\u00f9 grandi vittorie militari ottenute dagli indiani americani sull'esercito statunitense.\nScomparso il bisonte, negli anni successivi, tutti i Sioux furono alla fine costretti nelle riserve e, nel 1890, quattro giorni dopo Natale, sul torrente Wounded Knee il 7\u00ba Cavalleria trucid\u00f2 nella neve e nel ghiaccio un'intera banda di disperati Mineconjou, donne e bambini compresi, e ponendo cos\u00ec fine alla resistenza dei nativi, o meglio suggellando con un orribile massacro tre secoli di ingiustizie, soprusi e tradimenti da parte degli Stati Uniti d'America.\nI trattati stracciati.\nNel 2007 un gruppo Sioux Lakota, facente parte dell'ala pi\u00f9 radicale dell'AIM, ha rivendicato i territori dove vissero i loro padri e, nell'intento di sfidare il governo degli Stati Uniti, ha stracciato gli accordi firmati dopo le vittorie conseguite sul generale Custer a Little Bighorn (25 giugno 1876) e su Crook nel Montana, con il presidente degli USA Ulysses S. Grant. "}
{"id": "116955", "revid": "224230", "url": "https://it.wikipedia.org/wiki?curid=116955", "title": "Quousque tandem abutere, Catilina, patientia nostra?", "text": "La locuzione latina Quousque tandem abutere, Catilina, patientia nostra?, tradotta letteralmente, significa \u00abFino a quando dunque, Catilina, abuserai della nostra pazienza?\u00bb. \nL'invettiva prosegue con le parole: \u00ab\"Quamdiu etiam furor iste tuus nos eludet? Quem ad finem sese effrenata iactabit audacia?\u00bb\": \u00abQuanto a lungo ancora codesta tua follia si prender\u00e0 gioco di noi? Fino a che punto si spinger\u00e0 [la tua] sfrenata audacia?\u00bb.\nStoria.\nQueste violente parole, un'apostrofe, costituiscono il celeberrimo incipit \"ex abrupto\" della prima delle orazioni dette Catilinarie, e la scintilla che provoc\u00f2 l'inizio della sconfitta di Catilina e della sua congiura per rovesciare la repubblica. L'orazione fu pronunciata da Marco Tullio Cicerone, opportunamente protetto dai legionari romani, di fronte al Senato romano, riunito nel tempio di Giove Statore, l'8 novembre del 63 a.C., per denunciare Catilina, il quale si present\u00f2 nell'assemblea la stessa mattina in cui dei sicari da lui inviati dovevano uccidere Cicerone. Il senatore, avvertito in tempo del complotto, non permise ai finti emissari di Catilina di entrare nella sua casa e denunci\u00f2 immediatamente l'accaduto in Senato.\nVarianti.\nSallustio pone in bocca a Catilina la seguente domanda retorica: \nMolto simile alla locuzione \u00e8 il VI, 18 del Ab Urbe condita, opera di Tito Livio, e il IX, 2 dell'Institutio oratoria di Quintiliano.\nNella cultura di massa.\nL'espressione appartiene anche al linguaggio comune: viene usata, anche in forma abbreviata e sospesa (\"Quo usque tandem...\") con l'intenzione di accusare il suo destinatario di abusare della pazienza, dell'indulgenza, o della buona educazione di chi la proferisce, o del gruppo di cui si fa portavoce.\nNel suo romanzo \"Conspirata\", Robert Harris presenta il discorso, attraverso le parole del segretario del console Tirone, come frutto non di un'elaborata preparazione retorica, ma della sola emotivit\u00e0 di Cicerone, secondo il catoniano principio del \"rem tene, verba sequentur\".\nTra le arti figurative la scena \u00e8 stata immortalata nell'affresco di Cesare Maccari a palazzo Madama che raffigura l'arringa di Cicerone contro Catilina nella sala Maccari, affresco che ispir\u00f2 le scenografie di Luciana Arrighi per lo spettacolo teatrale del 1974 sulla congiura."}
{"id": "116956", "revid": "37401", "url": "https://it.wikipedia.org/wiki?curid=116956", "title": "Aramei", "text": "Gli Aramei sono un popolo nomade semitico menzionato sei volte nella Bibbia ebraica, stanziato in Mesopotamia (\"Bayn Naharaim\", \"Tra i due fiumi\", o \"Aram-Naharaim\", 'i fiumi degli aramei\") e nelle regioni vicine facenti parti dei moderni stati di Turchia, Siria, Iran, Iraq, Giordania e Libano. La maggior parte degli studiosi ritiene che i \"due fiumi\" in questione siano il Tigri (stando al Libro dei Giubilei) e l'Eufrate. Gli autori della \"Jewish Encyclopedia\" , tra il 1901 e il 1908, non trovarono il nome \"Aram\" nelle iscrizioni babilonesi o assire ma, basandosi sul contenuto di tre tavolette delle Lettere di Amarna, identificarono il \"Naharaim\" con il \"Nahrima\".\nStoria.\nOrigini.\nIl termine \"aramei\" era utilizzato nell'antichit\u00e0 dagli Ebrei per distinguere i loro \"cugini\" pi\u00f9 distanti, che abitavano ad oriente (\"Aram\") dagli Arpachshadite (detti anche trib\u00f9 dei Figli di Eber). Tuttavia, gli Aramei non formarono mai uno stato unito. Piuttosto, essi erano accomunati dall'uso della lingua aramaica che in origine era scritta utilizzando l'alfabeto fenicio. All'epoca degli imperi babilonese e persiano, l'aramaico divenne la lingua franca di tutto il Vicino Oriente antico.\nDi fatto, il concetto di \"aramei\" e di \"aramaico\" \u00e8 essenzialmente linguistico, dal momento che solo in brevi periodi esistette un \"regno arameo\", peraltro lungi dal mantenere sotto la propria sovranit\u00e0 tutte le popolazioni di lingua aramaica.\nA parte un primo enigmatico riferimento ad \"Aram\" in iscrizioni che descrivevano lo sfruttamento di Naram-Sin in Siria, \nOrganizzazione politica.\nNell'odierna Siria esisteva una federazione di piccoli principati aramei, agli ordini di un re senza carattere divino che si avvaleva di una folta burocrazia, come \"Aram Damascus\" (oggi semplicemente Damasco) e Hamath. Comunque gli Aramei non divennero mai un impero veramente unito.\nIl crollo dei principati aramaici.\nQuesti regni vennero soggiogati da Adad-nirari II, da Assurnasirpal II e da suo figlio Salmanassar III, che distrussero molte delle piccole trib\u00f9 e diedero il controllo della Siria, dei suoi commerci locali e delle sue risorse naturali agli assiri. Alcuni re assiri presero persino mogli aramee. Bench\u00e9 senza uno stato, gli Aramei continuarono ad essere presenti in Babilonia e Mesopotamia, dove vennero assimilati nelle societ\u00e0 locali.\nCultura.\nGli Aramei ereditarono la cultura e la letteratura dai Babilonesi e da altri popoli mesopotamici.\nLetteratura.\nEsempio della letteratura aramaica \u00e8 la stele di Zakkur, la pi\u00f9 antica di Kilamuwha. Questa stele parla di gesta di re con gli dei compresa la maledizione di chi l'avesse distrutta.\nArte.\nLe citt\u00e0 aramaiche erano decorate da grandiose costruzioni monumentali, ricche di bassorilievi e di statue: si tratta di uno stile molto originale, con leggeri influssi dell'arte neoittita.\nReligione.\nLa religione dei principati aramei assomigliava molto a quelle cananea e babilonese, perch\u00e9 adoravano divinit\u00e0 come El Baal ed Astarte. Infatti gli Aramei ereditarono la cultura dei popoli dell'antica Mesopotamia, compresa la loro mitologia. In seguito furono uno dei primi popoli ad abbracciare il cristianesimo.\nAramei moderni.\nGli aramei moderni, noti come \"aramaici\", \"siriaci\" o \"siri\", praticano prevalentemente la religione cristiana e parlano una versione dell'aramaico nota come siriaco. \nPer adottare i termini genealogici dell'antichit\u00e0, si potrebbe considerarli come i discendenti di Aram, che era figlio di Sem, o, forse, di Nahor, fratello di Abramo, tramite suo figlio Kemuel, padre di Aram."}
{"id": "116957", "revid": "6392", "url": "https://it.wikipedia.org/wiki?curid=116957", "title": "Macchina da scrivere", "text": ""}
{"id": "116962", "revid": "838137", "url": "https://it.wikipedia.org/wiki?curid=116962", "title": "Gestione delle eccezioni in Java", "text": "Nel linguaggio di programmazione \"object-oriented\" Java, il sistema di gestione delle eccezioni (o exception handling) \u00e8 costituito da un insieme di costrutti e regole sintattiche e semantiche introdotte allo scopo di rendere pi\u00f9 semplice, chiara e sicura la gestione di eventuali \"situazioni anomale\", dette eccezioni, che si possono verificare durante l'esecuzione di un programma.\nL\"'exception handling\" di Java deriva direttamente (anche da un punto di vista sintattico) da quello del linguaggio C++. Tuttavia, il meccanismo di Java deve considerarsi decisamente pi\u00f9 oneroso, ma certamente pi\u00f9 sicuro, grazie alla cosiddetta regola dello \"handle or declare\" (gestisci o dichiara), che in sostanza \"obbliga\" il programmatore a prevedere esplicite contromisure \"per ogni\" situazione anomala (prevedibile).\nMotivazioni.\nQualsiasi programma concreto di un certo livello di complessit\u00e0 pu\u00f2 incorrere, durante la propria esecuzione, in \"situazioni anomale\" che richiedono di venire trattate eseguendo azioni che differiscono da quello che sarebbe stato, altrimenti, il \"flusso normale\" del programma. Ovviamente, il confine fra \"anomalo\" o \"normale\" non \u00e8 netto. Come esempi di \"situazioni anomale\", si pensi per esempio all'impossibilit\u00e0 di dialogare con un server attraverso la rete, o il fatto che il programma cerchi di aprire un file che non risulta presente su disco, e cos\u00ec via.\nLa gestione delle situazioni anomale presenta diversi aspetti critici rispetto a considerazioni di qualit\u00e0 del software. Da una parte, sarebbe auspicabile che chi sviluppa un programma ponga una notevole cura nel prevedere tutte le possibili situazioni anomale che potrebbero insorgere durante l'esecuzione e nel predisporre le contromisure che il programma deve adottare in tali casi per ridurre al minimo le conseguenze di tali anomalie. La gestione \"puntigliosa\" di \"tutte\" le possibili situazioni anomale in \"tutti\" i possibili luoghi del codice in cui possono manifestarsi \u00e8 infatti importante ai fini della robustezza e affidabilit\u00e0 del software. D'altra parte, essendo le situazioni \"anomale\" potenzialmente molto numerose e diversificate, una gestione davvero completa potrebbe avere l'effetto indesiderabile di oscurare la struttura del codice sorgente, poich\u00e9 le (relativamente poche) istruzioni che il programma dovrebbe eseguire nel caso normale (o nei casi normali) si potrebbero trovare immerse (e \"disperse\") in mezzo a una quantit\u00e0 preponderante di istruzioni dedicate alla gestione di anomalie (magari molto improbabili), ovviamente a scapito della leggibilit\u00e0 del programma stesso.\nSegnalazione del fallimento di un metodo.\nOgni metodo di un programma Java dovrebbe avere un \"compito\" ben preciso da portare a termine (descritto dal suo commento Javadoc). In presenza di anomalie o situazioni impreviste, \u00e8 possibile che un metodo \"fallisca\", ovvero non sia in grado di portare a termine tale compito. Questa evenienza deve essere evidentemente segnalata al metodo chiamante il quale poi potr\u00e0, a seconda dei casi, prendere qualche contromisura che gli consenta di concludere il \"proprio\" compito nonostante il fallimento del metodo chiamato, oppure, se questo \u00e8 impossibile, dichiarare a sua volta il proprio fallimento nei confronti del proprio chiamante (e cos\u00ec via).\nPer segnalare il proprio fallimento, un metodo Java pu\u00f2 \"sollevare\" (o \"lanciare\", per conservare il significato del corrispondente termine inglese \"to throw\") una eccezione. Si pu\u00f2 considerare una eccezione sollevata da un metodo come analogo al concetto di \"valore restituito\" dal metodo. Tuttavia, Java distingue i due concetti, cos\u00ec che un metodo potrebbe per esempio tornare un valore intero \"oppure\" sollevare un'eccezione, che \u00e8 un valore di altro tipo (in seguito vedremo quali sono i tipi ammissibili per i valori-eccezione). Il seguente estratto di codice mostra una situazione di questo genere:\n/**\n * Calcola la differenza in giorni fra due date, specificate rispettivamente dal giorno\n * \"gg1\", mese \"mm1\" e anno \"aa1\" e giorno \"gg2\", mese \"mm2\" e anno \"aa2\"\npublic int differenzaDate(int gg1, int mm1, int aa1, int gg2, int mm2, int aa2)\n throws DataNonValida\n if(!dataValida(gg1, mm1, aa1) || !dataValida(gg2, mm2, aa2))\n throw new DataNonValida();\n else {\n int risultato;\n // ... calcola la differenza fra le date\n return risultato;\nIl metodo riportato ritorna, \"in assenza di errori\", un intero che rappresenta la distanza in giorni fra due date. Nel caso in cui una delle triple (giorno, mese, anno) non sia una data valida (per esempio, la tripla 31 2 2000), anzich\u00e9 ritornare un valore intero il metodo solleva una eccezione. La clausola codice_1 nell'intestazione del metodo specifica che questo speciale valore di \"eccezione\" sar\u00e0 di tipo (classe) codice_2; il punto del codice in cui l'eccezione viene sollevata \u00e8 l'istruzione codice_3. Ovviamente deve essere stata definita una classe codice_2 e, come vedremo nel seguito, questa classe deve anche avere alcune caratteristiche specifiche che consentono l'utilizzo delle sue istanze come valori di eccezione.\nLa semantica dell'operatore codice_5 ha alcuni aspetti in comune con quella dell'operatore codice_6; in particolare, l'esecuzione dell'istruzione codice_5 comporta la terminazione immediata del metodo e il passaggio del controllo (seppure secondo un particolare insieme di regole che si esamineranno nel seguito) al chiamante del metodo stesso.\nGestione dell'eccezione nel chiamante.\nQuando un metodo ne invoca un altro e quest'ultimo pu\u00f2 sollevare un'eccezione (come specificato dalla clausola codice_1 della sua intestazione), il chiamante \"pu\u00f2\" predisporsi per gestire tale evenienza. La gestione dell'eccezione avviene utilizzando una struttura di controllo specifica, detta \"blocco try-catch\". Come si vedr\u00e0, questa struttura di controllo ha un funzionamento in parte simile a (una forma ristretta di) \"goto\" e in parte simile alla chiamata di un metodo.\nIl seguente frammento di codice mostra l'uso del blocco try-catch nel chiamante:\npublic void faiQualcosa(Scanner input) {\n boolean successo = false;\n int g1, g2, m1, m2, a1, a2;\n while (!successo) {\n // chiede all'utente di inserire valori per g1, m1, a1, g2, m2, a2\n try {\n int dd = differenzaDate(g1, m1, a1, g2, m2, a2);\n successo = true;\n System.out.println(\"La differenza \u00e8 \" + dd);\n } catch (DataNonValida dnv) {\n System.out.println(\"Almeno una delle date inserite non \u00e8 valida\");\nLa clausola codice_9 controlla un blocco di codice all'interno del quale compare il metodo \"a rischio\" \"differenzaDate\". Quando il metodo viene eseguito, si danno due casi:\nIn sostanza, il blocco try-catch consente di \"separare\" accuratamente il funzionamento del metodo nel caso \"normale\" (blocco try) e la gestione di situazioni anomale (blocco catch).\nLa regola \"handle or declare\".\nPotrebbe darsi il caso in cui, a differenza di quanto visto nell'esempio precedente, il metodo chiamante \"non sia in grado\" di prendere contromisure rispetto al problema occorso. Supponiamo per esempio che il metodo che riceve dall'input i valori dei giorni, mesi e anni non sia \"faiQualcosa\" ma il \"suo chiamante\" (e che quindi, \"faiQualcosa\" riceva questi dati come argomenti). In tal caso \u00e8 sensato supporre che sia opportuno delegare al chiamante di \"faiQualcosa\" anche la soluzione del problema (cio\u00e8 chiedere nuovi dati all'utente). Il blocco di codice seguente mostra quale dovrebbe essere la forma del metodo \"faiQualcosa\" in questo caso:\npublic void faiQualcosa(int g1, int m1, int a1, int g2, int m2, int a2) \n throws DataNonValida\n int dd = differenzaDate(g1, m1, a1, g2, m2, a2);\n System.out.println(\"La differenza \u00e8 \" + dd);\nPoich\u00e9 \"faiQualcosa\" non pu\u00f2 risolvere il problema eventualmente segnalato da \"differenzaDate\", in questa versione esso non contiene una clausola try-catch. In questo caso, se \"differenzaDate\" solleva effettivamente l'eccezione, il modello di exception handling di Java prevede che anche \"faiQualcosa\" venga terminato. L'eccezione sollevata da \"differenzaDate\" sar\u00e0 in tal caso \"automaticamente\" \"propagata\" al chiamante di \"faiQualcosa\", esattamente come se quest'ultimo avesse eseguito l'istruzione \"throw\". Per questo motivo, diventa \"obbligatorio\" inserire la clausola codice_11 anche nell'intestazione di \"faiQualcosa\", segnalando cos\u00ec il fatto che anche questo metodo (indirettamente) pu\u00f2 riportare una eccezione di tipo \"DataNonValida\" al proprio chiamante.\nQuesta regola di Java (innovativa rispetto all'exception handling del C++) viene detta regola \"handle or declare\" (\"gestisci o dichiara\"): a fronte di una possibile eccezione, un metodo deve gestirla \"oppure\" dichiarare a sua volta di sollevarla. Questo modello implica che una eccezione non possa mai passare \"inosservata\"; se non la si gestisce, non si fa altro che rimandare al chiamante l\"'obbligo\" di gestirla.\nOsservazioni.\nNei linguaggi sprovvisti di un meccanismo di exception handling, un metodo segnala il proprio fallimento, di norma, ritornando un valore speciale, a cui il programmatore attribuisce \"convenzionalmente\" il significato di segnalazione di fallimento. Per esempio, il metodo \"differenzaDate\" potrebbe tornare \"-1\" in caso di fallimento. Questo modello di gestione delle anomalie ha per\u00f2 diverse controindicazioni:\nEccezioni come oggetti.\nNegli esempi precedenti, i valori usati come \"eccezioni\" erano istanze di una classe Java (\"DataNonValida\"). A differenza di quanto avviene in C++, Java non ammette l'uso di tipi primitivi come valori-eccezione; le eccezioni, cio\u00e8, \"devono\" essere oggetti. Pi\u00f9 in particolare, le classi definite per rappresentare le eccezioni devono estendere la classe codice_12 (letteralmente: \"che pu\u00f2 essere lanciato\"). A parte questo vincolo, la definizione di una classe di eccezione \u00e8 libera. Molto spesso, in particolare, si usano attributi e metodi per corredare l'oggetto-eccezione di informazioni specifiche sul tipo di errore verificatosi.\nSi consideri la seguente definizione:\npublic class DataNonValida extends Throwable {\n private int g, m, a;\n public DataNonValida(int g, int m, int a) {\n this.g = g;\n this.m = m;\n this.a = a;\nQuesta classe rappresenta una anomalia di data non valida; le sue istanze sono anche in grado di memorizzare nei propri attributi i valori di giorno, mese e anno di cui si \u00e8 rilevata la non validit\u00e0. Si consideri ora questa riscrittura del metodo \"differenzaDate\":\npublic int differenzaDate(int gg1, int mm1, int aa1, int gg2, int mm2, int aa2)\n throws DataNonValida\n if(!dataValida(gg1, mm1, aa1))\n throw new DataNonValida(gg1, mm1, aa1);\n else if(!dataValida(gg2, mm2, aa2))\n throw new DataNonValida(gg2, mm2, aa2);\n else {\n int risultato;\n // ... calcola la differenza fra le date\n return risultato;\nIn questa variante, il metodo segnala l'anomalia occorsa generando un oggetto-eccezione che, a differenza dei casi precedenti, viene corredato dell'informazione aggiuntiva circa i valori di giorno, mese e anno che sono risultati scorretti. Questo potrebbe servire al chiamante, per esempio, per chiedere all'utente il reinserimento solo di una delle due date inserite (quella che si \u00e8 rivelata scorretta).\nIl seguente frammento di codice mostra come le informazioni inserite nell'oggetto-eccezione diventino disponibili a chi \"cattura\" (\"catch\") l'eccezione stessa:\ntry {\n int dd = differenzaDate(g1, m1, a1, g2, m2, a2);\n} catch (DataNonValida dnv) {\n System.out.println(\"La data \" + dnv.getGiorno() + \"/\" + dnv.getMese() + \"/\" + dnv.getAnno() + \" non \u00e8 corretta\");\nL'identificatore codice_13 che compare nella clausola codice_10 gioca un ruolo analogo a quello di un parametro di un metodo. Esso cio\u00e8 identifica un \"reference\" a cui viene assegnato l'oggetto-eccezione \"lanciato\" dall'istruzione codice_5. Tale oggetto pu\u00f2 quindi essere manipolato come un oggetto qualsiasi, per esempio per estrarne informazione.\nEccezioni e catch multiple.\nUn metodo pu\u00f2 sollevare pi\u00f9 tipi di eccezione. Per esempio, un metodo che deve accedere a file potrebbe prevedere diverse segnalazioni di anomalie che rappresentano il fatto che il file non esista oppure che i suoi contenuti risultino danneggiati o scorretti:\npublic int leggiFile() throws FileInesistente, FileDanneggiato {\nAnalogamente, un blocco try-catch pu\u00f2 comprendere pi\u00f9 blocchi catch dedicati a gestire diversi tipi di eccezioni:\npublic faiQualcosa2() {\n try {\n leggiFile();\n } catch (FileInesistente fi) {\n System.out.println(\"Ooops! Il file \" + fi.getNomeFile() + \" non esiste!\");\n } catch (FileDanneggiato fd) {\n System.out.println(\"Ooops! Il file \" + fd.getNomeFile() + \" contiene dati scorretti!\");\nEccezioni e polimorfismo.\nSe le eccezioni sono descritte da classi che estendono \"Throwable\", \u00e8 possibile che diverse classi-eccezione siano legate da relazioni di ereditariet\u00e0. In accordo con i principi generali del paradigma orientato agli oggetti, si avranno relazioni del genere fra classi che rappresentano rispettivamente tipi di eccezioni generali (superclasse) e casi particolari (sottoclassi). Per esempio, la classe \"FileInesistente\" e la classe \"FileDanneggiato\" potrebbero essere sottoclassi di una classe \"ProblemaAccessoAlFile\" (questa classe potrebbe per esempio definire il metodo \"getNomeFile\" usato negli esempi precedenti).\nIl polimorfismo (legato alle relazioni di ereditariet\u00e0) gioca un ruolo importante nella gestione delle eccezioni in Java. Per esempio, una clausola \"catch\" il cui \"parametro\" sia dichiarato di tipo \"ProblemaAccessoAlFile\" potrebbe catturare tanto eccezioni di tipo \"FileInesistente\" quanto eccezioni di tipo \"FileDanneggiato\" (in analogia con l'applicazione del polimorfismo al passaggio parametri verso metodi e costruttori). Su considerazioni generali sul polimorfismo e il suo corretto uso, si veda la voce corrispondente. Nel caso estremo, un blocco \"catch\" con parametro di tipo \"Throwable\", per definizione, pu\u00f2 catturare eccezioni di \"qualsiasi tipo\".\nPer motivi analoghi, se un metodo dichiara di sollevare eccezioni di una certa classe \"C\", questo \u00e8 assolutamente compatibile con l'eventualit\u00e0 che, sempre o in alcuni casi, tale metodo sollevi in effetti eccezioni di \"sottoclassi\" di \"C\".\nUn altro legame fra polimorfismo ed eccezioni \u00e8 dato dalle regole che governano l'overriding in Java. Quando si esegue overriding di un metodo che dichiara di sollevare eccezioni, il metodo ridefinito non pu\u00f2 mai sollevare \"pi\u00f9\" tipi di eccezione di quelli sollevati dal chiamante. Se per esempio il metodo originale solleva eccezioni di classe \"C\", il metodo ridefinito potrebbe:\n\"Non\" potrebbe, invece:\nQuesta regola contribuisce a garantire che \"tutte\" le eccezioni vengano sempre gestite. Si consideri il seguente blocco di codice:\npublic class X {\npublic class Y {\n public void m(X x) {\n try {\n x.faiQualcosa();\n } catch (C c) {\nIn virt\u00f9 del polimorfismo, sappiamo che il metodo \"m\" potrebbe essere invocato con un argomento che non \u00e8 di classe X, ma di una sua sottoclasse qualsiasi. In virt\u00f9 dell\"'overriding\" e del binding dinamico, quindi, non abbiamo garanzie che il metodo \"faiQualcosa\" chiamato in \"m\" sia \"esattamente\" quello definito nella classe X; esso potrebbe infatti essere stato ridefinito in qualche sottoclasse di X. A fronte di questa incertezza, per\u00f2, le regole descritte sopra ci garantiscono che qualunque ridefinizione di \"faiQualcosa\" in qualunque classe non potr\u00e0 sollevare eccezioni non gestite dalla \"catch\" del metodo \"m\"; questo infatti si verificherebbe solo se tale ridefinizione sollevasse eccezioni che non sono n\u00e9 di classe \"C\" n\u00e9 di sue sottoclassi, ci\u00f2 che appunto le regole riportate sopra escludono.\nClassificazione delle eccezioni.\nSebbene al programmatore sia consentito scrivere proprie classi di eccezione, Java dispone gi\u00e0 di una propria gerarchia di classi-eccezione, di cui \u00e8 rilevante conoscere la struttura generale.\nCome si \u00e8 detto, tutte le eccezioni sono \"Throwable\". Le due sottoclassi dirette di \"Throwable\" sono \"Error\" e \"Exception\". La classe \"Error\" dovrebbe essere riservata per situazioni anomale legate a \"malfunzionamenti della macchina virtuale Java\"; in genere, queste \"non dovrebbero\" essere gestite, perch\u00e9 corrispondono a situazioni che per definizione si considerano \"irrecuperabili\". Se per esempio un programma entra in una condizione di stack overflow, l'esecuzione di \"qualsiasi\" istruzione diventa inaffidabile; la terminazione del programma risulta quindi l'opzione pi\u00f9 ragionevole.\nLe \"Exception\" sono invece le eccezioni che possono essere gestite. La sottoclasse \"RuntimeException\" rappresenta quelle eccezioni che vengono sollevate dalla macchina virtuale Java (e quindi \"non\" da una istruzione \"throw\" del programma). Per esempio, il tentativo da parte del programma di usare un reference di valore null comporta la segnalazione di una \"RuntimeException\" da parte della JVM. Queste eccezioni \"possono\" essere catturate e gestite. Tuttavia, essendo in un certo senso eccezioni \"spontanee\" (non generate esplicitamente dal programma), esse non vengono dichiarate nelle clausole \"throws\" (in un certo senso, si assume che qualunque metodo possa incorrere in anomalie di questo genere, per cui dichiarare questa possibilit\u00e0 in modo sistematico, con il conseguente obbligo di gestione dato dalla regola handle or declare, diverrebbe troppo oneroso)."}
{"id": "116963", "revid": "827058", "url": "https://it.wikipedia.org/wiki?curid=116963", "title": "Itih\u0101sa", "text": "Il termine itih\u0101sa (sostantivo maschile sanscrito; devan\u0101gar\u012b; \u0907\u0924\u093f\u0939\u093e\u0938; lett. \"cos\u00ec dunque fu\") si riferisce in modo collettivo alle scritture epiche induiste che valgono, nella cultura hind\u016b, in qualit\u00e0 di storie-modello per la propria esistenza. La lettura, o ascolto, degli \"itih\u0101sa\" \u00e8 tradizionalmente consentita a tutti i componenti della societ\u00e0 hind\u016b, compresi gli \" \u015b\u016bdra\" e le donne. Per questa ragione gli \"Itih\u0101sa\", che fanno parte della raccolta \"Sm\u1e5bti\", sono indicati anche come il \"quinto\" \"Veda\"\" gi\u00e0 a partire dalla \"Ch\u0101ndogya Upani\u1e63ad\":\nDal punto di vista tradizionale, la letteratura degli \"Itih\u0101sa-Pur\u0101\u1e47a\" \u00e8 una letteratura \"scritta\" a differenza di quella vedica che \u00e8 una cultura, ancora, \"orale\" e che va appresa quindi solo mnemonicamente, essendo fondata soprattutto sulla sonorit\u00e0. Essendo la scrittura una pratica che non d\u00e0 in alcun modo accesso al \"sapere\" essa \u00e8 affidata a persone di rango \"inferiore\". \nInoltre, va tenuto presente che gli appartenenti alle famiglie relative alle prime tre caste (gli \"dvija\", i \"nati due volte\", ovvero i componenti delle prime tre caste hind\u016b: \"br\u0101hma\u1e47a\", \"k\u1e63atriya\" e \"vai\u015bya\"), sono appena l'8,5% dell'intera societ\u00e0 hind\u016b e che da questa percentuale vanno sottratte le donne ci\u00f2 d\u00e0 la cifra dell'importanza religiosa per gli hind\u016b della letteratura scritta degli \"Itih\u0101sa-Pur\u0101\u1e47a\".\nStrettamente collegati quindi ad altri testi, detti \"Pur\u0101\u1e47a\", gli \"Itih\u0101sa\" corrispondono a due opere:"}
{"id": "116964", "revid": "36426", "url": "https://it.wikipedia.org/wiki?curid=116964", "title": "Pellegrinaggio", "text": "Un pellegrinaggio (dal latino \"peregrinus\", \"straniero\") \u00e8 un viaggio compiuto per devozione, ricerca spirituale, o penitenza, verso un luogo considerato sacro. Il termine proviene dal latino \"peregrinus\", da \"per\" + \"ager\" (i campi), dove indicava colui che non abita in citt\u00e0, quindi lo straniero, ovvero qualcuno costretto a condizioni di civilizzazione ridotta. \nLa definizione di pellegrinaggio indica un particolare tipo di viaggio, un andare finalizzato, un tempo che l'individuo stralcia dalla continuit\u00e0 del tessuto ordinario della propria vita (luoghi, rapporti, produzione di reddito), per connettersi al sacro. Il suo uso successivo invece - il nostro - implica una scelta. Chi parte in pellegrinaggio non si trova ad essere, ma \"si fa\" straniero e di questa condizione si assume le fatiche e i rischi, sia interiori che materiali, in vista di vantaggi spirituali - come incontrare il sacro in un luogo lontano, offrire i rischi e i sacrifici materialmente patiti in cambio di una salvezza o di un perdono metafisici - e perch\u00e9 no anche materiali, grazie alle avventure e occasioni che, strada facendo, non possono mancare.\nIn tutte le grandi religioni storiche esistono indicazioni, forme, destinazioni e finalizzazioni, del pellegrinaggio.Attualmente la diminuzione dei tempi, dei rischi e dei costi di viaggio, nonch\u00e9 la desacralizzazione delle culture, fanno s\u00ec che la categoria culturale del pellegrinaggio sia ormai sempre pi\u00f9 intrecciata con quella del turismo di massa, del quale viene anzi spesso considerata una specie di sottoclasse, almeno dagli operatori economici del settore (turismo religioso).\nNel mondo cristiano.\nNel mondo cristiano sono esistite due forme di pellegrinaggio, in seguito collegate e fuse tra loro:\nIl primo esiste fin dall'epoca paleocristiana e faceva parte del processo di conversione: per liberarsi dalle ansie e dalle tensioni del mondo si partiva verso Gerusalemme, dove si viveva da \"stranieri\", da \"esuli\" (secondo l'etimologia del termine \"pellegrino\"), magari fino al resto della propria vita. Un famoso esempio di pellegrinaggio devozionale fu quello fatto da sant'Elena, madre di Costantino I, nel IV secolo.\nIl pellegrinaggio penitenziale, o espiatorio, invece ha origini pi\u00f9 tarde, legate a tradizioni di origini insulari (anglosassoni e soprattutto irlandesi), dove si diffuse nell'alto medioevo per venire poi esportato nel continente europeo dai missionari nel VI e VII secolo. Esso era originariamente una forma di dura condanna verso una colpa molto grave (dall'omicidio all'incesto), nella quale incorrevano soprattutto gli ecclesiastici, non essendo essi sottomessi al diritto dei laici. Il reo era condannato a vagabondare in continuazione, per terre sconosciute e pericolose, vivendo nella povert\u00e0 grazie solo alle elemosine, impossibilitato a stabilizzarsi altrove, lavorare e rifarsi una vita, in tutto simile alla vita fatta da Caino dopo l'omicidio di Abele (\"Genesi\", 4, 12-14). Essi dovevano portare ben visibili i segni del loro peccato: giravano infatti nudi, scalzi e con ferri che ne cingevano i polsi e le gambe: non a caso in vari testi agiografici altomedievali ci sono passi in cui le catene si spezzano improvvisamente quale miracolo (piuttosto frequente) che segnalava la fine decisa da Dio della pena.\nLe prime notizie di pellegrinaggi penitenziali diretti a una specifica meta risalgono all'VIII secolo. I pellegrini avevano anche alcuni segni non infamanti che li contraddistinguevano: il bastone (detto bordone), la schiavina (soprabito lungo e ruvido) la bisaccia in pelle per il denaro e il cibo (detta \"escarsela\" con termine provenzale), la pazienza (ossia un cordone in vita simile a quello dei frati), e i segni del santuario verso il quale si era diretti o dal quale si tornava, ben in vista sul copricapo o sul Sanrocchino (un mantello di tela cerata ispirato come forma a quello nell'iconografia di san Rocco). Sulla via del ritorno una palma, le chiavi di san Pietro o la conchiglia di san Giacomo rivelavano che il pellegrino era stato rispettivamente a Gerusalemme, Roma o Santiago di Compostela.\nGli imperatori carolingi scoraggiavano tali pratiche per ragioni di ordine pubblico; nello stesso periodo i vescovi iniziarono a inviare questo particolare tipo di criminali direttamente al pontefice, affinch\u00e9 fosse lui a comminare la penitenza o a concedere un'assoluzione, anche se ci\u00f2 caus\u00f2 talvolta conflitti tra alcuni vescovi e il pontefice: infatti i condannati, se pensavano di essere stati trattati con eccessiva durezza dal proprio vescovo preferivano migrare fino a Roma in cerca di pene meno severe, con un conflitto di competenza che all'epoca non era regolato da alcuna disciplina e che era segno della fatica di alcune diocesi di accettare la supremazia romana in maniera pi\u00f9 che simbolica.\nCon l'uso di andare a Roma dei pellegrini penitenziali, essi si sovrapposero ai pellegrini devozionali, che ivi visitavano le tombe e le reliquie degli apostoli Pietro e Paolo. Durante il medioevo le due forme di pellegrinaggio si sovrapposero fino a confondersi e uniformarsi: ogni pellegrino cercava l'espiazione di qualcosa.\nAi pellegrinaggi verso Roma e la Terrasanta, instradati principalmente lungo un complesso fascio di itinerari noto con il nome di via Francigena, si affiancarono nel corso dell'XI secolo quelli (promossi dalla potente abbazia di Cluny) diretti verso la citt\u00e0 di Santiago di Compostela in Galizia, dove sorge la tomba dell'apostolo Giacomo. Santiago aveva il vantaggio di unire il flusso dei pellegrini al processo di \"Reconquista\" della Spagna allora musulmana.\nFinanche Dante parl\u00f2 dei tre diversi pellegrinaggi maggiori nella \"Vita Nova\": \"\u00c8 per\u00f2 da sapere che in tre modi si chiamano propriamente le genti che vanno al servigio de l'Altissimo: chiamansi palmieri in quanto vanno oltremare, la onde molte volte recano la palma; chiamansi peregrini in quanto vanno a la casa di Galizia, per\u00f2 che la sepoltura di Sa' Iacopo fue pi\u00f9 lontana della sua patria che d'alcuno altro apostolo; chiamansi romei quanti vanno a Roma\".\nPer quanto riguarda Gerusalemme essa era fin dal VII secolo in mano dei musulmani, in un'area contesa tra i califfati del Cairo (fatimide, sciita) e di Baghdad (abbaside, sunnita). I pellegrini cristiani potevano visitare la citt\u00e0 e le chiese al prezzo di pagare per i salvacondotti.\nFino all'XI secolo i pellegrinaggi furono un fenomeno esistente ma piuttosto limitato, per l'insicurezza generale e anche per una certa diffidenza da parte della stessa Chiesa: essi andavano oltre il controllo delle diocesi, che era saldamente territoriale, e non era gradito dagli ordini monastici, che seguivano il precetto della \"stabilitas loci\", che impediva a un monaco di cambiare monastero. Essi inoltre sostenevano in genere che la propria \"Gerusalemme\" andasse trovata nel cuore di ogni cristiano, piuttosto che nel viaggio. In seguito la Chiesa riconobbe nel pellegrinaggio un'esperienza fondamentale della vita religiosa e lo disciplin\u00f2, corredandolo di un apposito voto e delle relative indulgenze spirituali.\nI pellegrinaggi furono dopo l'anno Mille uno dei motori della ritrovata mobilit\u00e0 delle persone e affiancarono il rinascere dei commerci. Le vie dei pellegrinaggi si attrezzarono con \"hospitalia\" (ospizi) per garantire una modesta sistemazione, con vitto e alloggio per tre giorni, rifocillarsi e curarsi, se infermi.\nA Roma alcuni erano talmente grandi da ospitare non meno di 600 viaggiatori, tuttavia per poter accedere a tale beneficio era necessario farsi riconoscere.\nDi fatto, i pellegrini per essere riconosciuti erano in possesso di una tessera di cuoio, che dava loro diritto all'ospitalit\u00e0. Era il sindaco della citt\u00e0 di provenienza che in questo modo poteva garantire sull'identit\u00e0; in assenza di tale documento si poteva ricorrere a un attestato rilasciato dall'autorit\u00e0 religiosa da cui proveniva il pellegrino. Tuttavia non erano inconsueti i tentativi di raggiro a mezzo di documenti apocrifi; gli impostori provenienti dal regno di Napoli, alquanto numerosi, erano chiamati \"i rinnicoli\".\nNel mondo islamico.\nNei cinque pilastri dell'Islam \u00e8 compreso il \"Hajj\", il pellegrinaggio rituale, obbligatorio almeno una volta nella vita a Mecca per chi ne abbia le possibilit\u00e0 fisiche ed economiche.\nIl \"\u1e25ajj\" va obbligatoriamente compiuto nel mese lunare di Dh\u016b l-\u1e24ijja, ultimo mese dell'anno islamico. In tutti gli altri mesi il rito \u00e8 chiamato \"\u02bfumra\", pellegrinaggio \"minore\" non obbligatorio che si differenzia dal \"\u1e25ajj\" per la sua minor durata e per i suoi diversi e pi\u00f9 semplici passaggi liturgici. La giurisprudenza islamica permette a chi ne sia impedito fisicamente, ma ne abbia la possibilit\u00e0 economica, di delegare qualcun altro all'assolvimento dell'obbligo religioso, i cui vantaggi spirituali saranno lucrati da chi abbia provveduto al pagamento del viaggio e al mantenimento sul posto della persona incaricata. \u00c8 anche possibile lasciare appositi fondi in eredit\u00e0 perch\u00e9 il rito sia compiuto in nome e a vantaggio di un defunto. Chiunque abbia adempiuto all'obbligo del \"\u1e25ajj\" acquista una particolare buona nomea agli occhi dei correligionari. Ha diritto talora a indossare un copricapo particolare che ricordi l'assolvimento dell'obbligo ed \u00e8 insignito del titolo onorifico di \"\u1e24\u0101jj\u012b\".\nPer quanto non contemplati dall'Islam, sono pur tuttavia estremamente popolari i pellegrinaggi devozionali alle tombe di mistici e di persone ritenute di elevata spiritualit\u00e0. Ci\u00f2 avviene specialmente in Nordafrica (dove tali personaggi sono chiamati marabutti - dall'arabo \"mur\u0101bi\u1e6d\": che vive cio\u00e8 in un \"rib\u0101\u1e6d\") e in Egitto, dove si celebra un elevato numero di \"mawlid\", ovvero giorno natale, ma questo pu\u00f2 avvenire in tutto il mondo islamico, vicino, medio ed estremo-orientale.\nNel mondo ebraico.\nL'Ebraismo antico prevedeva il pellegrinaggio al Tempio di Gerusalemme in occasione di tre feste: Pesach, Shavuot e Sukkot. In seguito alla distruzione del Secondo Tempio e alla conseguente dispersione del popolo ebraico, nella religione ebraica vennero a mancare gli spazi sacri dove effettuare i pellegrinaggi. Dopo la costituzione dello stato di Israele avvenuta nel 1948, c'\u00e8 stata una ripresa dei pellegrinaggi religiosi. Oggi la meta principale dei pellegrinaggi ebraici \u00e8 costituita dal Muro Occidentale (meglio conosciuto come \"Muro del Pianto\") nella Citt\u00e0 Vecchia di Gerusalemme. Altre mete di pellegrinaggio per gli ebrei sono la Tomba dei Patriarchi, la Tomba di Rachele, la Tomba di Giuseppe, la Tomba di Maimonide e le tombe di alcuni grandi rabbini definiti zaddik (cio\u00e8 giusti), come Shimon bar Yohai e Jonathan ben Uzziel.\nNel mondo buddhista.\nTra le devozioni del Buddhismo \u00e8 presente il pellegrinaggio nei luoghi pi\u00f9 importanti della vita di Gautama Buddha, e precisamente: Lumbin\u012b, luogo di nascita; Bodhgay\u0101, il luogo del Risveglio spirituale; S\u0101rn\u0101th, (anticamente: Isipathana), dove predic\u00f2 il primo sermone; Ku\u015b\u012bnagar, luogo dove mor\u00ec.\nNel bahaismo.\nIl Bahaismo prevede tra le sue prescrizioni il pellegrinaggio ai luoghi sacri della fede bahai.\nUso metaforico del termine.\nOgni viaggio, reale o metaforico, che implichi nessi con la memoria o la ricerca spirituale, pu\u00f2 essere definito metaforicamente \u00ab\"pellegrinaggio\"\u00bb.\nAlcuni esempi e spunti:\nPrincipali luoghi di pellegrinaggio.\nNel mondo cattolico i pellegrinaggi per antonomasia sono quello a Gerusalemme, in Terra Santa, a Roma e a Santiago di Compostela; il termine pellegrino \u00e8 usato a proposito solo per quest'ultima meta: il pellegrino diretto a Roma veniva chiamato in spagnolo \"romer\u00eda\", e anche nell'italiano antico il termine \"romeo\" indicava il pellegrino.\nNel mondo musulmano il pellegrinaggio per antonomasia \u00e8 quello verso la Mecca, e tradizioni di pellegrinaggi esistono in molte altre culture e religioni: in India per esempio esistono un gran numero di luoghi sacri, che attirano fedeli dell'Induismo, Sikhismo, Buddhismo e di altre religioni e sette. In Giappone esiste un tipo di pellegrinaggio detto \"junrei\" che consiste nel visitare un numero fisso e definito di templi in un ordine dato. L'esempio pi\u00f9 popolare di questo tipo di pellegrinaggio \u00e8 il pellegrinaggio \"henro\" sull'isola di Shikoku. "}
{"id": "116969", "revid": "599013", "url": "https://it.wikipedia.org/wiki?curid=116969", "title": "Don (fiume Russia)", "text": "Il Don, anticamente detto Tanai (dal greco \u03a4\u03ac\u03bd\u03b1\u03ca\u03c2, \"T\u00e1na\u00efs\", dal nome della citt\u00e0 di Tana), \u00e8 un fiume della Russia europea sudoccidentale, sfocia nel Mar d'Azov; la sua lunghezza lo pone al quinto posto fra i fiumi europei, dopo il Volga, il Danubio, l'Ural e il Dnepr. \nIl suo corso si snoda attraverso il territorio delle \"oblast'\" di Tula, Lipeck, Vorone\u017e, Rostov e Volgograd.\nPercorso.\nNasce dai contrafforti orientali del Rialto centrale russo, nella oblast' di Tula nella citt\u00e0 di Novomoskovsk.\nNel suo alto corso mantiene direzione mediamente meridionale, scorrendo in una valle piuttosto stretta e dal profilo asimmetrico: la riva sulla destra idrografica (dove corrono i rilievi del Rialto centrale russo) \u00e8 alta e piuttosto dirupata, mentre la sponda sinistra \u00e8 pi\u00f9 bassa; il Don riceve, in questo tratto, gli affluenti Neprjadva, Krasivaja Me\u010da, Sosna dalla destra idrografica, mentre l'unico affluente di rilievo dalla sinistra \u00e8 il fiume Vorone\u017e.\nA valle della confluenza dell'affluente Tichaja Sosna, vicino alla cittadina di Liski, il Don entra nel suo medio corso; assume direzione dapprima mediamente sudorientale, successivamente est-sudest, costeggiando a nord i rilievi collinari delle Alture del Don. La presenza di questi rilievi causa anche in questa sezione del corso del fiume l'asimmetria fra la sponda destra alta e piuttosto dirupata e la sponda sinistra pi\u00f9 bassa; la valle del fiume in questo tratto si allarga significativamente, fino a raggiungere i 6 chilometri. Importanti affluenti del medio corso del Don sono la \u010cernaja Kalitva dalla destra idrografica, il Bitjug, il Chop\u00ebr, la Medvedica e la Ilovlja dalla sinistra.\nA valle della confluenza della Ilovlja il fiume compie una brusca svolta, assumendo direzione sudoccidentale ed entrando nel suo basso corso; alcune decine di chilometri dopo, presso Kala\u010d-na-Donu, il fiume \u00e8 interessato dalle acque del bacino di Cimljansk, formato nel 1952 in seguito allo sbarramento costruito per scopi idroelettrici nei pressi della cittadina omonima. \nIn questo tratto il corso del Don si trova ad un centinaio di chilometri dal corso del Volga; questa vicinanza ha reso possibile la costruzione del canale navigabile Volga-Don, che ha inserito il bacino del Don nel sistema di idrovie della Russia europea collegandolo con il mar Caspio, il mar Baltico e il mar Glaciale Artico. \nIn quest'ultima parte del corso del fiume la valle si allarga ulteriormente; il Don riceve gli affluenti Severskij Donec, Sal, \u010cir, Many\u010d e Tuzlov, toccando le citt\u00e0 di Cimljansk, Volgodonsk e Rostov sul Don.\nA valle di Rostov il Don entra nella zona del delta, esteso su circa 340\u00a0km\u00b2; sfocia infine nel golfo di Taganrog nel mar d'Azov.\nBacino.\nIl bacino del Don si estende su 422.000\u00a0km\u00b2 nella parte sudoccidentale della Russia europea e nella sezione orientale dell'Ucraina, in un territorio pianeggiante o modestamente rilevato, dal clima continentale piuttosto secco che fa s\u00ec che la vegetazione prevalente nel bacino sia la steppa.\nRostov sul Don \u00e8 la citt\u00e0 principale del bacino, dotata di un porto fluviale sul Don (che \u00e8 navigabile per 1.370\u00a0km e accessibile alle navi provenienti dal mare). Il Don \u00e8 un'importante arteria per il trasporto di grano, carbone e legname.\nStoria.\nIl fiume Don era conosciuto nell'antichit\u00e0 con il nome greco di \"Tana\u00efs\", che era anche il nome di un'importante citt\u00e0 sulle sue sponde, Tana. Il corso del fiume rappresent\u00f2, per molto tempo, una importantissima via di trasporto commerciale dall'Europa settentrionale alle zone mediterranee.\nIl fiume \u00e8 citato come \u201cTanai\u201d ne \"Il cinque maggio\" di Alessandro Manzoni: v.29 \"Scoppi\u00f2 da Scilla al Tanai\".\nNel 1942, durante la seconda guerra mondiale, il fronte fra le forze contrapposte dell'Asse e dell'Armata Rossa si stabilizz\u00f2 lungo il medio Don, finch\u00e9 dalla fine dell'anno furono lanciate in successione le controffensive sovietiche Operazione Urano, Operazione Piccolo Saturno, Offensiva Ostrogo\u017esk-Rosso\u0161' che costrinsero le forze dell'Asse ad arretrare e permisero la liberazione di Stalingrado. \nL'8\u00aa Armata italiana era schierata proprio sul medio corso del Don e a partire dal 16 dicembre 1942 sub\u00ec la violenta offensiva dell'Armata Rossa; la cosiddetta seconda battaglia difensiva del Don si concluse alla fine dell'anno con una catastrofe per l'armata italiana che venne in gran parte distrutta e dispersa durante la drammatica ritirata invernale."}
{"id": "116970", "revid": "834", "url": "https://it.wikipedia.org/wiki?curid=116970", "title": "World league", "text": ""}
{"id": "116971", "revid": "1318658", "url": "https://it.wikipedia.org/wiki?curid=116971", "title": "Fabrizio Cicchitto", "text": "Biografia.\nStudi e vita familiare.\nGi\u00e0 da studente di giurisprudenza alla Sapienza, Cicchitto si avvicina alle idee socialiste e diviene militante dell'Unione Goliardica Italiana.\nCicchitto \u00e8 sposato con Emanuela Pavoni.\nParlamentare del PSI (1976-1994).\nDopo un breve periodo nella Cgil con Fernando Santi, Cicchitto \u00e8 stato negli anni settanta direttore de La Conquista, organo della Federazione Giovanile Socialista Italiana, membro del PSI, nella corrente di sinistra dei lombardiani.\nParlamentare del PSI per tre legislature (Deputato 1976-1979, 1979-1983 e Senatore 1992-1994), ha partecipato ai lavori della Commissione Bilancio della Camera e alla Commissione Industria del Senato.\nHa inoltre contribuito alla definizione della posizione dell'Italia sul sistema monetario europeo, sul trattato di Maastricht e ha partecipato al dibattito sulle privatizzazioni.\nEssendo iscritto (fascicolo n. 945, tessera 2232, data di iniziazione 12 dicembre 1980) alla loggia massonica P2,si dimise dalla direzione del PSI, pur rimanendo nell'Assemblea Nazionale, per lo scandalo esploso il 17 marzo 1981. Rientr\u00f2 nella Direzione del PSI nell'ottobre 1987. Dal 1990 si \u00e8 schierato con Bettino Craxi, fino alla dissoluzione del partito in seguito alle inchieste di Mani Pulite. Prima delle elezioni del 1994 propose a Marco Pannella con Ottaviano Del Turco di prendere la leadership dell'area laico-socialista. L'operazione non riusc\u00ec.\nIn vista delle elezioni del 1994, il PSI di Ottaviano Del Turco si allea con le altre forze di centro-sinistra nell'Alleanza dei Progressisti guidata da Achille Occhetto, contro il Polo delle Libert\u00e0 di Silvio Berlusconi. Cicchitto, gi\u00e0 commissario del partito in Puglia, \u00e8 nominato capogruppo socialista al Senato nel gennaio 1994.\nDopo la sconfitta elettorale del 1994, Cicchitto preme per le dimissioni di Ottaviano Del Turco da segretario.\nDal Partito Socialista Riformista all'ingresso in Forza Italia.\nA seguito del congresso di scioglimento del PSI, Cicchitto fonda nel 1994 a Roma insieme ad Enrico Manca, il Partito Socialista Riformista (PSR).\nAderisce poi al Partito Socialista di Gianni De Michelis.\nDal 1998 \u00e8 editorialista de \"Il Giornale\" e anche, successivamente, membro della direzione de \"L'Avanti\".\nNel 1999 Cicchitto abbandona i socialisti e aderisce a Forza Italia, assieme a Margherita Boniver, introdotto a Berlusconi da Gianni De Michelis.\nNel luglio del 1999 diviene membro del Comitato di Presidenza di Forza Italia e responsabile del Dipartimento nazionale Lavoro e relazioni sindacali.\nDeputato di Forza Italia (2001-08), PdL (2008-13) e NCD (dal 2013).\nAlle elezioni politiche italiane del 2001 Cicchitto \u00e8 eletto alla Camera dei deputati in quota maggioritaria, per la lista civetta \"Abolizione scorporo\" nel collegio di Corsico (MI), facendo cos\u00ec ritorno in Parlamento nel centrodestra dopo la sconfitta del 1994. Si \u00e8 quindi iscritto al gruppo parlamentare di Forza Italia. Durante la legislatura ha fatto parte della commissione Mitrokhin; ha inoltre presentato cinque proposte di legge come primo firmatario, tutte volte alla creazione di commissioni parlamentari d'inchiesta: sull'affare Telekom Serbia, sul dossier Mitrokhin, su Tangentopoli, sull'\"uso politico della giustizia\". Ha inoltre partecipato come co-firmatario dei DDL sull'indulto e sull'indultino (legge 207/2003).\nNel 2003 \u00e8 nominato vice coordinatore di Forza Italia, in tandem con Sandro Bondi coordinatore.\nAlle elezioni politiche italiane del 2006 \u00e8 candidato per Forza Italia nella \"circoscrizione Lazio 1\" ed eletto alla Camera. Dal 2001 al 2008 \u00e8 vice capogruppo di Forza Italia alla Camera dei deputati.\nAlle elezioni politiche italiane del 2008 \u00e8 nuovamente candidato per il Popolo della Libert\u00e0 nella \"circoscrizione Lazio 1\" ed eletto alla Camera. \u00c8 stato membro del Copasir e capogruppo del PdL.\nNel novembre 2009 ha presentato a Roma la fondazione \"ReL\" (\"Riformismo e Libert\u00e0\") con \u00abl'obiettivo di promuovere una riflessione del filone culturale liberaldemocratico insieme a quello cattolico liberale\u00bb.\nA seguito dell'aggressione a Silvio Berlusconi a Milano nel dicembre 2009, ha accusato in Parlamento come \"la mano di chi ha aggredito Berlusconi \u00e8 stata armata da una spietata campagna di odio\", condotta tra gli altri, secondo Cicchitto, da La Repubblica-L'Espresso, Il Fatto Quotidiano, Michele Santoro, Marco Travaglio, i pubblici ministeri, la sinistra comunista e l'Italia dei Valori.\nAlle elezioni politiche del 2013 \u00e8 rieletto alla Camera dei Deputati nelle liste del Popolo della Libert\u00e0 nella \"circoscrizione Lazio 1.\"\nIl 7 maggio 2013 viene eletto presidente della III Commissione (Affari Esteri e Comunitari) della Camera dei Deputati.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. Resta quindi all'interno della maggioranza PD/NCD a sostegno del governo Renzi e del governo Gentiloni.\nIl 18 marzo 2017, con lo scioglimento del Nuovo Centrodestra, aderisce ad Alternativa Popolare.\nIl 13 dicembre dello stesso anno prende la tessera del Partito Radicale in occasione di una conferenza stampa di solidariet\u00e0 a Marcello Dell'Utri e ai carcerati gravemente ammalati.\nCandidato al Senato nella lista Civica Popolare in occasioni delle elezioni politiche del 2018, non risulta eletto a causa del mancato raggiungimento della soglia di sbarramento del 3%.\nAttivit\u00e0 giornalistica.\nIn seguito alla non rielezione, Cicchitto avvia una collaborazione con \"Libero\" e \"Il Riformista\", dei quali diventa editorialista. Ha inoltre un blog sull\"'HuffPost Italia\"."}
{"id": "116973", "revid": "36426", "url": "https://it.wikipedia.org/wiki?curid=116973", "title": "Grotta Chauvet", "text": "La grotta Chauvet \u00e8 uno dei pi\u00f9 noti e importanti siti preistorici europei, ricco di testimonianze, simboliche ed estetiche, del Paleolitico superiore (Aurignaziano). \u00c8 il pi\u00f9 antico esempio di arte preistorica del mondo.\nLocalizzazione.\nLa grotta Chauvet, che prende il nome dal suo scopritore, si trova presso la colline delle Cirque d'estre Vallon-Pont-d'Arc nell'Ard\u00e8che (regione Rh\u00f4ne-Alpes). La sua scoperta risale al 18 dicembre 1994 a opera dello speleologo e fotografo Jean-Marie Chauvet, accompagnato da due amici, \u00c9liette Brunel e Christian Hillaire. Chauvet aveva sistematicamente esplorato la zona alla ricerca di grotte archeologiche, ritenendo, a ragione, che l'area potesse dare un importante ritrovamento. E infatti, dopo aver scoperto ed esplorato pi\u00f9 di venti grotte con pitture, graffiti e reperti, ha trovato la magnifica grotta che ora porta il suo nome.\nDescrizione.\nLa grotta corre per oltre 500 metri all'interno della montagna, e fu scavata nei millenni dal fiume Ard\u00e8che. Di grandissima bellezza, ha lunghe pareti traslucide di cristalli e cupole iridescenti.\nViene resa famosa dalla scoperta, nel 1994, di numerose pitture parietali risalenti all'uomo di Cro-Magnon, del Paleolitico superiore. Il nostro antenato abitava all'epoca questa zona che offriva un paesaggio simile alla tundra, ed era desolata e fredda.\nLa grotta presenta pitture e incisioni di diversi animali quali bisonti, mammut rossi, gufi, rinoceronti, leoni, orsi, uri, cervi, cavalli, iene, renne, lupi (pochi) ed enormi felini scuri (forse leopardi). Soli o ritratti in branco, nei colori resi disponibili dagli elementi naturali, gli animali ritratti assommano ad oltre 500 opere databili dai 32.000 ai 36.000 anni fa, nel Paleolitico superiore. Possiamo ipotizzare che questo luogo fosse un importante centro di culto dell'epoca.\nLe figure hanno un dinamismo potente e la mancanza di definizione (molte sono abbozzate, ma non terminate) contribuisce a dare all'insieme un carattere magico e quasi ipnotico. Gli animali paiono uscire dalla roccia stessa o rientrarvi a seconda della prospettiva e dei giochi di luce. Questo tipo di organizzazione estetica \u00e8 comune a tutta l'arte visiva del Paleolitico. Nella grotta troviamo anche ossa di vari animali (non ossa umane), teschi di \"Ursus spelaeus\" e una roccia che per risalto e forma pu\u00f2 sembrare quasi un altare primitivo, su cui tra l'altro \u00e8 appoggiato un teschio di orso, quasi fosse stato offerto o utilizzato per qualche rito.\nLa Sala del Fondo.\nSe si accetta questa teoria, la sala pi\u00f9 interna della grotta Chauvet (la Sala del Fondo), avrebbe potuto rappresentare il fulcro del viaggio iniziatico. Qui infatti scende un pendente che si innalza a 1,20\u00a0m dal suolo, e da questo uno strano essere ibrido e antropomorfo guarda la parete dinnanzi. Ha corna frontali che gli danno il vago aspetto di un bisonte e occhi tondi come se fossero di un insetto. Alcuni lo hanno chiamato lo Stregone della grotta.\nIl pendente ha una chiarissima forma fallica e si pone davanti ad una cavit\u00e0 dall'evidente forma vaginale. Le forme del pendente, incompiute e difficili da analizzare, paiono tracciare le linee opulente di un corpo femminile, molto simili alle statuette a tutto tondo reperite in numerosi luoghi in Europa.\nQuesta suggestiva fusione di forme maschili e femminili, animalesche e umane, aiutata dalle caratteristiche proprie della \"sala\" stessa deve averle dato una valenza particolare. Una terza figura unisce la donna all'essere ibrido ed \u00e8 una chiara figura leonina, che ancora rimanda al cerchio morte-vita-rigenerazione che emerge chiaramente in tutte le testimonianze di questo nostro passato ancestrale. La figura del leone diverr\u00e0 una figura mitica ed allegorica sin nei bestiari medioevali, restando associata ai suoi significati originari. Il leone viene ad impersonare la figura di un Dio arbitro di morte e portatore di vita, ma soprattutto di una rinascita totale che \u00e8 fuori dalle possibilit\u00e0 dell'uomo.\nQuesta ipotesi suggestiva si basa sull'analisi comparata di forme religiose arcaiche sopravvissute sino ad oggi o documentate (a partire da Frazer, ne \"Il ramo d'oro\" e poi in molti altri studi) pi\u00f9 che su fatti archeologici, ritrovamenti o prove. La realt\u00e0 \u00e8 che non sappiamo nulla di una cultura che definita appunto \"pre-istorica\", non ha lasciato molto di s\u00e9. Ipotesi per ipotesi, altrettanto suggestiva potrebbe essere la teoria secondo cui un individuo asociale, magari emarginato o pazzo, sia penetrato nella grotta e suggestionato dal luogo abbia incominciato a dipingere. O magari si trattasse di un recluso, che spezzava le ore di monotonia, appunto, disegnando. Come si vede, non ne sappiamo abbastanza, e dobbiamo tenerci lontani dal confondere le ipotesi (spesso ispirate da contaminazioni vagamente \"new age\") dai fatti.\nQuello che emerge dai \"fatti\" \u00e8 solo che vi sono molte pitture eseguite da uno stesso individuo (riconoscibile perch\u00e9 c'\u00e8 traccia di un suo lieve difetto fisico: il quinto dito della mano destra presenta la falangina lievemente piegata verso l'interno), che molte pitture hanno al di sotto tracce di immagini precedenti anche di 5000 anni, che non vi sono resti umani, che la grotta una volta era meno profonda e disagevole (si \u00e8 poi sigillata a causa di una frana), che vi venivano adoperate torce in legno, che era frequentata da orsi non si sa se contemporaneamente alla frequentazione umana, che le pitture paiono cos\u00ec fresche perch\u00e9 ricoperte di calcite, che chi l'ha frequentata circa 30000 anni fa non ha visto molte concrezioni e stalattiti che vediamo oggi in quanto non ancora formate (fonte: \"Cave of Forgotten Dreams\" di Werner Herzog). \nAspetti sociali e simbolismi.\nLa grotta \u00e8 ricca di evoluzioni nella tecnologia della lavorazione della pietra, dei materiali scolpibili (steatite, avorio) e nella produzione di nuove armi e tecniche di raccolta.\n\u00c8 caratterizzata da un'arte volta alla scultura e all'incisione di figure femminili, solitamente in pietra o avorio, di gioielli e soprattutto di ornamenti, simbolo di appartenenza ad un credo e ad un gruppo sociale. Questi sono usualmente fatti di conchiglie, denti di animali e steatite. I reperti di questo periodo sono altamente figurativi e spesso complessi, grazie ad una struttura sociale che, supponiamo, era in grado di comunicare, tramandare e trasporre visivamente concetti simbolici articolati che caratterizzeranno l'opera umana in tutti i periodi a venire.\nI materiali usati in queste lontane forme d'arte sono moltissimi e scelti con cura, come con cura erano lavorati. Ulteriori reperti ci dicono chiaramente che la musica faceva gi\u00e0 parte dell'espressivit\u00e0 di quei popoli.\nLa replica.\nNell'aprile 2015 \u00e8 stata aperta al pubblico la replica della grotta Chauvet-Pont d'Arc, che permetter\u00e0 a tutti di ammirare, tramite una perfetta riproduzione, la grotta e le sue manifestazioni d'arte parietale. \u00c8 il pi\u00f9 grande duplicato di grotta paleolitica mai realizzato al mondo, dieci volte pi\u00f9 grande del facsimile di Lascaux. Tutti gli elementi geologici ed artistici, quali stalagmiti, stalattiti, formazioni rocciose, pitture e incisioni rupestri, sono stati riprodotti in scala 1:1 in un ambiente sotterraneo identico all'originale. I sensi dei visitatori vengono stimolati dalle stesse sensazioni visive ed acustiche, riprodotte con estrema cura.\nDocumentari.\nNel 2010 il regista Werner Herzog ha girato al suo interno il documentario in 3D \"Cave of Forgotten Dreams\"."}
{"id": "116975", "revid": "287204", "url": "https://it.wikipedia.org/wiki?curid=116975", "title": "Windows Embedded Compact", "text": "Windows Embedded Compact (conosciuto anche come Windows CE e precedentemente noto come Windows Embedded CE) \u00e8 un sistema operativo real time sviluppato da Microsoft, a partire dal 1996, per dispositivi portatili (PDA, Palmari, Pocket PC), smartphone e sistemi embedded:\ncome si intuisce dal nome, \u00e8 un derivato della famiglia di sistemi operativi Windows, ma ha un kernel differente e non \u00e8 quindi una semplice \"riduzione\"; le API e l'aspetto grafico sono comunque molto simili.\nCaratteristiche.\nIl termine \"Windows CE\" \u00e8 in realt\u00e0 il nome \"tecnico\" con il quale viene indicata la piattaforma generale di sviluppo di questo sistema operativo. Essendo \"Windows CE\" sufficientemente modulare e flessibile, sono state sviluppate delle specifiche versioni per dispositivi differenti (oltre che per processori differenti dal x86, quali MIPS, ARM, Hitachi SuperH, Intel XScale).\nTali specifiche versioni prendono il nome \"commerciale\" di \"MS Handheld 3.0\" (e 3.1), \"MS Handheld 2000\", \"Microsoft Pocket PC 2000\" (e 2002), \"MS Smartphone 2002\", tutta la serie Windows Mobile e Windows Phone 7.x (da non confondere con Windows Phone 8 che si basa sul Kernel NT di Windows 8). Tali varianti fanno tutte riferimento a specifiche evoluzioni della piattaforma di riferimento \"Windows CE\".\nData la moltitudine di nomi non \u00e8 raro che generi ambiguit\u00e0, impiegando erroneamente in modo ambivalente i termini \"Windows Mobile\" o \"Windows CE\" e simili. Questo sistema operativo funziona anche con un netbook di nome Minimind (della Mindtech).\nQuesto sistema operativo viene anche utilizzato per i nuovi Salvatempo, e per alcune casse automatiche, dei supermercati e ipermercati Coop.\nQuesto sistema trova uso anche sui vagoni ferroviari Trenord, per la visualizzazione della tratta attuale e delle informazioni di contatto sui monitor, e in alcuni sistemi informativi delle stazioni ferroviarie Trenitalia.\n\u00c8 utilizzato anche in alcuni navigatori GPS."}
{"id": "116976", "revid": "52076", "url": "https://it.wikipedia.org/wiki?curid=116976", "title": "Alto Egitto", "text": ""}
{"id": "116977", "revid": "339392", "url": "https://it.wikipedia.org/wiki?curid=116977", "title": "Microsoft Windows Mobile 2003", "text": ""}
{"id": "116979", "revid": "30610", "url": "https://it.wikipedia.org/wiki?curid=116979", "title": "Pryp&quot;jat'", "text": "Pryp\"jat () \u00e8 una citt\u00e0 fantasma ucraina dell'oblast' di Kiev, situata nei pressi del confine tra Ucraina e Bielorussia. La citt\u00e0 \u00e8 stata abbandonata dopo il disastro nucleare avvenuto nel 1986 nella vicina centrale di \u010cernobyl', che dista circa dalla citt\u00e0, e si trova all'interno della zona di alienazione.\nPryp\"jat' era una citt\u00e0 moderna, che al momento dell'abbandono contava circa abitanti e possedeva due ospedali, di cui uno pediatrico, due centri commerciali, due hotel, numerosi bar e ristoranti, un cinema, un teatro, un centro polifunzionale. La piscina coperta fu lasciata attiva fino al 2000, al servizio del personale che continuava a lavorare presso la centrale. Pryp\"jat' era soprannominata \"La citt\u00e0 dei fiori\" per via delle numerose aiuole.\nGeografia fisica.\nLa citt\u00e0 \u00e8 affiancata dal fiume Pryp\"jat', con vaste paludi. Il territorio circostante presenta pianure, laghi, pozze, paludi e stagni.\nClima.\nGli inverni sono rigidi con abbondanti nevicate, con temperature che abitualmente scendono sotto i -20 \u00b0C. Le estati sono fresche e ventilate con poche precipitazioni e la temperatura verso luglio-agosto non supera i 32 \u00b0C.\nTerritorio.\nLa citt\u00e0, che si trova nelle vaste paludi del Pryp\"jat', \u00e8 stata abbandonata nel 1986, diventando un paradiso per gli animali selvatici che, non dovendo pi\u00f9 interagire con gli uomini, possono circolare liberamente e occupare strutture e abitazioni. Sono stati avvistati in particolare lupi, orsi e volpi. Il territorio \u00e8 prevalentemente pianeggiante, con fiumi di corso breve e non navigabili, eccetto il fiume Pryp\"jat'\nRadiazioni.\nI livelli di radiazione si aggirano tra i 15 e i 300 micror\u00f6ntgen, non superando la dose letale di oltre , tuttavia i visitatori e gli eventuali veicoli potrebbero essere sottoposti a una decontaminazione contro le radiazioni. Il parco giochi \u00e8 la porzione pi\u00f9 radioattiva della citt\u00e0, essendo esposto direttamente alle fonti di radiazioni provenienti dalla centrale. Il giorno del disastro il vento port\u00f2 l\u00ec le prime particelle radioattive, le quali investirono anche la grande foresta.\nEtimologia.\nL'origine del toponimo \u00e8 da ricercare in quella dell'omonimo fiume, che potrebbe derivare da \"pripe\u010d\" che sta per \"riva sabbiosa\" o dal baltico-occidentale \"preipente\" ovvero \"fiume degli speroni\". Secondo Max Vasmer il nome originale del fiume, \"Prypet\"' (), potrebbe avere il significato di \"tributario\" quindi \"affluente\" (del fiume Dnepr).\nStoria.\nLa citt\u00e0, che rientrava nell'insieme delle citt\u00e0 chiuse, fu costruita a partire dal 4 febbraio 1970 per ospitare i lavoratori e i costruttori della centrale nucleare di \u010cernobyl' con le loro famiglie. Inizialmente si pens\u00f2 di costruire sia la centrale che la citt\u00e0 a circa da Kiev, ma l'Accademia nazionale delle scienze e altre istituzioni ritennero che sarebbero state troppo vicine, perci\u00f2 furono costruite a circa di distanza. Negli anni successivi, il numero di abitanti aument\u00f2 notevolmente grazie a una qualit\u00e0 della vita relativamente alta rispetto al resto dell'Unione Sovietica; nell'anno dell'abbandono contava circa abitanti.\nEvacuazione.\nIn seguito all'esplosione del reattore n. 4 della vicina centrale nucleare, avvenuta il 26 aprile 1986, fu ordinata l'evacuazione dei centri abitati nel raggio di . Per trasportare gli sfollati furono utilizzati diversi autobus e veicoli militari, poi abbandonati a Rozsocha, nella zona di alienazione, mentre per ospitare i circa abitanti evacuati fu costruita una nuova atomgrad, la citt\u00e0 di Slavuty\u010d, a circa dalla centrale nucleare.\nCultura.\nGli abitanti erano soprattutto ucraini, ma il 3% delle persone provenivano da tutto il mondo.\nNel periodo natalizio veniva organizzato un concerto su piazza Lenin e una marciata su via Prospettiva Lenin\nIstruzione.\nLa citt\u00e0 era fornita di sette scuole secondarie e quindici asili/scuole elementari, ma non era sede di alcuna universit\u00e0.\nGeografia antropica.\nSuddivisioni amministrative.\nLa citt\u00e0 era divisa in 10 microdistretti:\nEconomia.\nLa principale fonte di impiego era la vicina centrale nucleare. Altri punti nell'economia della citt\u00e0 erano l'hotel Polissja e la fabbrica Jupiter, che forniva segretamente semiconduttori all'esercito sovietico.\nPoi c'\u00e8 il magazzino \"Raduga\" ossia Arcobaleno che aveva cibo per gli abitanti.\nTurismo.\nA causa della controversa storia e dell'incontaminabilit\u00e0 della citt\u00e0, Pryp\"jat' \u00e8 un'importante meta turistica, poich\u00e9 i livelli di radiazione sono drasticamente diminuiti. A causa di alcuni crolli avvenuti tra il 2012 e il 2013 ai turisti \u00e8 stato vietato di visitare autonomamente la citt\u00e0, anche se \u00e8 possibile tramite prenotazione sul sito web della citt\u00e0.\nAgli ex residenti \u00e8 concessa una visita nell'anniversario della tragedia e nella ricorrenza del primo maggio.\nMolte costruzioni non sono strutturalmente stabili, a causa della totale assenza di manutenzione, o hanno subito una dose troppo elevata di radiazioni per poter essere visitate. Mentre \u00e8 relativamente sicuro restare all'aria aperta, addentrarsi negli edifici pu\u00f2 essere pericoloso, inoltre tutte le porte e finestre sono state lasciate aperte per poter disperdere le radiazioni, ecco perch\u00e9 nel palazzo della Cultura sulla Piazza Lenin non ci sono pi\u00f9 le vetrate.\nNel 2017 la citt\u00e0 \u00e8 stata visitata da 50\u00a0200 persone.\nA seguito della messa in onda della miniserie televisiva \"Chernobyl\", tra maggio e giugno 2019, le prenotazioni per visite turistiche a Pryp\"jat' e nell'area della Centrale nucleare di \u010cernobyl' sono aumentate del 40%.\nNel luglio 2019 il presidente ucraino Volodymyr Zelens'kyj, in seguito all'aumento del turismo nella zona di alienazione di \u010cernobyl', ha firmato un decreto che autorizza il libero accesso ai turisti nell'area con la creazione di un \"corridoio verde\". I progetti per il sito comprendono nuovi corsi d'acqua e posti di blocco nell'area, una migliore copertura della rete telefonica e nuovi percorsi pedonali. Verranno anche eliminate le restrizioni in vigore sulle riprese e sulle foto.\nInfrastrutture e trasporti.\nStrade.\nLe strade che portano alla citt\u00e0 sono presidiate e inaccessibili senza particolari permessi.\nLa citt\u00e0 aveva una vasta rete di bus urbani con 167 mezzi (molti dei quali erano Liaz 677m e Laz 695n urbani) e una autostazione interurbana con una moltitudine di destinazioni (coperta principalmente da bus Laz 695 e Ikarus 256 interurbani).\nFerrovie.\nLa citt\u00e0 era servita dalla stazione di Janiv, posta lungo la ferrovia \u010cernihiv-Ovru\u010d e riattivata negli anni 2010 per permettere gli spostamenti dei macchinari pesanti.\nAmministrazione.\nLa citt\u00e0 \u00e8 amministrata dall'Agenzia statale per la gestione della zona di alienazione, un'agenzia del servizio d'emergenza ucraino dipendente dal ministero degli affari interni.\nSport.\nLa citt\u00e0 ospitava una piscina olimpica\nCalcio.\nLa citt\u00e0 era sede della squadra calcistica FK Stroitel' Pripjat' che giocava presso lo Stadio Avanhard."}
{"id": "116981", "revid": "125831117", "url": "https://it.wikipedia.org/wiki?curid=116981", "title": "Gentile da Fabriano", "text": "Tra i pi\u00f9 importanti esponenti del Gotico internazionale, incarn\u00f2 nel suo secolo la tipica figura dell'artista itinerante, che preferiva spostarsi per trovare le pi\u00f9 svariate occasioni di lavoro offerte dalle corti piuttosto che stanziarsi a bottega. La sua pittura poetica e fiabesca, il gusto per la linea e un uso impareggiabile degli elementi decorativi lo portarono al vertice della scuola italiana dell'epoca, ricevendo commissioni di grandissimo prestigio. Con la visita a Firenze entr\u00f2 in dialogo con il nascente umanesimo nell'arte e, pur senza rinunciare al proprio stile, inizi\u00f2 una consapevole transizione tra il decorativismo tardogotico e l'essenzialit\u00e0 rinascimentale.\nVita e opere.\nMarche e Venezia.\nNacque a Fabriano nel 1370-1375 circa da Niccol\u00f2 di Giovanni, mercante.\nNon si hanno dati diretti sulla sua formazione, tuttavia in alcune delle prime opere a noi note, come Madonna col Bambino in gloria tra i santi Francesco e Chiara, realizzata per il monastero di Santa Chiara la Reale a Pavia tra il 1390 ed il 1395, gli affreschi con \"dame\" nella prima sala della pinacoteca Malaspina nel castello di Pavia (datate al 1393) e la tavola con la \"Madonna col Bambino e i santi Niccol\u00f2 e Caterina e un donatore\", eseguita per la chiesa di San Niccol\u00f2 a Fabriano tra il 1395 e il 1400 (ora a Berlino), i caratteri stilistici sono legati prevalentemente alla cultura tardogotica lombarda, impostata sulla tradizione umbro-marchigiana. Sin da giovane inizi\u00f2 a spostarsi, recandosi nei centri delle Marche e in Lombardia (alcuni ipotizzano una formazione pavese, dove esisteva un importante atelier di miniatura).\nDal 1405 circa fu a Venezia, dove risultava iscritto alla Scuola dei Mercanti. Per la chiesa di Santa Sofia dipinse una tavola, perduta. Probabilmente nella sua bottega lavor\u00f2 Jacopo Bellini. Nel 1408-1409 gli venne commissionata la decorazione murale della \"Sala del Maggior Consiglio\" in Palazzo Ducale, per la quale esegu\u00ec l'affresco con la \"Battaglia tra Ottone III e i Veneziani\", andata perduta come il resto degli affreschi (per via di un incendio e del clima veneziano, che tende a sciupare velocemente gli affreschi). Qui conobbe sicuramente Pisanello e forse Michelino da Besozzo. Altra opera veneziana documentata \u00e8 la anc\u00f2na eseguita per Francesco Amadi e pagata il 27 luglio 1408.\nIl polittico di Valle Romita.\nVerso il 1410, indicativamente dopo uno dei soggiorni veneziani, \u00e8 databile il \"Polittico di Valle Romita\" oggi alla Pinacoteca di Brera, di cui fa forse parte anche un pannello con la \"Crocifissione\".\nSi tratta del suo primo capolavoro pervenutoci, dipinto per l'eremo francescano di Valleremita, situato tra i monti dell'Appennino, presso Fabriano. In quest'opera in cui le derivazioni lombarde (colori tenui, attenzione ai dettagli naturalistici, gusto lineare), aggiornate sull'opera di Michelino da Besozzo si accentuano, insieme a un maggiore equilibrio e solidit\u00e0 formale (i santi poggiano fermamente i piedi a terra), l'iconografia dell'Incoronazione della Vergine sospesa in cielo \u00e8 per\u00f2 tipicamente veneziana, mentre sono caratteristiche destinate a diventare tipiche dell'artista la lavorazione finissima dell'oro, la preziosit\u00e0 degli abiti, la capacit\u00e0 di rendere la consistenza dei materiali (come la pelliccia della Maddalena) grazie a un tratto soffice e sfumato che annulla i contorni.\nNuovi viaggi.\nNumerosi furono gli spostamenti in quegli anni. Si sa che torn\u00f2 nelle Marche e lavor\u00f2 in Umbria e in Lombardia.\nNegli anni 1411-1412 fu a Foligno, dove esegu\u00ec i disegni per il ciclo decorativo di palazzo Trinci su commissione di Ugolino III. La stesura pittorica, pi\u00f9 povera, \u00e8 dovuta quasi integralmente ad allievi, tra i quali forse Jacopo Bellini.\nTra il gennaio 1414 e il 1419 and\u00f2 a Brescia, dove decor\u00f2 la cappella di San Giorgio al Broletto per conto di Pandolfo III Malatesta, lavoro quasi interamente perduto. Nella primavera 1420 fu nuovamente a Fabriano.\nFirenze.\nIl 6 agosto 1420 Gentile \u00e8 documentato a Firenze, dove si iscrisse all'Arte dei Medici e Speziali (21 novembre 1422) come \"Magister Gentilis Nicolai Joannis Massi de Fabriano pictor, habitator Florentiae in populo Sancte Trinitatis\".\nIl marchigiano esegu\u00ec su commissione del ricchissimo Palla Strozzi l\"'Adorazione dei Magi\", che, come ci \u00e8 ricordato da un'iscrizione riportata sopra la predella, fu terminata nel maggio del 1423. La sontuosa pala era destinata alla Chiesa di Santa Trinita per essere collocata sull'altare della Cappella Strozzi, che era stata progettata da Lorenzo Ghiberti.\nLa narrazione si snoda a partire dalla lunetta in alto a sinistra, in cui i tre re magi avvistano la stella cometa che li guider\u00e0 fino al congiungimento con la Sacra Famiglia, per poi proseguire con il vivace corteo dei Magi raffigurato in diversi focolai di azione. Il momento culminante del viaggio occupa la parte centrale della tavola, in cui i tre sontuosi personaggi, seguiti da un agitato e raffinatissimo corteo, si prostrano davanti alla Vergine che regge il piccolo Ges\u00f9. I due gruppi (a sinistra la sacra famiglia e a destra il corteo) sono separati dalla figura dritta del giovane re; accorgimenti del genere permettono all'opera di essere letta da pi\u00f9 punti di vista, su cui lo spettatore \u00e8 invitato a soffermarsi e ad analizzare ogni singolo particolare in momenti successivi. \nL'elaborata lavorazione dell'oro nella resa dei dettagli \u00e8 quasi abbagliante e le figure, sebbene disposte in profondit\u00e0, non seguono alcuna prospettiva, ma sono semplicemente accostate creando un effetto irreale e fiabesco. \nDel maggio 1425 \u00e8 il polittico commissionato dalla famiglia Quaratesi per l'altar maggiore della chiesa di San Niccol\u00f2 sopr'Arno a Firenze, firmato e datato, oggi smembrato e disperso in vari Musei (Uffizi, National Gallery di Londra, Pinacoteca Vaticana e National Gallery di Washington). In questa opera si vede una transizione dello stile di Gentile influenzato dalla cultura umanistica fiorentina, che in quegli anni si andava affermando, con un'accurata osservazione delle sculture antiche. Le figure sono pacate e monumentali, costruite solidamente, con colori compatti e con un segno pi\u00f9 sobrio, pi\u00f9 vicine alle opere di Lorenzo Ghiberti e di Masolino da Panicale.\nNella stessa chiesa fu scoperto nel 1862 (ma forse proveniente da altra sede) un secondo polittico di Gentile, particolare sia per lo sviluppo orizzontale della struttura, sia per il carattere narrativo, inconsueto in una pala d'altare. Vi si trovano rappresentate l'Intercessione di Cristo e Maria all'Eterno nel pannello centrale, la Resurrezione di Lazzaro e l'incontro di tre Santi in un contesto urbano in quelli ai lati, e San Ludovico di Tolosa e San Bernardo da Chiaravalle nei pannelli estremi. L'opera accoglie molti motivi stilistici dal Masaccio della Cappella Brancacci della chiesa del Carmine, ed in particolare una resa dello spazio e della realt\u00e0 assai distante dalle consuete forme del fabrianese, ma di cui l'artista aveva gi\u00e0 dato prova nella predella del Polittico Quaratesi.\nVerso Roma.\nTra il giugno e l'agosto 1425 fu a Siena, dove dipinse per il palazzo dei Notai, sulla piazza del Campo, una \"Madonna col Bambino\" in facciata (altra opera perduta).\nTra l'agosto e l'ottobre del 1425 si spost\u00f2 ad Orvieto per l'esecuzione dell'affresco con la \"Vergine col Bambino\" all'interno del Duomo, nel quale i corpi solidi si profilano da sotto i panni e le espressioni si umanizzano, abbandonando i modi cortesi delle prime opere. Nel XVI secolo l'opera rischi\u00f2 di essere distrutta in seguito ai rimaneggiamenti condotti all'interno dell'edificio e, nel 1568, il ravennate Giovanni Battista Ragazzini aggiunse alle due figure una Santa Caterina, rimossa durante l'ultimo restauro. \nRoma.\nNel gennaio 1427 arriv\u00f2 a Roma, dove ricevette una commissione prestigiosissima su incarico di Martino V: la decorazione della navata centrale di San Giovanni in Laterano, la cattedrale di Roma. La morte, nell'agosto dello stesso anno, gli imped\u00ec di concluderla, e l'opera fu terminata da Pisanello cinque anni dopo. Questo ciclo, culmine dell'arte tardogotica in Italia, venne distrutto dopo i lavori di Borromini alla basilica, ma sono ci sono giunti attraverso un disegno copiato da Borromini stesso (oggi conservato a Berlino) e alcuni frammenti, su cui per\u00f2 la critica non \u00e8 unanime circa la provenienza e originalit\u00e0. \nIn data 14 ottobre 1427 Gentile veniva ricordato come gi\u00e0 morto. Venne sepolto nella chiesa di Santa Maria Nova, odierna Santa Francesca Romana e, nonostante la sua tomba sia andata perduta, nel 1952 \u00e8 stata posta sul pavimento della navata un'epigrafe che ne ricorda la sepoltura all'interno della Basilica. \nOpere principali.\nElenco delle opere principali (salvo indicato diversamente le opere sono tutte tempera su tavola; misure in cm)."}
{"id": "116982", "revid": "1543377", "url": "https://it.wikipedia.org/wiki?curid=116982", "title": "Ford Model T", "text": "La Ford Model T, conosciuta anche come Tin Lizzie (lucertolina di latta), Flivver (macinino) o semplicemente Ford T, \u00e8 una vettura prodotta dalla Ford Motor Company dal 1908 al 1927.\nStoria.\nIl primo esemplare di Model T di serie usc\u00ec dallo stabilimento di Piquette (Detroit) il 27 settembre 1908 e fu la prima vettura prodotta in grande serie utilizzando la tecnica della catena di montaggio (il primo modello in assoluto ad essere assemblato con questa tecnica fu l'Oldsmobile Curved Dash). La Model T venne progettata da Henry Ford, Charles Harolde Wills e da due emigrati di origine ungherese, J\u00f3zsef Galamb e Jen\u0151 Farkas.\nNon rappresenta la prima vettura prodotta da Ford, in quanto molti altri modelli, tra i quali diversi prototipi, ne precedettero l'uscita.\nIl primo modello prodotto dalla Ford fu la Model A, alla quale seguirono 19 vetture tra prototipi e versioni definitive, riconoscibili dall'uso delle auccessive lettere dell'alfabeto.\nIl modello che precedette direttamente la Model T fu infatti la Model S, che a sua volta era una versione migliorata del Model N.\nContrariamente a quanto si possa supporre, il modello di produzione successivo non utilizz\u00f2 la lettera \"U\" quale segno distintivo, ma venne presentata una nuova Model A.\nIl 18 dicembre 1999 \u00e8 stata votata auto del secolo fra una lista di 700 candidate.\nUn modello modificato dell'autovettura venne utilizzato per un lungo viaggio attorno al mondo dalla viaggiatrice e fotografa canadese Aloha Wanderwell.\nCaratteristiche.\nLa rivoluzionaria vettura era dotata di un motore 4 cilindri in linea di 2893 cm\u00b3 di cilindrata, con alesaggio e corsa rispettivamente di 95,2\u00a0mm (3,75 pollici) e 101,6\u00a0mm (4 pollici). La potenza erogata era di soli 20 hp (15\u00a0kW).\nLa trazione era posteriore e il cambio era un epicicloidale a 2 velocit\u00e0 + retromarcia. Questo tipo di cambio era per allora (1908) rivoluzionario, poich\u00e9 permetteva il passaggio dalla prima alla seconda marcia senza l'uso della frizione. Le frizioni di allora erano infatti assai poco funzionali. La lubrificazione del motore era a sbattimento attivato dal volano, che aveva anche la funzione di centrifugare l'olio, il quale lubrificava anche il cambio. I freni erano a tamburo sulle sole ruote posteriori, con comando meccanico, e a nastro, con comando a pedale, sulla trasmissione. L'auto era dotata di tre pedali: quello a destra comandava i freni, quello centrale innestava la retromarcia e il pedale a sinistra comandava le due marce avanti (tenendolo premuto si viaggiava in marcia corta, rilasciandolo si innestava la marcia lunga). Non era previsto un pedale del gas, sostituito invece da un acceleratore a mano, consistente in una leva posizionata sulla destra dello sterzo (pi\u00f9 veniva spinta verso il basso e pi\u00f9 i giri motore si alzavano). \nIl radiatore per il raffreddamento era sprovvisto di pompa di circolazione, ma sfruttava la circolazione per convezione.\nVisto il periodo storico, era previsto che la circolazione avvenisse perlopi\u00f9 sulle piste utilizzate dalle carrozze a cavallo dell'epoca: la carreggiata dell'auto di 1422\u00a0mm venne calcolata di conseguenza. Il telaio era in longheroni di acciaio al vanadio, con sospensioni molto semplificate con una singola balestra trasversale, sia all'avantreno che al retrotreno. La strumentazione era molto povera: c'era infatti il solo amperometro. L'avviamento era affidato alla classica manovella dell'epoca; quello elettrico arriv\u00f2 come optional solo nel 1919, mentre divent\u00f2 di serie dal 1922. Le ruote erano provviste di raggi rigorosamente in legno per far s\u00ec che potessero essere facilmente riparate anche dagli stessi artigiani che riparavano quelle delle carrozze.\nI primi progetti prevedevano anche la possibilit\u00e0 di un propulsore alimentato a etanolo di canapa, ma ben presto l'idea venne accantonata, sia a causa del proibizionismo sia a causa della discesa dei prezzi del petrolio.\nLa crisi petrolifera (che privilegi\u00f2 la quantit\u00e0 alla qualit\u00e0) port\u00f2 ad un abbassamento del rapporto di compressione dagli originali 4,5:1 a 4,2:1 nel 1917 ed infine a 3,98:1 dal 1919 in poi, causando una perdita di potenza di 2 CV (si pass\u00f2 da 22 a 20).\nIl motore era dotato di un albero con tre cuscinetti e di valvole laterali. La velocit\u00e0 massima era di 72\u00a0km/h.\nRecenti prove hanno accreditato la Model T di un consumo di circa 40\u00a0\u2013 48\u00a0km con un gallone (circa 3,80 litri) di benzina (ovvero circa 10,5 - 12,6\u00a0km/litro). L'alimentazione era a carburatore, al quale la benzina giungeva per gravit\u00e0 dal serbatoio posizionato, fino al 1925, sotto al sedile anteriore e poi, come sulla futura model A, dietro il cruscotto.\nAltra peculiarit\u00e0 tecnica era il sistema di accensione progettato da Thomas Edison, amico di Ford, che progett\u00f2 un impianto con un enorme volano magnete che alimentava quattro rocchetti di Ruhmkorff (quelli che poi, perfezionati, furono nominati bobine di accensione), che trasformavano la bassa tensione in alta. Le quattro bobine, collocate in una cassetta di legno nel cruscotto, alimentavano individualmente ogni candela.\nLa Model T fu prodotta in 15.007.033 esemplari fino al maggio del 1927, quando lo stabilimento Ford fu chiuso fino a settembre per essere adattato alla costruzione della Model A.\nLa produzione dei motori, sia per ricambi sia per usi industriali, continu\u00f2 fino ai primi anni quaranta.\nProduzione.\nLo stabilimento di Piquette non poteva far fronte alla domanda. Infatti furono solo 11 le vetture che uscirono da questa fabbrica nel primo mese di produzione. Nel 1910, dopo che la produzione di Model T aveva ormai raggiunto le 12.000 unit\u00e0, la produzione venne spostata nel nuovo complesso di Highland Park. La Model T fu la prima vettura prodotta in grandissima serie utilizzando la catena di montaggio, la costruzione con parti intercambiabili, che venne proposta alla classe media. Tra il 1915 e il 1925, per velocizzare la produzione, la Model T era disponibile in un solo colore: il nero opaco, meglio conosciuto come fondo, e questo per risparmiare sui costi. In questa fase della produzione si deve la frase, frequentemente citata, attribuita a Henry Ford secondo la quale ognuno poteva avere una Model T del colore che preferiva, purch\u00e9 questo fosse il nero. In realt\u00e0 tra il 1908 e il 1914 e nel biennio finale 1926 - 1927 la model T era disponibile anche in colori differenti dal nero ed in particolare in verde, marrone, grigio e blu.\nA partire dal 1914 per costruire una Model T erano necessari solo 93 minuti, grazie agli sviluppi del processo di assemblaggio. In questo anno la Ford produsse da sola un numero di vetture superiore a quello di tutti gli altri concorrenti messi insieme. Il successo commerciale di questa vettura fu enorme, tanto che \u00e8 stato calcolato che tra la met\u00e0 degli anni dieci e degli anni venti la met\u00e0 di tutte le vetture circolanti, a livello mondiale, era costituito da Ford Model T. Questo successo permise alla Ford di continuare le vendite pur non acquistando, tra il 1917 e il 1923, nessuno spazio pubblicitario.\nIn totale sono state 15.007.033 le Ford Model T prodotte. Le prime costavano 850 dollari dell'epoca, contro i 2.000-3.000 dollari della vetture concorrenti. Le ultime, grazie all'aumento di efficienza e di volume della produzione, costavano meno di 300 dollari. Nello specifico, la versione base, la roadster, nel 1926-1927 a listino costava 285 dollari, la pi\u00f9 ricca e accessoriata Tudor Sedan 580 dollari. Inoltre \u00e8 importante ricordare che gi\u00e0 dal 1914 Henry Ford aveva elevato la paga dei suoi dipendenti a 5 dollari al giorno (circa il doppio del settore industriale), per permettere loro di acquistare l'automobile che essi stessi producevano, arrivando poi ad essere i meglio retribuiti, con 8 dollari al giorno contro una media di 5,5 della concorrenza, pur lavorando un'ora in meno. La Ford interruppe la produzione in massa di questo modello il 27 maggio del 1927. La produzione dei motori, per\u00f2, continu\u00f2 fino al 4 agosto del 1941; ne vennero costruiti circa 170.000 per usi industriali e per ricambi.\nTutte le parti della Model T continuano ad essere prodotte, su licenza Ford, per gli appassionati americani e molte Model T vengono dotate di carrozzerie in fibra di vetro, realizzando gli hot rod in stile T-bucket. A questa categoria di hot rod \u00e8 stata anche dedicata una canzone dal gruppo di surf-rock Jean and Dean, che compose la canzone, ripresa anche dagli Who, \"T-Bucket\"."}
{"id": "116984", "revid": "515394", "url": "https://it.wikipedia.org/wiki?curid=116984", "title": "Allegretto Nuzi", "text": "Biografia.\nNiente si sa della prima formazione di Allegretto. Che sia stato allievo del Maestro di Campodonico, il pi\u00f9 grande pittore del Trecento fabrianese, \u00e8 un'ipotesi affascinante, ma priva di qualsiasi appiglio documentario e non suffragata da quello che si vede dallo stile delle sue prime opere, che mostrano un'educazione affatto toscana. Il pittore \u00e8 documentato a Firenze nel 1346, dove \u00e8 definito \"de senis\", il che indica un suo primo soggiorno toscano a Siena. Infatti nelle sue opere, una volta ritornato a Fabriano, mostra, da una parte, elementi senesi coniugati ad altri fiorentini, specie derivati da Bernardo Daddi e da Maso di Banco, con qualche influenza anche della scuola orvietana. Da Siena viene l'aspetto sentimentale, espressivo delle figure, specie nei Bambini Ges\u00f9, mentre da Firenze deriva il rigore compositivo e la sobriet\u00e0 monumentale. La sua opera oscilla infatti tra la linda narrativit\u00e0 delle \"Storie di San Lorenzo\" (affreschi nella cattedrale di San Venanzio, a Fabriano) e la monumentalit\u00e0 solenne e minutamente decorata delle pale sacre (Pinacoteca di Fabriano). Esponente di spicco dell'arte pittorica marchigiana del suo tempo, sue figure, dai contorni netti, quasi calligrafici, sono state di esempio per Gentile da Fabriano."}
{"id": "116985", "revid": "212348", "url": "https://it.wikipedia.org/wiki?curid=116985", "title": "Stalattite", "text": "La stalattite \u00e8 una formazione calcarea pendente dalla sommit\u00e0 delle grotte soggette a fenomeni di carsismo.\nIl nome deriva dalla parola greca \"\u03c3\u03c4\u03b1\u03bb\u03b1\u03ba\u03c4\u03af\u03c4\u03b7\u03c2\" (stalaktites), che significa \"gocciolante\".\nFormazione.\nUna stalattite si forma a seguito dei continui e prolungati depositi di minerali trasportati dalle acque percolanti nella grotta, in particolare del bicarbonato di calcio che poi precipita in carbonato di calcio che si deposita e forma cos\u00ec la stalattite. La formazione delle grandi stalattiti richiede tempi lunghissimi, dell'ordine anche di migliaia di anni.\nLa stalattite ha generalmente una forma cilindrica o di cono allungato, ma se la grotta \u00e8 percorsa da correnti d'aria pu\u00f2 deviare dal suo asse verticale e assumere forme bizzarre. Quando una stalattite si congiunge a una stalagmite si ha la formazione di una colonna.\nUna curiosit\u00e0 \u00e8 costituita da una forma iniziale di stalattite, la cannula, che si presenta come un tubicino semitrasparente attraverso cui passano le gocce d'acqua. Se la volta della grotta ne presenta tante, dal basso si ha la sensazione di una cascata di spaghetti.\nLa stalattite pi\u00f9 lunga conosciuta si trova nella camera delle Rarit\u00e0 nella Gruta Rei do Mato (Sete Lagoas, Minas Gerais, Brasile), ed \u00e8 lunga 20 metri.\nStalattiti eccentriche.\nSi tratta di formazioni, di dimensioni generalmente ridotte, che sembrano non obbedire alla legge di gravit\u00e0 come le normali stalattiti. Esse si accrescono infatti lateralmente, a semicerchio e perfino verso l'alto, dando vita a forme spettacolari. Sulla loro genesi i pareri degli studiosi sono discordi, per cui nella letteratura speleologica troviamo varie ipotesi; ad ogni modo, all'origine del loro casuale dirigersi in ogni direzione, vi sono indubbiamente varie cause.\nA parte il caso della presenza di eventuali correnti d'aria che possono far deviare orizzontalmente il tragitto delle gocce d'acqua, negli altri casi il ruolo principale \u00e8 giocato da particolari forme di cristallizzazione della calcite. La calcite \u00e8 un minerale che cristallizza nel sistema romboedrico; la cannula stalattitica \u00e8 infatti formata da una serie di piccolissimi romboedri che si compenetrano uno nell'altro. Se, per cause varie, in tale tubicino avviene una perforazione laterale, l'acqua che fuoriesce attraverso tale apertura crea un'apposizione laterale di altri romboedri.\nLa direzione rispetto all'orientamento comune pu\u00f2 essere causata anche dalla presenza di impurit\u00e0 di varia natura, che possono ostacolare la crescita del romboedro di calcite in una direzione, per cui pu\u00f2 formarsi una ramificazione laterale che continuer\u00e0 a svilupparsi in una diversa direzione.\nVi sono poi stalattiti eccentriche costituite da un canaletto centrale estremamente piccolo, con diametro inferiore al millimetro, nel quale l'acqua scorre molto lentamente; alla sua estremit\u00e0 inferiore, \u00e8 sempre presente una gocciolina d'acqua in cui i cristalli di calcite possono disporsi secondo diversi orientamenti, da cui le diverse direzioni assunte dalle concrezioni che si formano."}
{"id": "116987", "revid": "1632387", "url": "https://it.wikipedia.org/wiki?curid=116987", "title": "Stalagmite", "text": "La stalagmite \u00e8 una formazione calcarea colonnare che risale dal pavimento di una grotta soggetta a fenomeni di carsismo, prodotta dal gocciolamento di acqua che deposita strati successivi di minerali.\nIl nome deriva dalla parola greca \"stalagma\", con il significato di \"goccia\".\nFormazione.\nLa modalit\u00e0 di formazione \u00e8 la stessa della stalattite, e spesso la stalagmite sorge proprio sotto a una stalattite; se le due arrivano a congiungersi si ha la formazione di una colonna.\nLa forma della stalagmite dipende anche dall'altezza dalla quale cadono le gocce; se questa \u00e8 notevole le gocce al momento dell'impatto si disperdono su ampie superfici dando luogo alla caratteristica forma a \"pila di piatti\"."}
{"id": "116990", "revid": "98507041", "url": "https://it.wikipedia.org/wiki?curid=116990", "title": "Ocra rossa", "text": "L'ocra rossa \u00e8 un pigmento inorganico naturale di uso assai diffuso derivato da un minerale ferroso chiamato ematite naturale. La formula chimica \u00e8: Fe2O3 \u00b7 nH2O. \nL'etimologia rimanda alla parola greca \"sangue\", data l'evidente colorazione rossa. Mentre infatti l'ematite si presenta nera o grigio ferro, la polvere ricavata per il pigmento \u00e8 rosso bruno.\nAnticamente conosciuta come \"ochra\" o \"rubrica\", ha diversi sinonimi. Il nome varia anche in funzione della resa del pigmento, strettamente correlata alla presenza o meno di impurit\u00e0. Pu\u00f2 essere ottenuta anche artificialmente per calcinazione dell'ocra gialla, e viene talvolta adulterata con le aniline.\nDiffusione nell'arte.\nData la diffusione dell'ematite in numerosi paesi, anche il pigmento \u00e8 stato utilizzato da popoli diversi e per espressioni artistiche anche lontane tra loro: dalla preistoria, agli affreschi rinascimentali, all'arredamento (stucchi, colorazione del legno), alla xilografia. \u00c8 infatti impiegata nelle pitture rupestri, nella colorazione di statuette, negli antichi arredi funebri come nell'affresco, nella tempera, nell'encausto e nella pittura ad olio, grazie al suo elevato potere coprente.\nApplicazioni.\nLa sua applicazione spazia dai pigmenti applicabili a pennello, alla classica sanguigna, il bastoncino rosso simile ad un gessetto con cui grandi maestri del rinascimento (Giorgione, Romanino) e oltre tracciavano gli schizzi dei loro affreschi. \u00c8 pure usatissima nelle tecniche di xilografia occidentale e orientale."}
{"id": "116995", "revid": "300067", "url": "https://it.wikipedia.org/wiki?curid=116995", "title": "Nate Archibald", "text": "Playmaker di 185 centimetri, trascorse 14 anni nella NBA, soprattutto con i Sacramento Kings (anche Royals, 6 stagioni) ed i Boston Celtics (5 stagioni).\nCarriera.\nCollege.\nArchibald, prima di venire selezionato dagli osservatori della National Basketball Association (NBA), gioc\u00f2 tre stagioni NCAA vestendo la maglia del college University of Texas a El Paso. Nonostante le statistiche notevoli (37,3 punti a partita nel 1969, 21,4 nel 1970), fu ingaggiato solo come seconda scelta al secondo turno del draft NBA 1970 dai Cincinnati Royals.\nNBA.\nNel 1973 ricevette la prima convocazione per l'NBA All-Star Game, l'evento pi\u00f9 prestigioso della stagione cestistica nordamericana; venne inserito nel primo quintetto assoluto della lega, anche a fronte del titolo di miglior realizzatore (34,0 punti a partita) e di miglior \"assist-man\" (11,4 a partita). Ancora oggi rimane l'unico cestista NBA ad aver vinto nella medesima stagione la classifica dei punti e degli assist.\nNel 1977 Archibald fu trasferito ai New York Nets, dove divenne immediatamente la \"stella\" della formazione, per poi essere ceduto l'anno seguente ai Boston Celtics, ai quali rest\u00f2 legato fino al 1983, per poi giocare un'ultima stagione con i Milwaukee Bucks.\nRitiratosi all'et\u00e0 di 36 anni, le sue statistiche vita testimoniano una leggenda della pallacanestro NBA, con medie da 18,8 punti, 2,3 rimbalzi, 7,4 assist e 1,1 palloni rubati su un totale di 876 partite.\nInserito nel 1991 nella Basketball Hall of Fame, nel 1996 fu inserito nella prestigiosa lista dei 50 migliori giocatori del cinquantenario della NBA."}
{"id": "116996", "revid": "84604", "url": "https://it.wikipedia.org/wiki?curid=116996", "title": "Cacciucco", "text": "Il cacciucco \u00e8 un piatto a base di pesce, propriamente tipico della cucina livornese e viareggina. \nPellegrino Artusi nel celebre \"La scienza in cucina e l'arte di mangiar bene\" del 1891 descrive le due varianti livornese e viareggina nelle ricette 455 (\"Cacciucco I\") e 456 (\"Cacciucco II\") . Riguardo alla prima, Artusi annota che \"\"buono quanto si voglia, \u00e8 sempre un cibo assai grave e bisogna guardarsi dal farne una scorpacciata\". mentre scrive della seconda: \"imparato a Viareggio, \u00e8 assai meno gustoso dell'antecedente, ma pi\u00f9 leggero e pi\u00f9 degeribile\".\" \n\u00c8 una zuppa di pesce composta da diverse qualit\u00e0 di pesci, crostacei e molluschi, in genere polpi, seppie, cicale, scorfani ed altre variet\u00e0 di pesce cosiddetto \"povero\", messo a cucinare in tempi diversi, a seconda del diverso tempo di cottura richiesto dal tipo di pesce, in salsa di pomodoro e poi adagiato su fette di pane abbrustolito e agliato poste sul fondo del piatto.\nLa ricetta del cacciucco tradizionale prevedeva tredici specie ittiche. C'\u00e8 da dire per\u00f2 che poi le specie utilizzate nella stragrande maggioranza delle testimonianze scritte si riducono a 6/7 tipologie ittiche, che possono variare in virt\u00f9 del pescato del giorno. Non ci sono quindi regole precise sulla composizione ittica di questo piatto, ma piuttosto la scelta inequivocabile, per ottenere un buon risultato, di tutti quei pesci definiti \"da zuppa\". Una buona regola \u00e8 quella di avere almeno una specie ittica in ciascuno dei seguenti gruppi di ingredienti:\nNella tradizione livornese, il cacciucco viene gustato con il vino rosso. \nI pittori viareggini Lorenzo Viani e Cristoforo Mercati contribuirono alla fine degli anni '30 del Novecento alla diffusione presso il grande pubblico di questo piatto originariamente povero e popolare, che cominci\u00f2 ad essere servito anche nei ristoranti di Viareggio, all'epoca localit\u00e0 turistica molto di moda.\nLe origini.\nNumerose sono le ipotesi e le versioni fantasiose relative alle origini del cacciucco. Alcune lo vogliono come una sorta di simbolo della generosit\u00e0 popolare, un piatto nato dalla raccolta dei pesci offerti dai pescatori alla famiglia di un loro compagno morto durante una tempesta.\nUn'altra leggenda lo vuole simbolo delle origini di Livorno e della sua popolazione composta da un amalgama di genti e di comunit\u00e0 diverse: ebraiche, armene, greche, levantine, tedesche, portoghesi, francesi, anglicane e olandesi. Il fondersi delle varie culture, religioni e tradizioni, anche gastronomiche, sarebbe quindi rappresentato dal cacciucco. Secondo lo storico livornese di origine siriana Paolo Zalum, il cacciucco sarebbe stato inventato da un guardiano del Fanale, il faro del porto, al quale un editto della Repubblica fiorentina proibiva di friggere il pesce (perch\u00e9 l'olio doveva essere usato per alimentare la luce del faro). Da qui l'invenzione del cacciucco, che di olio ne richiede poco.\nL'ipotesi pi\u00f9 verosimile, leggende a parte e dalle pi\u00f9 importanti testimonianze scritte su testi di varia natura ed epoca, \u00e8 quella di un piatto realizzato con gli avanzi della pesca rimasti invenduti.\nEtimologia.\nL'unica etimologia accettata dalla scienza linguistica \u00e8 che il nome tragga le sue origini dal termine turco \"k\u00fc\u00e7\u00fck\", che significa 'di piccole dimensioni', in riferimento ai pezzetti piccoli che compongono la zuppa.\nSecondo un'altra ipotesi, che pone problemi semantici, deriverebbe invece dallo spagnolo \"cachuco\", il nome specifico di un pesce, simile al dentice, ma che viene usato anche per indicare il pesce, in generale.\nAltre ipotesi (per es. quella che il nome derivi dal piatto tipico vietnamita \"canh chua c\u00e1\" (\"zuppa di pesce agra\") che potrebbe essere stata introdotta a Livorno dai marinai di ritorno dall'Estremo oriente) sono del tutto prive di fondamento per motivi fonetici, morfologici, semantici e anche storici e rientrano nel vecchio filone delle etimologie prescientifiche.\nControversie.\nSul nome \"cacciucco\" c'\u00e8 stato un sollevamento popolare quando la Buitoni ha immesso sul mercato un cacciucco surgelato. Nonostante l'intervento del sindaco di Livorno per cambiare il nome della confezione da \"cacciucco\" a \"zuppa di pesce\", il cacciucco surgelato \u00e8 ancora in commercio, ma non riporta pi\u00f9 la dicitura \"alla livornese\" (nome con cui \u00e8 stato riconosciuto tra i prodotti agroalimentari tradizionali italiani)."}
{"id": "116998", "revid": "300067", "url": "https://it.wikipedia.org/wiki?curid=116998", "title": "Paul Arizin", "text": "\u00c8 stato campione NBA nel 1956 e 10 volte NBA All-Star. Eletto nella lista dei 50 migliori giocatori del cinquantenario della NBA, \u00e8 entrato nella Basketball Hall of Fame nel 1978.\nCaratteristiche tecniche.\nDotato di un atletismo fuori dal comune fra i giocatori dell'epoca, si rivel\u00f2, oltre che buon rimbalzista, anche eccellente realizzatore: fu due volte miglior marcatore della lega, nel 1951-1952 e nel 1956-1957. La sua arma pi\u00f9 temibile era il \"jump shot\", tecnica, al tempo innovativa, che consiste nel saltare e tirare in fase di volo.\nCarriera.\nCollege.\nAffetto fin dall'infanzia da una malformazione polmonare, Arizin fu costretto per tutta la giovinezza a rinunciare alla pratica agonistica e limitandosi a partecipare ai tornei di tipo amatoriale, non riuscendo a far parte della squadra alla \"high school\". Si iscrisse alla Villanova University, dove fu invitato a provare ad entrare nella formazione di basket, ed in soli tre anni riusc\u00ec a diventare il miglior realizzatore della NCAA.\nNBA.\nNel Draft 1950 fu scelto da Philadelphia, e si mise in mostra gi\u00e0 nella sua stagione da rookie, sfiorando la doppia doppia di media. Nel 1952, convocato per l'All-Star Game, venne eletto MVP dell'evento, fu incluso nel 1\u00ba quintetto dell'anno (cosa che si ripeter\u00e0 anche nel 1956 e 1957) e chiuse la stagione come miglior marcatore della NBA.\nDopo il 1952 salt\u00f2 tre anni a causa del richiamo nel corpo della Marina militare per la guerra di Corea. Al ritorno, nella stagione 1956, sempre ai Warriors, si riconferm\u00f2 come una delle figure di primissimo ordine del campionato e condusse la squadra alla vittoria del titolo con un deciso 4-1 contro i Fort Wayne Pistons. Nel 1957 guid\u00f2 nuovamente la classifica dei realizzatori.\nEPBL.\nAl termine della stagione 1961-62 Arizin abbandon\u00f2 la NBA dopo 10 anni, 713 partite e le medie di 22,8 punti e 8,6 rimbalzi a partita. Spese ancora tre stagioni giocando nella lega semiprofessionistica EPBL (Eastern Professional Basketball League), dove vinse il titolo nel 1964. Si ritir\u00f2 definitivamente dal basket nel 1965.\nMor\u00ec a 78 anni, nel sonno, a Springfield, in Pennsylvania."}
{"id": "116999", "revid": "2023463", "url": "https://it.wikipedia.org/wiki?curid=116999", "title": "NBA Most Improved Player Award", "text": "L'NBA Most Improved Player Award \u00e8 il riconoscimento che ogni anno la NBA conferisce al giocatore che pi\u00f9 si \u00e8 migliorato rispetto alle stagioni precedenti.\nIl premio fu conferito per la prima volta nella stagione 1985-1986."}
{"id": "117000", "revid": "287204", "url": "https://it.wikipedia.org/wiki?curid=117000", "title": "Arbereshe", "text": ""}
{"id": "117002", "revid": "15756", "url": "https://it.wikipedia.org/wiki?curid=117002", "title": "Vuoto nella cromodinamica quantistica", "text": "Lo stato di vuoto nella cromodinamica quantistica (QCD vacuum in inglese) \u00e8 un esempio di stato di vuoto non-perturbativo caratterizzato da numerosi condensati \"non evanescenti\" come il condensato di gluoni o il condensato di quark. Questi condensati caratterizzano lo stato normale dello stato di confinamento della materia di quark.\nSimmetrie e rottura della simmetria.\nSimmetrie della lagrangiana della QCD.\nCome ogni teoria relativistica del campo quantistico, la QCD (Quantum Chromodynamics) si collega alla simmetria di Poincar\u00e9 includendo le simmetrie discrete CPT (Carica, Parit\u00e0, Tempo). Separatamente da queste simmetrie spazio-temporali, il vuoto nella QCD possiede anche simmetrie interne e poich\u00e9 la QCD \u00e8 una teoria di gauge SU(3) ha anche una simmetria locale di gauge.\nPoich\u00e9 il vuoto nella QCD ha numerosi sapori di quark, ha anche un sapore approssimativo ed una simmetria chirale. Si pensa che questa approssimazione coinvolga il \"limite chirale\" della QCD. Di queste simmetrie chirali, la simmetria del numero barionico \u00e8 precisa. Alcune delle simmetrie rotte includono la simmetria assiale U(1) del gruppo di sapore. Il vuoto viene rotto dalla anomalia chirale e la presenza di istantoni dovuta a questa anomalia rompe anche la simmetria CP.\nIn sostanza, la lagrangiana ha le seguenti simmetrie:\nLe seguenti simmetrie classiche sono invece rotte nella Lagrangiana della QCD:\nRottura spontanea della simmetria.\nQuando l'hamiltoniana di un sistema (o la lagrangiana) possiede una certa simmetria ma non ce l'ha lo stato di base (cio\u00e8 lo stato ad energia minore), come ad esempio il vuoto, allora si pu\u00f2 parlare di rottura spontanea della simmetria (SSB da \"spontaneous symmetry breaking\").\nUn esempio comune di SSB si trova nei materiali magnetici. Dal punto di vista microscopico questo materiale consiste di atomi con uno spin non-evanescente, ciascuno dei quali si comporta come se fosse una minuscola barra magnetica, ad esempio un dipolo magnetico. L'Hamiltoniana di questo materiale, descrivendo l'interazione tra dipoli vicini, \u00e8 invariante rispetto alle rotazioni. Ad alte temperature non vi \u00e8 magnetizzazione di un grosso campione di materiale per cui si pu\u00f2 dire che la simmetria dell'Hamiltoniana \u00e8 prodotta dal sistema. Invece a basse temperature vi pu\u00f2 essere una magnetizzazione totale. Questa magnetizzazione ha una \"direzione preferenziale\" cos\u00ec che si pu\u00f2 distinguere un polo magnetico nord del campione da un polo magnetico sud. In questo caso si ha una rottura spontanea della simmetria rotazionale dell'Hamiltoniana.\nQuando una simmetria continua si rompe spontaneamente, compaiono bosoni privi di massa corrispondenti alla residua simmetria. Questo \u00e8 chiamato \"fenomeno di Goldstone\" e i bosoni sono chiamati \"bosoni di Goldstone\".\nSimmetrie del vuoto nella QCD.\nLa simmetria chirale del sapore SU(Nf)XSU(Nf) della Lagrangiana della QCD \u00e8 rotta nello stato di vuoto della teoria. La simmetria dello stato di vuoto corrisponde alla parte diagonale SU(Nf) del gruppo chirale. L'evidenza di questo fatto \u00e8 la formazione di un condensato chirale \"non evanescente\" formula_1, dove \u03c8i \u00e8 l'operatore di campo del quark e l'indice di sapore i viene sommato. I bosoni di Goldstone della simmetria rotta sono mesoni pseudoscalari.\nQuando Nf=2, ad esempio solo i quark up e down sono trattati come se fossero privi di massa, i tre pioni sono i bosoni di Goldstone. Quando anche il quark strange viene trattato come se fosse senza massa, ad esempio Nf=3, tutti gli otto mersoni pseudoscalari del modello di quark divengono bosoni di Goldstone. Le masse attuali di questi mesoni sono ottenute nella teoria della perturbazione chirale mediante una dilatazione delle (piccole) masse attuali dei quark.\nIn altri stati della materia di quark la simmetria chirale completa del sapore pu\u00f2 essere recuperata o rotta in modi completamente differenti.\nConseguenze sperimentali.\nPseudo-bosoni di Goldstone.\n\u00c8 stato sperimentalmente evidenziato che le masse degli ottetti di mesoni pseudoscalari sono molto pi\u00f9 leggere del successivo stato pesante al massimo grado, ad esempio l'ottetto dei mesoni vettori (come il \u03c1). La prova pi\u00f9 convincente della SSB della simmetria chirale del sapore della QCD \u00e8 la comparsa di questi pseudo-bosoni di Goldstone che dovrebbero essere sicuramente privi di massa al limite chirale. Vi sono dimostrazioni convincenti che le masse osservate sono compatibili con la teoria della perturbazione chirale. La veridicit\u00e0 di questo argomento \u00e8 stata ulteriormente controllata mediante calcoli della QCD su reticolo che permettono di modificare la massa dei quark e dimostra che la variazione delle masse pseudoscalari con la massa del quark risulta come previsto dalla teoria della perturbazione chirale.\nAlgebra corrente e regole della somma nella QCD.\nla PCAC (corrente assiale parzialmente conservata) e l'algebra corrente ci forniscono un'ulteriore prova di questo modello di SSB. Da questa analisi provengo anche stime dirette del condensato chirale.\nUn altro metodo di analisi delle funzioni di correlazione nella QCD \u00e8 mediante l'operator product expansion (OPE). Esso scrive il valore atteso del vuoto (VEV: Vacuum Expetation Value) di un operatore non locale come la somma sui VEVs degli operatori locali, come ad esempio il condensato della teoria del campo quantistico. Il valore della funzione di correlazione indica poi i valori dei condensati. L'analisi di numerose funzioni di correlazione separate d\u00e0 risultati consistenti per numerosi condensati, compresi il condensato di gluoni, quello di quark e di molti altri condensati mescolati e di ordine maggiore. In particolare si ottiene \u2014\nQui \"G\" si riferisce al tensore di campo del gluone, \u03c8 al campo del quark e g all'accoppiamento nella QCD.\nQueste analisi sono state ulteriormente affinate mediante stime con regola di somma migliorate e stime dirette nella QCD su reticolo. Esse forniscono i \"dati essenziali\" che devono essere spiegati da modelli del vuoto nella QCD.\nModelli di vuoto nella QCD.\nUna soluzione globale della QCD darebbe automaticamente una completa descrizione del vuoto, del confinamento e dello spettro dell'adrone. La QCD su reticolo sta facendo rapidi progressi in questa direzione fornendo la soluzione come un calcolo numerico sistematicamente migliorabile. Comunque, i modelli approssimati del vuoto nella QCD rimangono utili in campi pi\u00f9 ristretti. Lo scopo di questi modelli \u00e8 di trovare un valore quantitativo a qualche gruppo di condensati e propriet\u00e0 degli adroni quali le masse ed i fattori forma.\nQuesta sezione \u00e8 dedicata ai modelli. Al contrario di questi, si tratta di procedure di calcolo sistematicamente migliorabili quali la large N QCD e la QCD su reticolo.\nIl vuoto di Savvidi.\nQuesto non \u00e8 tanto un modello di vuoto nella QCD quanto ci\u00f2 che esso non \u00e8. Nel 1978 George Savvidi dimostr\u00f2 che il vuoto nella QCD con forza di campo uguale a zero \u00e8 instabile e decade in uno stato con un valore \"non evanescente\" (\"non vanishing\") del campo. Dal momento che i condensati sono scalari, si direbbe come prima buona approssimazione che il vuoto contiene alcuni campi \"non zero\" seppur omogenei che aumentano questi condensati. Questo potrebbe essere una versione pi\u00f9 complicata del meccanismo di Higgs. Ad ogni modo Stanley Mandelstam ha dimostrato che anche un campo di vuoto omogeneo \u00e8 instabile. Sembrerebbe che i condensati scalari siano una reale descrizione a lunga distanza (\"long-distance\") del vuoto e che a corte distanze, al di sotto della scala QCD, il vuoto possa avere una struttura.\nIl modello superconduttore doppio.\nIn un superconduttore tipo II, le cariche elettriche si condensano in coppie di Cooper. Quale risultato di ci\u00f2 il flusso magnetico viene spremuto nei \"tubi\". Nel quadro del doppio superconduttore del vuoto QCD, i monopoli magnetici si condensano in doppie coppie di Cooper provocando la spremitura del flusso elettrico nei \"tubi\". Come risultato si ha il confinamento e il \"quadro a stringa\" degli adroni. Questo tipo di manifestazione del doppio superconduttore \u00e8 dovuto a Gerardus 't Hooft e Stanley Mandelstam. Quest'ultimo ha anche dimostrato che la proiezione abeliana di una teoria di gauge non-abeliana contiene monopoli magnetici. Vi \u00e8 attualmente un continuo interesse nel cercare se ulteriori parti di questo quadro possono essere dimostrate.\nModelli a stringa.\nI modelli a stringa del confinamento e degli adroni hanno una lunga storia. Essi sono stati ideati per prima cosa per spiegare certi aspetti della simmetria di crossing della diffusione di due mesoni e risultano utili anche nella descrizione di certe propriet\u00e0 delle \"ricorrenze di Regge\" degli adroni. Questi recenti sviluppi hanno preso origine dalla teoria delle stringhe. Comunque, anche dopo lo sviluppo dei modelli a stringa della QCD continuano a giocare un ruolo importante nelle interazioni forti. Questi modelli sono chiamati \"stringhe non fondamentali\" perch\u00e9 potrebbero derivare, come in effetti \u00e8, dalla QCD in particolari approssimazioni quali il limite di accoppiamento forte della QCD su reticolo.\nIl modello afferma che il flusso elettrico di colore tra un quark ed un antiquark collassa in una stringa piuttosto che diffondersi in un campo di Coulomb cos\u00ec come fa il flusso elettrico normale. Questa stringa obbedisce anche ad una differente legge di forza. Il modello si comporta come se la stringa avesse una tensione costante cos\u00ec che separando gli estremi (quark) potrebbe dare un aumento dell'energia potenziale linearmente con la separazione. Quando l'energia \u00e8 maggiore di quella di un mesone, la stringa si rompe e le due nuove estremit\u00e0 divengono una coppia quark-antiquark, descrivendo cos\u00ec la creazione di un mesone. Questo confinamento \u00e8 incorporato in modo naturale nel modello.\nNella forma del modello Lund del programma Monte Carlo questo quadro ha avuto un notevole successo nello spiegare i dati sperimentali ottenuti nelle collisioni elettrone-elettrone e adrone-adrone.\nModelli a borsa (\"bag models\").\nIn senso stretto questi modelli non sono modelli del vuoto QCD bens\u00ec stati quantici di singole particelle \u2014 gli adroni. Il modello consiste nell'inserire alcune versioni del modello di quark in un \"vuoto perturbativo\" all'interno di un volume spaziale definito \"borsa\" (\"bag\"). Al di fuori di questa \"borsa\" vi \u00e8 il vero vuoto QCD i cui effetti sono presi in considerazione mediante condizioni limite sulla funzione d'onda del quark. Lo spettro adronico si ottiene risolvendo l'equazione di Dirac per i quark con condizioni limite della borsa.\nIl modello chirale della borsa accoppia il vettore assiale corrente formula_5 dei quark al limite della \"borsa\" con un campo pionico al di fuori della \"borsa\". Nella maggior parte delle formulazioni comuni, il modello chirale della \"borsa\" sostituisce fondamentalmente l'interno degli skyrmioni con la \"borsa\" dei quark. Del tutto inaspettatamente, la maggior parte delle propriet\u00e0 fisiche del nucleone diventa prevalentemente non sensibile al raggio della \"borsa\". Tipicamente, il numero barionico della \"borsa\" chirale rimane un numero intero, indipendente dal raggio della \"borsa\": il numero barionico esterno viene identificato con la densit\u00e0 del winding number topologico del solitone Skyrme mentre il numero barionico interno \u00e8 rappresentato dalla valenza dei quark (portata a uno) pi\u00f9 l'asimmetria spettrale degli stati propri del quark all'interno della \"borsa\". L'asimmetria spettrale \u00e8 proprio il valore atteso del vuoto formula_6 sommao a tutti gli stati propri del quark all'interno della \"borsa\". Altri valori, come la massa totale e la costante di accoppiamento assiale formula_7, non sono invarianti precise come il numero barionico ma sono generalmente non sensibili al raggio della \"borsa\", fin quando tale raggio \u00e8 tenuto al di sotto del diametro del nucleone. Poich\u00e9 i quark vengono trattati come quark liberi all'interno della \"borsa\", il fatto di essere raggio-indipendente in un certo senso convalida l'idea della libert\u00e0 asintotica."}
{"id": "117005", "revid": "9282", "url": "https://it.wikipedia.org/wiki?curid=117005", "title": "Over the counter", "text": ""}
{"id": "117007", "revid": "93436", "url": "https://it.wikipedia.org/wiki?curid=117007", "title": "Fulcanelli", "text": " Lo pseudonimo utilizzato \u00e8 formato dall'unione delle parole Vulcano ed Helio, due elementi che rimandano ai fuochi alchemici. Si \u00e8 supposto potesse trattarsi di Jean Julien Champagne, o Ren\u00e9 Adolphe Schwaller de Lubicz, o Camille Flammarion, o Pierre Dujol o Jules Violle, medico francese. Eug\u00e8ne Canseliet si \u00e8 sempre dichiarato discepolo di Fulcanelli, che parl\u00f2 sempre attraverso Canseliet, che a sua volta cur\u00f2 le prefazioni dei suoi libri.\nStoria.\nFulcanelli scrisse \"Il mistero delle cattedrali\" nel 1926 sui simboli alchemici presenti nelle architetture delle antiche cattedrali gotiche e \"Le dimore filosofali\" nel 1931, relativamente alle altre costruzioni. Canseliet afferma che Fulcanelli scrisse anche un terzo libro, \"Finis Gloriae Mundi\", che gli fu consegnato per la pubblicazione ma che venne poi ritirato in un secondo tempo; il titolo di quest'ultimo libro fa riferimento a un dipinto di Juan de Vald\u00e9s Leal conservato presso la chiesa della Santa Caridad a Siviglia e denominato proprio \"Finis Gloriae Mundi\". Due sono le versioni di questo misterioso trattato, comunque affatto incompatibili e di dubbia provenienza: una apparve gi\u00e0 nel 1988 sulla \"Tourbe des Philosophes\" e l'altra affidata a Jacques d'Ares \"via internet\". L'edizione italiana de \"Finis Gloriae Mundi\", tradotta dal saggista Moreno Neri con il contributo di \"V.B.\", riporta nella prefazione il testo originale dell'email ricevuta da Jacques d'Ares indicando le motivazioni che hanno portato l'ignoto autore alla scelta del destinatario; altres\u00ec la traduzione in italiano \u00e8 molto accurata e in alcuni casi \u00e8 considerata pi\u00f9 esplicativa del testo originale in francese, indubbiamente fondendosi senza soluzione di continuit\u00e0 ai primi due volumi. Il filo conduttore alchemico de \"Finis Gloriae Mundi\" \u00e8 la cosiddetta \"via breve\" (\"ars brevis\") e pi\u00f9 volte vengono riprese nozioni alchemiche gi\u00e0 trattate precedentemente ne \"Il mistero delle cattedrali\" o \"Le dimore filosofali\" in merito alla \"ars longa\". Gli studiosi di alchimia sono comunque concordi nell'affermare che non sia possibile accertare la provenienza di \"Finis Gloriae Mundi\" prima di aver accertato chi sia l'autore (o gli autori) che si celano dietro lo pseudonimo di Fulcanelli.\nFilosofo perch\u00e9 amante della saggezza e quindi, istruito delle segrete operazioni della Natura, ne imit\u00f2 i procedimenti. Il nome di filosofo in passato veniva dato a coloro che erano veramente istruiti dei procedimenti della Grande Opera (si veda Antoine-Joseph Pernety, \"Dictionnaire Mytho-Ermetique\". Parigi 1758). \"La vostra preoccupazione sia quella di capire la Pietra dei Filosofi, e nel contempo otterrete il fondamento della vostra salute, il deposito delle ricchezze, la nozione della vera sapienza naturale e la conoscenza certa della natura\" traduzione di Paolo Lucarelli da \"Lux Obnubilata Suapt\u00e8 Natura Refulgens, cera de Lapide OPhiklosophico Theorica, metro italico descripta, et ab auctore Innominato Commenti gratia ampliata. Venetiis MDCLXVI, apud Alexandrum Zatta, Superiorum Permissu &amp; Privil. Proemium\"\nLe opere di Fulcanelli furono considerate straordinarie perch\u00e9 \"quale alchimista operativo nel senso pi\u00f9 antico del termine ricostruiva, partendo dal simbolismo ermetico, i punti principali della Grande Opera illustrandone i principi teorici e la prassi sperimentale con un dettaglio e una precisione mai visti prima\" (Paolo Lucarelli, in: \"La tradizione alchemica del XX secolo\", Zenit Studi). Quel che Lucarelli vuol dire \u00e8 che l'enorme importanza di Fulcanelli quale alchimista del XX secolo \u00e8 il suo ritorno all'antica maniera di praticare l'alchimia, sia nello stile che nella vita pratica. Fulcanelli, al contrario degli alchimisti succedutisi a partire dal Seicento che considerarono largamente (e in qualche caso esclusivamente) la branca spirituale alchemica, recuper\u00f2 e rinobilit\u00f2 il lavoro manuale in laboratorio, visto come procedimento fondamentale per considerarsi un seguace della Grande Opera.\nLa fama di Fulcanelli ha raggiunto ogni continente e i suoi libri sono stati venduti in milioni di copie. Sicuramente l'alone di mistero che avvolge questa figura del secolo scorso ha contribuito a fomentare l'interesse verso il filosofo. Le ipotesi pi\u00f9 accreditate vedono i due collaboratori, il pittore Champagne e il discepolo Canseliet, dietro l'identit\u00e0 dell'alchimista, ma entrambi hanno sempre negato con fermezza. Un'altra versione vede Canseliet come ladro degli appunti del contemporaneo Schwaller de Lubicz, riorganizzati e pubblicati sotto falso nome. Entrambe le versioni sono in realt\u00e0 improbabili, secondo lo studioso d'alchimia Cortesi, il quale non vede in queste tre figure la stessa conoscenza e lo stesso stile riscontrabili nelle opere del Fulcanelli e che non possono essere quindi scopiazzature del lavoro di de Lubicz o opera di un giovane iniziato come Canseliet. Un'improbabile ipotesi vede nell'identit\u00e0 Fulcanelli il famoso alchimista rinascimentale Nicolas Flamel, il quale dopo aver dedicato anni di studi sull'Elisir di lunga vita si crede sia giunto alla conclusione ed ora arrivato fino al secolo scorso con il nome appunto di Fulcanelli."}
{"id": "117008", "revid": "1543377", "url": "https://it.wikipedia.org/wiki?curid=117008", "title": "Frank Collin", "text": "Neonazista convinto, \u00e8 stato segretario del Partito Nazista Americano ed in questa veste divenne famoso alla fine degli anni Settanta per aver organizzato una marcia antisemita in parata nazista a Skokie, sobborgo ebreo di Chicago. A chi gli rimproverava l'illegalit\u00e0 del suo gesto, egli rispondeva cos\u00ec: \"Il primo emendamento della costituzione americana sancisce la libert\u00e0 di parola. Di ogni parola\". After Collin was convicted and sentenced in 1979 for child molestation, he lost his position in the party.\nBiografia.\nCollin inizialmente sostenne il Partito Nazista Americano di George Lincoln Rockwell (anni sessanta), ma si trov\u00f2 in disaccordo con alcune idee dei suoi successori e in quanto Matt Koehl, successore di Rockwell lo accus\u00f2 di essere in realt\u00e0 un ebreo: pertanto nel 1970 prefer\u00ec staccarsi fondando un partito autonomo (il Partito Nazionalsocialista d'America) col quale nel 1977 annunci\u00f2 la volont\u00e0 di marciare contro quelli che lui chiamava \"i poteri forti dei sionisti\" presso Skokie, un sobborgo di Chicago a maggioranza ebraica (dai sondaggi demografici risultava che tra gli abitanti uno su sei era un sopravvissuto alla Shoah) sfoggiando svastiche e altri simboli nazisti. Con il motto \"White Power\" (\"Potere bianco\") si mise alla testa delle sue milizie, anche se la manifestazione si rivel\u00f2 un fiasco perch\u00e9 la Corte Suprema si rifiut\u00f2 di legalizzarla e sostenerla. il caso gener\u00f2 grande attenzione mediatica sul partito di Collin. Alla fine, appellandosi in giudizio al primo emendamento della costituzione a all'American Civil Liberties Union, ente difensore della libert\u00e0 di parola, Collin riusc\u00ec ad ottenere il permesso di marciare col suo partito in corredo nazista nonostante l'opposizione locale. Collin alla fine propose un compromesso, manifestando nel Marquette Park di Chicago, scelto in quanto luogo dove Martin Luther King venne aggredito nel 1966. invece che a Skokie, ma anche in questo caso si scontr\u00f2 con l'opinione pubblica e locale.\nAccuse di molestie sessuali su bambini.\nIn questo periodo, Harold Covington, membro del Partito Nazionalista Americano con cui era entrato in rivalit\u00e0 per la guida del partito afferm\u00f2 di aver ritrovato tra le carte della scrivania di Collin fotografie che testimoniavano alcuni suoi abusi su minorenni e riferendolo alla polizia. Con l'arresto di Collin, Covington subentr\u00f2 alla guida del NSPA e spost\u00f2 la sede da Chicago al North Carolina. Nel 1980 Collin venne condannato a sette anni di carcere per aver violentato due bambini ma ne scont\u00f2 solo tre.\nQuando si scopr\u00ec che suo padre era ebreo, Frank Collin perse l'appoggio di molti neonazisti. La notizia fece scalpore: il padre, il cui cognome originale era Cohen (o Cohn), era stato inoltre internato nel campo di concentramento di Dachau durante la seconda guerra mondiale. Al termine dell'internamento, divenne psicologicamente instabile tanto da praticare la pedofilia. Secondo una psichiatra, l'odio che Frank Collin provava verso il padre lo spinse a diventare prima antisemita e poi nazista.\nDopo il carcere.\nNel 1983 torn\u00f2 in libert\u00e0: ormai totalmente emarginato dal suo partito si occup\u00f2 sempre meno di politica e sempre pi\u00f9 di spiritualit\u00e0 New Age: con lo pseudonimo di Frank Joseph si convert\u00ec al neopaganesimo (precedentemente era cattolico) e scrisse l'opera \"The Destruction of Atlantis\" (\"La distruzione di Atlantide,\" 1987). Dell'anno dopo \u00e8 invece \"Atlantis in Wisconsin\" (\"Gli antichi americani\"), nel quale egli sostiene che i nativi americani e le popolazioni precolombiane fossero gi\u00e0 entrati in contatto con l'Europa sin dal Neolitico affermando che le loro conoscenze siano state quindi ereditate da altre popolazioni extracontinentali. In alcuni saggi successivi egli tratter\u00e0 anche dello sviluppo e dei progressi tecnologici di questi \"uomini antichi\". Le sue affermazioni sono state paragonate ad alcune teorie del XIX storicamente smentite e sono considerate improbabili e sensazionalistiche dagli storici.\nCuriosit\u00e0.\nIl personaggio Graydon Creed della saga di X-Men della Marvel Comics \u00e8 stato ispirato al personaggio di Frank Collin."}
{"id": "117010", "revid": "2812", "url": "https://it.wikipedia.org/wiki?curid=117010", "title": "Disfatta di Caporetto", "text": ""}
{"id": "117014", "revid": "729019", "url": "https://it.wikipedia.org/wiki?curid=117014", "title": "Sanremo Giovani 1997", "text": "La quinta edizione televisiva del concorso Sanremo Giovani si \u00e8 svolta al Teatro Ariston di Sanremo il 12 novembre 1997, presentata dalla cantante Orietta Berti con la partecipazione di Fabio Fazio.\nRegolamento.\nI primi 14 cantanti classificati partecipano al Festival di Sanremo 1998.\nOrchestra.\nDella RAI diretta dal maestro Gianfranco Lombardi."}
{"id": "117015", "revid": "765341", "url": "https://it.wikipedia.org/wiki?curid=117015", "title": "Simmetria globale", "text": "La simmetria globale \u00e8 un attributo della maggior parte delle teorie di gauge (teorie di scala) descritte da lagrangiane che sono invarianti sotto certe trasformazioni del sistema di coordinate che sono eseguite identicamente in ogni punto dello spaziotempo."}
{"id": "117020", "revid": "767487", "url": "https://it.wikipedia.org/wiki?curid=117020", "title": "Maria Lenk", "text": "Fu la prima donna sudamericana a partecipare ai Giochi olimpici, nonch\u00e9 una pioniera dello stile farfalla.\nBiografia.\nFiglia di immigrati tedeschi, a diciassette anni Maria Lenk prese parte alle Olimpiadi del 1932 a Los Angeles. Era la prima volta che una donna sudamericana partecipava ai Giochi olimpici. Gareggi\u00f2 nei 200\u00a0m rana (dove arriv\u00f2 in semifinale), nei 100\u00a0m stile libero e nei 100\u00a0m dorso. Anche la sorella Sieglinda Zigler fu nuotatrice olimpica.\nMaria Lenk fu presente anche ai successivi Giochi di Berlino nel 1936. In quell'occasione nuot\u00f2 usando uno stile nuovo, la farfalla, che fino ad allora era stato utilizzato soltanto dagli uomini. Si ritiene che Maria Lenk sia stata la prima donna al mondo a gareggiare a farfalla. \nNel 1939 Maria Lenk stabil\u00ec il record del mondo sui 100\u00a0m e 200\u00a0m farfalla. Lo scoppio della seconda guerra mondiale imped\u00ec lo svolgimento delle Olimpiadi del 1940, dove Maria Lenk sarebbe stata una delle favorite. Continu\u00f2 comunque a gareggiare. Nel 1942 fece una \"tourn\u00e9e\" in venti citt\u00e0 degli Stati Uniti con una squadra sudamericana di nuoto, di cui era l'attrazione principale, essendo l'unica donna. Durante la \"tourn\u00e9e\" stabil\u00ec dodici primati americani.\nLaureatasi in educazione fisica allo Springfield College, divent\u00f2 professoressa presso l'Universit\u00e0 Federale di Rio de Janeiro e fu la prima donna ad entrare nel consiglio brasiliano per lo sport.\nNel 1988 \u00e8 stata inserita nella International Swimming Hall of Fame, la \"Hall of Fame\" internazionale del nuoto.\nFino al 2003 ha gareggiato nei campionati \"masters\" di nuoto."}
{"id": "117021", "revid": "1498232", "url": "https://it.wikipedia.org/wiki?curid=117021", "title": "Sanremo Giovani 1995", "text": "La terza edizione televisiva del concorso Sanremo Giovani si \u00e8 svolta al Teatro Ariston di Sanremo il 7 e l'8 novembre 1995, presentata da Pippo Baudo con la partecipazione di Luana Ravegnini.\nRegolamento.\nI primi 7 cantanti classificati di ciascuna serata accedono alla categoria \"Nuove proposte\" del Festival di Sanremo 1996.\nOrchestra.\nDella RAI."}
{"id": "117022", "revid": "1652635", "url": "https://it.wikipedia.org/wiki?curid=117022", "title": "Patto di Londra", "text": "Il Patto di Londra (conosciuto anche come \"Trattato di Londra\") fu un accordo segreto firmato il 26 aprile 1915, stipulato tra il governo italiano e i rappresentanti della Triplice Intesa, con i quali l'Italia si impegn\u00f2 a scendere in guerra contro gli Imperi Centrali, durante la prima guerra mondiale, entro un mese dalla stipula in cambio di cospicui compensi territoriali non completamente riconosciuti alla fine del conflitto nel successivo trattato di Versailles.\nQuesto patto rest\u00f2 segreto sino alla sua inattesa pubblicazione, alla fine del 1917, da parte dei bolscevichi, appena giunti al potere in seguito alla Rivoluzione russa. Il governo rivoluzionario, infatti, diede immediata e massima pubblicit\u00e0 ai patti diplomatici segreti rinvenuti negli archivi zaristi, e tra essi il \"Patto di Londra\". La pubblicazione ebbe vasta risonanza internazionale e caus\u00f2 grave imbarazzo alle potenze firmatarie, suscitando inquietudine presso l'opinione pubblica mondiale e ponendo in scacco il metodo della \"diplomazia segreta\", seguito da decenni dalle potenze europee.\nL'emergere del Patto di Londra diede il via ad una modifica degli orientamenti politici internazionali che influ\u00ec notevolmente sulla sua non completa realizzazione a guerra finita. La risoluta opposizione alla diplomazia segreta, e la sua denuncia quale metodo inaccettabile nelle relazioni internazionali, fu uno dei principali motivi ispiratori della stesura, da parte del presidente degli Stati Uniti d'America, Woodrow Wilson, dei suoi celebri \"Quattordici punti\" e, non a caso, il presidente statunitense si oppose risolutamente alla completa realizzazione delle rivendicazioni territoriali italiane basate sul Patto di Londra - peraltro mai firmato dagli Stati Uniti - non riconoscendo ad esso, come ad accordi similari con altri paesi, alcuna validit\u00e0; gli Stati Uniti in pi\u00f9 diedero la precedenza alle tesi croate e slovene del nuovo Regno dei serbi, croati e sloveni, per impedire l'espansione italiana nell'Adriatico.\nL'incompleta realizzazione del Patto caus\u00f2 grave malcontento ed agitazione in Italia, portando cos\u00ec al mito della Vittoria mutilata, strumento politico che contribu\u00ec in modo decisivo alla crisi del governo liberale e alla nascita ed avvento del fascismo.\nPremesse.\nAllo scoppio del primo conflitto mondiale l'Italia era legata alla Germania e all'Austria-Ungheria dalla Triplice Alleanza: un patto militare difensivo stretto nel 1882 e via via rinnovato, che si contrapponeva al sistema di alleanze anglo-franco-russo della Triplice Intesa.\nNonostante i legami diplomatici, molte rimanevano le differenze tra l'Italia e gli imperi centrali: mentre questi ultimi erano nazioni militarmente e politicamente influenti, avanzate dal punto di vista economico, l'Italia era uno Stato arretrato, che faticava a trovare l'anelato riconoscimento tra le principali potenze europee.\nNei confronti dell'Austria-Ungheria vi era poi un contenzioso latente, relativo all'irredentismo di molti settori dell'opinione pubblica e anche di parte del Parlamento: espressioni che, spinte da un numero sempre maggiore di patrioti e interventisti, il governo faticava a controllare.\nFu cos\u00ec che, quando l'Austria e la Germania dichiararono guerra alla Serbia innescando la prima guerra mondiale, l'Italia rimase al di fuori del conflitto basandosi sulla natura difensiva della Triplice Alleanza che non impegnava gli stati membri nel caso di una iniziativa aggressiva. Nei successivi mesi della neutralit\u00e0 italiana, stante il sostanziale equilibrio delle forze schierate in campo, divenne chiaro che l'Italia poteva giocare un ruolo importante se non decisivo sull'esito del conflitto e perci\u00f2 il governo intavol\u00f2 una serie di trattative con i partner della Triplice Alleanza, nonch\u00e9 segretamente con i membri dell'Intesa, per stabilire i compensi per l'intervento italiano nella guerra o per il mantenimento del suo stato di non belligeranza.\nFu subito chiaro che l'Intesa poteva promettere all'Italia ben pi\u00f9 di quello che volevano offrire gli Imperi Centrali, dato che gli incrementi territoriali ai quali l'Italia era interessata riguardavano soprattutto l'Austria-Ungheria, e che questo impero era restio a fare concessioni a proprie spese.\nLe condizioni.\nIl patto, composto da 16 articoli, prevedeva che l'Italia entrasse in guerra al fianco dell'Intesa entro un mese. In cambio, in caso di vittoria, avrebbe ottenuto il Trentino, il Tirolo meridionale (l'odierno Alto Adige), la Venezia Giulia, con gli altopiani carsico-isontini e con l'intera penisola istriana fino al Quarnaro compresa Volosca (con l'esclusione di Fiume), cio\u00e8 l'intera linea alpina dal Brennero al Monte Nevoso con le isole di Cherso, Lussino e altre minori; un terzo della Dalmazia con Zara e Sebenico con le isole a nord e a ovest del litorale, insieme alle neutralizzazione del resto della Dalmazia da capo San Niccol\u00f2 alla penisola di Sabbioncello e da Ragusa a Durazzo in modo da garantire l'egemonia italiana sull'Adriatico; ancora, Valona e Saseno in Albania e il bacino carbonifero di Adalia in Turchia, oltre alla conferma della sovranit\u00e0 su Libia e Dodecaneso. In caso di spartizione delle colonie tedesche in Africa, l'Italia avrebbe avuto compensi territoriali in Libia, Eritrea e Somalia.\nGli artt. 1-3: le clausole militari.\nI primi tre articoli del Patto di Londra ne evidenziano la natura di patto militare. Venne infatti stabilito che gli Stati Maggiori Generali di Francia, Regno Unito, Italia e Russia avrebbero concluso \"immediatamente\" una convenzione militare per fissare da un lato il minimo delle forze armate che la Russia avrebbe dovuto impiegare sul fronte austriaco (per alleggerire il fronte italiano) e regolare in futuro la questione degli armistizi.\nDal canto suo l'Italia si obbligava, all'art. 2, \"ad impiegare la totalit\u00e0 delle sue risorse a condurre la guerra in comune con la Francia, la Gran Bretagna e la Russia contro tutti i loro nemici\". L'articolo successivo garantiva il \"concorso attivo e permanente\" all'Italia da parte delle marine militari francese e inglese fino alla fine della guerra o alla distruzione totale della marina austro-ungarica, rimandando l'ulteriore definizione ad una convenzione navale a tre che le potenze avrebbero dovuto siglare in seguito.\nNelle disposizioni finali del trattato (art. 16), con specifico riferimento ai primi tre articoli, l'Italia si impegnava infine ad entrare in guerra al pi\u00f9 tardi entro un mese dalla firma dello stesso.\nL'articolo 4: il confine in Tirolo e Venezia Giulia.\nIl Trattato di Londra, all'art. 4, affrontando il tema dei compensi territoriali italiani, stabiliva che l'Italia avrebbe ottenuto nel trattato di pace \"\"il Trentino, il Tirolo cisalpino con la sua frontiera geografica e naturale, il Brennero, la citt\u00e0 di Trieste e i suoi dintorni, la contea di Gorizia e Gradisca, l'intera Istria fino al Quarnero, compresa Volosca, e le isole istriane di Cherso e Lussino, nonch\u00e9 le piccole isole di Plauno, Unie, Canidole, Palazzuoli, San Pietro dei Nembi, Asinello e Gruica coi loro vicini isolotti.\"\"\nLa frontiera (precisata peraltro in modo poco chiaro) avrebbe seguito la linea di displuvio alpina dal passo dello Stelvio fino alle Alpi Giulie. Qui in particolare avrebbe seguito lo spartiacque per il passo del Predil, il Monte Mangart, il Tricorno e i colli Podberd\u00f2, Podlansco e Idria. Da qui la linea di confine sarebbe stata tracciata verso sudest verso il Monte Nevoso fino ad includere Castua, Mattuglie e Volosca nel territorio italiano.\nIn questo modo l'Italia si sarebbe assicurata, entro un confine naturale facilmente difendibile, tutto l'attuale Trentino-Alto Adige (inclusi gli attuali comuni di Cortina d'Ampezzo, Colle Santa Lucia, Livinallongo in provincia di Belluno, i comuni di Magasa e Valvestino in provincia di Brescia e i comuni di Pedemonte e Casotto in provincia di Vicenza), la Carnia orientale racchiusa tra i fiumi Isonzo e Idria e il tratto nord-occidentale delle Alpi Giulie, la Venezia Giulia (ossia l'intero \"Litorale Austriaco\", comprendente i territori di Gorizia e di Trieste, dodici comuni dell'odierna provincia di Udine: Aiello del Friuli, Aquileia, Campolongo al Torre, Cervignano del Friuli, Chiopris-Viscone, Fiumicello, Ruda, San Vito al Torre, Tapogliano, Terzo di Aquileia, Villa Vicentina e Visco) l'Istria e le Isole del Quarnaro, nonch\u00e9 una fascia delimitata a est dal tratto sud-occidentale delle Alpi Giulie, gi\u00e0 accorpata alla Carniola), pur mancante di Fiume; per quanto riguarda le citt\u00e0 si trattava di Trento, Bolzano, Gorizia, Trieste e Pola. Salvo lievissime deroghe al principio del confine lungo lo spartiacque alpino (a favore dell'Italia nella conca di Dobbiaco e nella Val Canale, a suo sfavore per il paese di Castua in Istria) l'art. 4 del Trattato di Londra fu rispettato integralmente al momento della firma dei trattati di pace.\nNon era invece inclusa la citt\u00e0 di Fiume, \"corpus separatum\" della Corona Ungherese, e tale esclusione fu fonte di aspre critiche nell'immediato dopoguerra. La rinuncia a questa citt\u00e0 - che pure era per maggioranza italiana - si basava sull'assunzione che, in seguito al conflitto, l'Austria-Ungheria avrebbe continuato la propria esistenza e che pertanto era necessario lasciarle uno sbocco sul mare per evitare che tentasse di riprendersi Trieste e Pola.\nL'articolo 5: il confine in Dalmazia.\nL'art. 5 del Patto di Londra stabiliva che l'Italia avrebbe ricevuto la Dalmazia nei confini amministrativi austro-ungarici, a partire dal confine settentrionale presso Lissarizza e Tribagno (non includendo quindi Carlopago) fino ad un limite meridionale costituito da una linea che, partendo da Capo San Niccol\u00f2 (o Punta Planca, poco a sud di Rogosnizza) e seguendo lo spartiacque verso est, avrebbe lasciato in territorio italiano \"\"tutte le valli e i corsi d'acqua discendenti verso Sebenico, come la Cicola, la Cherca, la Butisnica e i loro affluenti\". Si trattava in sostanza della Dalmazia settentrionale con le citt\u00e0 di Zara, Sebenico e Tenin.\nL'Italia avrebbe anche ricevuto \"tutte le isole situate al nord e all'ovest della Dalmazia da Premuda, Selve, Ulbo, Scherda, Maon, Pago e Puntadura al nord fino a Meleda al sud, comprendendovi le isole di Sant'Andrea, Busi, Lissa, Lesina, Torcola, Curzola, Cazza e Lagosta, cos\u00ec come gli scogli ed isolotti circostanti e Pelagosa, ad eccezione solamente delle isole di Zirona Grande e Piccola, Bua, Solta e Brazza\"\". Si trattava in buona sostanza delle isole dalmate settentrionali (escluse Veglia e Arbe) e delle isole curzolane; queste ultime in particolare si trovavano di fronte alla costa della Dalmazia non destinata all'Italia.\nLo stesso articolo aggiungeva anche delle disposizioni riguardo alla neutralizzazione della costa: in primo luogo la striscia immediatamente a sud del nuovo confine italiano in Dalmazia, da Capo San Niccol\u00f2 fino alla parte meridionale della penisola (a met\u00e0 strada verso Tra\u00f9); in secondo luogo, tutte le isole non attribuite all'Italia; e infine tutto il tratto costiero meridionale della Dalmazia da Ragusavecchia esclusa fino al fiume Voiussa in Albania. Quest'ultima disposizione faceva salvi i diritti del Montenegro lungo le proprie coste attuali, ma allo stesso tempo ribadiva le restrizioni concernenti il porto di Antivari, che lo stesso regno balcanico aveva accettato nel 1909. Rimaneva quindi fortificabile la costa croata settentrionale, con la base navale di Buccari e la citt\u00e0 di Fiume.\nNell'alto Adriatico il tratto di costa dalla baia di Volosca fino alla frontiera settentrionale della Dalmazia (quindi incluse le citt\u00e0 di Fiume, Novi e Carlopago con le prospicienti isole di Veglia, Pervicchio, Gregorio, Golli - l'\"Isola Calva\" meglio nota, tre decenni pi\u00f9 tardi, come Goli Otok, lager del regime titoista - ed Arbe) avrebbe costituito il residuo sbocco a mare dello Stato austroungarico, dati a una Croazia semindipendente ancora soggetta all'Ungheria oppure direttamente soggetta all'Impero. Mentre nel basso Adriatico tutta la costa da Punta Planca fino al fiume Drin (comprendente le citt\u00e0 di Spalato, Ragusa e le isole non appartenenti all'Italia) sarebbe stata assegnata alla Serbia. In ogni caso il porto di Durazzo sarebbe stato assegnato ad uno Stato albanese indipendente (ma, come si vedr\u00e0, sotto protettorato italiano).\nGli artt. 6-7: il riassetto dell'Albania.\nA seguire, negli artt. 6 e 7, veniva stabilito il destino dei territori albanesi, nonostante si trattasse formalmente di uno Stato sovrano nato tre anni prima su parte dei territori persi dall'Impero ottomano a seguito delle guerre balcaniche.\nL'Italia avrebbe ricevuto la piena sovranit\u00e0 su Valona, sull'isola di Saseno e su \"\"un territorio sufficientemente esteso per assicurare la difesa di questi punti\" (dalla Voiussa a nord e all'est, approssimativamente, fino alla frontiera settentrionale del distretto di Chimara al sud). La parte centrale dell'Albania sarebbe invece stata riservata per la costituzione di un piccolo Stato autonomo neutralizzato e sotto protettorato italiano.\nPer il resto l'Italia si impegn\u00f2 ad accettare una futura spartizione dell'Albania settentrionale e meridionale fra il Montenegro, la Serbia e la Grecia secondo il disegno delle altre potenze (Francia, Gran Bretagna e Russia), cos\u00ec come una frontiera comune greco-serba nella porzione orientale dell'Albania, ad ovest del lago di Ocrida. La costa a sud del territorio italiano di Valona fino a capo Stilos sarebbe stata infine neutralizzata.\nGli artt. 8-10 e 12: la spartizione dell'Impero Ottomano.\nSe le disposizioni sull'Albania gi\u00e0 presupponevano un drastico ridimensionamento dei territori ottomani in Europa, le clausole successive davano quasi per scontato uno smembramento dell'impero turco alla fine del conflitto: negli artt. 8 e 10, rispettivamente, veniva innanzitutto stabilita la sovranit\u00e0 italiana sulle isole del Dodecaneso e sulla Libia, occupate dal 1912, mentre per quanto riguardava i paesi arabi l'Italia aderiva alla dichiarazione delle Potenze volta a stabilire un \"potere musulmano indipendente\" per l'Arabia e i luoghi santi dell'Islam (art. 12).\nPer il resto, le clausole erano estremamente vaghe e sostanzialmente non vincolanti: all'Italia veniva riconosciuto \"in via generale\" l'interesse al mantenimento dell'equilibrio nel Mediterraneo e promessa, in caso di divisione totale o parziale della Turchia asiatica, una \"equa parte nella regione mediterranea vicina alla provincia di Adalia\", in cui l'Italia aveva gi\u00e0 acquisito diritti ed interessi tramite una convenzione italo-britannica. Per la zona che \"eventualmente\" sarebbe stata attribuita all'Italia, il Patto di Londra specificava che sarebbe stata \"delimitata, al momento opportuno, tenendo conto degli interessi esistenti della Francia e della Gran Bretagna\"\".\nAnche nel caso in cui l'integrit\u00e0 territoriale dell'Impero Ottomano fosse stata mantenuta, il patto faceva comunque salvi i diritti di occupazione dell'Italia nella regione mediterranea vicina alla provincia di Adalia qualora le rimanenti Potenze avessero occupato il resto della Turchia asiatica durante la guerra.\nL'articolo 13: le ricompense coloniali.\nA chiudere le concessioni a favore dell'Italia del Patto di Londra, l'art. 13 proclamava in modo vago: \"Nel caso che la Francia e la Gran Bretagna aumentassero i loro domini coloniali d'Africa a spese della Germania, queste due potenze riconoscono in linea di principio che l'Italia potrebbe esigere qualche equo compenso, segnatamente nel regolamento a suo favore delle questioni contenenti le frontiere delle colonie italiane in Eritrea, della Somalia e della Libia e delle colonie vicine della Francia e della Gran Bretagna\"\".\"\nSi trattava in ultima analisi di una norma che lasciava subito poco spazio alle ambizioni coloniali italiane: i cospicui possedimenti tedeschi in Africa sarebbero stati spartiti esclusivamente tra francesi e inglesi, mentre l'Italia si sarebbe dovuta accontentare di lievi correzioni di confine o di graziose concessioni di parti di colonie vicine, il tutto a discrezionalit\u00e0 delle Potenze dell'Intesa. Ai trattati di pace la norma non ebbe seguito per l'abbandono della conferenza da parte della delegazione italiana (24 aprile 1919). Trov\u00f2 applicazione solo successivamente con alcuni trattati bilaterali, quali l'accordo italo-francese del 12 settembre 1919 (confine tunisino), il compromesso dell'Oltregiuba del 15 luglio 1924, la delimitazione del confine libico egiziano, con la cessione dell'Oasi di Giarabub (Trattato del Cairo del 6 dicembre 1925), oltre al triangolo settentrionale del Sudan Anglo-Egiziano a sud della Libia Italiana ceduto nel 1926.\nL'articolo 15: l'esclusione della Santa Sede.\nL'articolo 15 affermava: \"La Francia, la Gran Bretagna e la Russia appoggeranno l'opposizione dell'Italia a tutte le proposte tendenti ad introdurre un rappresentante della Santa Sede in tutti i negoziati per la pace e per il regolamento delle questioni sollevate dalla presente guerra\".\nQuesto articolo provoc\u00f2 un profondo risentimento nel mondo cattolico. Secondo il filosofo Georges Sorel forse gli statunitensi non si sarebbero cos\u00ec facilmente lasciati trascinare ad abbracciare la causa jugoslava, se i numerosi cattolici degli Stati Uniti non fossero stati ostili all'Italia per colpa di questo articolo. La ragione di fondo dietro l'azione del governo italiano e soprattutto del Ministro degli Esteri Sonnino di voler impedire che la Santa Sede superasse l'isolamento politico partecipando a negoziati di pace, era il timore che la diplomazia vaticana potesse risollevare la Questione Romana ponendola come problema internazionale.\nL'articolo 16 e conclusioni: la segretezza dell'accordo.\nL'articolo 16 affermava: \"Questo accordo verr\u00e0 mantenuto segreto. L'adesione dell'Italia alla dichiarazione del 5 settembre 1914 dovr\u00e0 essere resa pubblica solo subito dopo che venga dichiarata guerra da o contro l'Italia. Dopo aver preso atto del memorandum di cui sopra, i rappresentanti di Francia, Gran Bretagna e Russia, debitamente autorizzati in questo senso, hanno raggiunto il seguente accordo con il rappresentante dell'Italia, anch'egli debitamente autorizzato dal suo Governo: Francia, Gran Bretagna e Russia danno il loro pieno assenso al memorandum presentato dal Governo italiano. In riferimento agli Articoli 1, 2 e 3 del memorandum, che prevedono cooperazione militare e navale tra le quattro Potenze, l'Italia dichiara che scender\u00e0 in campo quanto prima possibile e comunque entro un periodo non superiore ad un mese dalla firma di questo 5 documento. In fede di quanto sopra i sottoscritti hanno firmato il presente accordo e vi hanno apposto i propri sigilli\".\nLa firma.\nIl trattato di Londra fu stipulato nella capitale britannica il 26 aprile 1915 e firmato dal marchese Guglielmo Imperiali di Francavilla, ambasciatore a Londra in rappresentanza del governo italiano, Sir Edward Grey per il Regno Unito, Pierre-Paul Cambon per la Francia e dal conte Alexander Benckendorff per l'Impero russo.\nIl trattato fu firmato in tutta segretezza per incarico del governo Salandra senza che il Parlamento, in maggioranza neutralista, ne fosse informato, e segreto rimase finch\u00e9 i bolscevichi, giunti al potere in Russia dopo la Rivoluzione d'Ottobre, lo pubblicarono sul quotidiano \"Izvestija\" insieme ad altri documenti diplomatici segreti allo scopo di denunciare le trame della politica estera zarista.\nConseguenze istituzionali.\nL'azione del governo all'insaputa del Parlamento andava contro la consolidata prassi parlamentare che si era affermata fin dai tempi di Cavour.\nPer evitare la crisi istituzionale, considerando anche la posizione favorevole alla guerra del Re Vittorio Emanuele III, la Camera approv\u00f2, col voto contrario dei soli socialisti, la concessione dei pieni poteri al governo, che la sera del 23 maggio dichiarava guerra all'Impero austro-ungarico.\nTuttavia, l'esistenza stessa del trattato non fu comunicata, e questo rimase segreto fino alla sua pubblicazione da parte del governo bolscevico.\nIl giorno seguente alla concessione dei pieni poteri al governo da parte del Parlamento italiano, ebbero inizio le operazioni militari.\nL'epilogo.\nCon la fine della I guerra mondiale ed essendo l'Italia risultata vittoriosa nel conflitto, alla conferenza di pace di Parigi richiese che venisse applicato alla lettera il patto (memorandum) di Londra, aumentando le richieste con la concessione anche della citt\u00e0 di Fiume a motivo della prevalenza numerica dell'etnia italiana nel capoluogo quarnerino. Cos\u00ec non fu a causa del parere contrario del presidente Wilson, che non avendo sottoscritto il patto non si considerava ad esso obbligato. La Francia inoltre non vedeva di buon occhio una Dalmazia italiana poich\u00e9 avrebbe consentito all'Italia di controllare i traffici provenienti dal Danubio.\nIl risultato fu che le potenze dell'Intesa alleate dell'Italia opposero un rifiuto e ritrattarono parte di quanto promesso nel 1915. L'Italia dal canto suo fu divisa sul da farsi: Vittorio Emanuele Orlando abbandon\u00f2 per protesta la conferenza di pace di Parigi.\nLe potenze vincitrici furono cos\u00ec libere di proseguire la conferenza di pace senza la presenza italiana. Il nuovo presidente del consiglio italiano Francesco Saverio Nitti ribad\u00ec nuovamente le richieste italiane, ma nel contempo inizi\u00f2 delle trattative dirette col nuovo Regno dei Serbi, Croati e Sloveni, che sfociarono nel Trattato di Rapallo del 12 novembre 1920: della parte della Dalmazia promessa col patto di Londra, all'Italia andarono la citt\u00e0 di Zara, l'isola di L\u00e0gosta e l'arcipelago di Pelagosa (pi\u00f9 vicino alla penisola italiana che alla costa dalmata). Il resto della regione fu assegnata al Regno dei Serbi, Croati e Sloveni."}
{"id": "117024", "revid": "466539", "url": "https://it.wikipedia.org/wiki?curid=117024", "title": "Zayd ibn \u1e24\u0101rithah", "text": "Biografia.\nAppartenente a una trib\u00f9 siriana insediata nell'area di Dumat al-Jandal, lungo la frontiera siro-arabica, Zayd fu acquistato come schiavo per Khad\u012bja, moglie di Maometto, che lo regal\u00f2 al marito ancor prima che egli ricevesse la prima Rivelazione coranica. Le fonti relative alla vita di Zayd, in particolare quelle legate alla sua vendita come schiavo a Khad\u012bja, sono contraddittorie. Secondo alcune fonti, Zayd fu venduto al mercato di \u02bfUk\u0101\u1e93 da membri della sua stessa trib\u00f9, ma secondo altri da un beduino che si sarebbe appropriato con l'inganno dei dromedari che suo padre aveva lasciato in eredit\u00e0 al figlio. Zayd fu acquistato dal nipote di Khad\u012bja, \u1e24ak\u012bm b. \u1e24iz\u0101m ma i discendenti di Zayd affermeranno che egli fu invece venduto al cugino di Khad\u012bja, Waraqa ibn Nawfal. Quando alcuni membri della sua trib\u00f9 lo videro e riconobbero alla Mecca e lo incitarono a tornare tra la sua gente, egli prefer\u00ec restare con Maometto.\nIl suo soprannome divenne col tempo quello di \"\u1e24ibb Ras\u016bl All\u0101h\" (, \"L'amore dell'Inviato di Dio\"). Fu fra i primissimi a convertirsi e, secondo alcune fonti, potrebbe essere stato addirittura il primo se non prevalesse l'opinione di quanti indicano invece Ab\u016b Bakr o \u02bfAl\u012b. Unito in fratellanza spirituale con lo zio di Maometto, \u1e24amza b. \u02bfAbd al-Mu\u1e6d\u1e6dalib al momento dell'insediamento a Yathrib dei musulmani emigrati dalla Mecca con l'Egira, Zayd \u00e8 ricordato come uno dei Dieci Benedetti e combatt\u00e9 in ogni fatto d'arme fin l\u00ec svolto mostrando grande valore, fino al disastro di Mu\u02bfta del 629 in cui quasi tutto lo stuolo che era al suo comando fu massacrato dai guerrieri arabi cristiani alleati dei Bizantini e in cui egli stesso trov\u00f2 la morte.\nD'un certo rilievo l'episodio che vide protagonisti sua moglie Zaynab bint Jahsh e Maometto. Entrando in casa del figlio adottivo, Maometto fu turbato dalla bellezza della nuora che, nell'intimo della casa e intenta alle faccende, era alquanto discinta. Il mostrarsi ai parenti con cui esisteva un preciso interdetto matrimoniale era fatto perfettamente legittimo ma Zaynab si accorse del sentimento provato dal Profeta e ne parl\u00f2 al marito. Questi la ripudi\u00f2 immediatamente per lasciar libero Maometto di agire. Il divieto di contrarre matrimonio in presenza di vincoli parentali stretti, ivi compresa la \"parentela\" acquisita per adozione (era escluso il solo caso del \"matrimonio preferenziale\" fra cugini), fu superato da una Rivelazione divina che dichiarava la parentela adottiva non assimilabile in tutto e per tutto alla parentela agnatizia, cosicch\u00e9 Maometto e Zaynab ebbero la possibilit\u00e0 di sposarsi.\nZayd, a parte i suoi successivi matrimoni con una cugina adottata dal suo zio adottivo Abu Lahab e con Umm Kulthum bint 'Uqba, aveva in precedenza sposato, su pressione di Maometto, una schiava abissina alquanto pi\u00f9 anziana di lui: Umm Ayman, che si era occupata amorevolmente del Profeta nei suoi anni pi\u00f9 giovani, facendogli da balia asciutta. Da tale matrimonio era nato Usama ibn Zayd (soprannominato \"\u1e24ibbat \u1e25ibbati Ras\u016bl All\u0101h\", ossia \"L'amore dell'amore dell'Inviato di Dio\"), al quale sar\u00e0 affidato da Ab\u016b Bakr, da poco diventato Califfo, il comando d'una spedizione punitiva contro i responsabili della sconfitta di Mu\u2018ta. Essa per\u00f2 \u2013 venuto a morire improvvisamente Maometto \u2013 fu richiamata in patria a causa del deterioramento della situazione politica generale nella Penisola araba che avrebbe portato poco dopo alla guerra della cosiddetta \"ridda\".\nIl nome di Zayd e quello di Abu Lahab, sono gli unici, tra coloro che furono a diverso titolo frequentati dal Profeta, a comparire nel Corano (s\u016bra XXXIII, versetto 37)."}
{"id": "117025", "revid": "78273", "url": "https://it.wikipedia.org/wiki?curid=117025", "title": "Georgij Maximilianovich Malenkov", "text": ""}
{"id": "117026", "revid": "24281", "url": "https://it.wikipedia.org/wiki?curid=117026", "title": "Oi!", "text": ""}
{"id": "117027", "revid": "78273", "url": "https://it.wikipedia.org/wiki?curid=117027", "title": "Aleksej Nikolajevi\u010d Kosygin", "text": ""}
{"id": "117028", "revid": "1059402", "url": "https://it.wikipedia.org/wiki?curid=117028", "title": "Capi del Governo dell'Unione Sovietica", "text": "I capi di governo dell'Unione Sovietica () ebbero nel tempo tre diverse denominazioni, conseguentemente ai vari mutamenti costituzionali dell\u2019Unione Sovietica: fino al 1946 ebbero il titolo di Presidente del Consiglio dei commissari del popolo dell'URSS, e dal 1946 al 1991 di Presidente del Consiglio dei ministri dell'URSS, mentre nell\u2019ultimo anno dell\u2019Unione, dopo la sostituzione del Consiglio dei ministri con il Gabinetto dei Ministri sottoposto al Presidente dell'URSS, il titolo fu di Primo ministro dell'Unione Sovietica."}
{"id": "117029", "revid": "203463", "url": "https://it.wikipedia.org/wiki?curid=117029", "title": "Tigran Petrosjan", "text": "Di etnia armena bench\u00e9 nato e cresciuto in Georgia, era soprannominato \"Tigran di ferro\" e \"la roccia\" per via del suo stile contraddistinto da una difesa quasi impenetrabile, che enfatizzava la sicurezza al di sopra di ogni altra cosa.\nFu candidato al campionato del mondo in otto occasioni nel periodo 1953-1980.\nSi laure\u00f2 campione mondiale nel 1963 (sconfiggendo il connazionale Michail Botvinnik) e difese il titolo con successo nel 1966 contro l'altro sovietico, Boris Spasskij, contro cui in seguito lo perse definitivamente nel 1969.\nFu quattro volte campione nazionale sovietico (1959, 1961, 1969, 1975) e fu sconfitto in un solo incontro dei 129 giocati alle olimpiadi degli scacchi.\n\u00c8 ritenuto con tutta probabilit\u00e0 il giocatore pi\u00f9 difficile da battere della storia della disciplina.\nBiografia.\nDi famiglia armena, Petrosjan nacque a Tbilisi, in Georgia, dove trascorse gran parte dell'infanzia.\nImpar\u00f2 a giocare a scacchi all'et\u00e0 di otto anni, dopo essere entrato in una scuola locale di scacchi al palazzo dei pionieri di Tbilisi, subendo l'influenza delle teorie di Aaron Nimzowitsch nel suo stile di gioco.\nSuo primo maestro fu Archil Ebralidze. Rimase orfano all'et\u00e0 di sedici anni.\nIl suo primo risultato importante fu il 1\u00ba-3\u00ba posto (a pari merito con Y. Vasil\u010duk e A. Re\u0161ko) alla quarta edizione del campionato sovietico juniores (Leningrado 1945), con il risultato di 11 punti su 15. Il sesto campionato armeno (Yerevan 1946) vide Petrosyan vincere il titolo con il punteggio di 9 su 11. Ma lo stesso anno, a Leningrado, tra i candidati al titolo di maestro pot\u00e9 realizzare unicamente 6,5 su 15, per un 8\u00ba-11\u00ba posto a pari merito. &lt;br&gt; Nel settimo campionato georgiano (Tbilisi 1946) ottenne 12,5 su 19, secondo tra i georgiani. Il vincitore Paul Keres (18 su 19) gioc\u00f2 praticamente un torneo a s\u00e9, concedendo solo due patte, di cui una proprio a Petrosyan. Ottenne poi un pessimo risultato nelle semifinali del campionato sovietico di Tbilisi 1946, con solamente 6 punti su 17, arrivando 16\u00ba-17\u00ba. Vinse per\u00f2 il quinto campionato sovietico juniores di Leningrado 1946, finendo imbattuto con 14 su 15. Il campionato armeno del 1947 lo vide 2\u00ba-4\u00ba con 8,5 su 11 dietro ad un Igor' Bondarevskij ben pi\u00f9 forte dei suoi rivali.\nNel campionato delle repubbliche caucasiche del 1948 arriv\u00f2 2\u00ba con 9 su 12, alle spalle del vincitore Vladimir Makogonov. Divise la vittoria con Henrik K'asparyan nell'ottavo campionato armeno del 1948, con 12,5 su 13.\nNonostante fosse cresciuto in Georgia e avesse iniziato l\u00ec la sua carriera, Petrosyan era considerato armeno dai suoi colleghi sovietici. Ad esempio, quando Bobby Fischer dichiar\u00f2 che aveva intenzione di battere \"tutti i russi\" al Torneo di Bled 1961, Paul Keres gli rispose che non c'erano russi tra i partecipanti: Michail Tal' era lettone, Petrosyan armeno, Juchym Heller ucraino e Keres stesso estone. Anche le fonti occidentali lo hanno considerato armeno.\nIl trasferimento a Mosca: grande maestro.\nUn passo importante per Petrosyan fu la decisione di trasferirsi a Mosca nel 1949, dove inizi\u00f2 a giocare, e vincere, molti tornei. La capitale, insieme a Leningrado e Kiev, era una delle tre principali citt\u00e0 scacchistiche sovietiche. Vinse il torneo del 1951 a Mosca e inizi\u00f2 a mostrare costanti progressi. Nel 1952 divenne a ventitr\u00e9 anni grande maestro sovietico e internazionale. Prima di dedicarsi unicamente alla carriera di scacchista, Petrosyan lavor\u00f2 come custode e come spazzino. Nel 1952 si spos\u00f2 con Rona Jakovlena Avinezar, una traduttrice attiva anche nei circoli scacchistici.\nCandidato al titolo mondiale.\nI suoi risultati nei triennali tornei dei candidati, tenuti per determinare lo sfidante del campione del mondo, mostrano un miglioramento costante: 5\u00ba a Zurigo 1953, 3\u00ba a pari merito ad Amsterdam 1956, 3\u00ba in Jugoslavia nel 1959.\nCampione del mondo.\nNel campionato del mondo 1963, vinse il torneo dei candidati di Cura\u00e7ao 1962 e l'anno successivo sconfisse Michail Botvinnik per 12,5 a 9,5 diventando cos\u00ec il nuovo campione del mondo di scacchi. Botvinnik pat\u00ec lo stile cauto e paziente dell'armeno, con il quale bastava un'unica mossa avventata o anche solo imprecisa da parte sua perch\u00e9 Petrosyan lo punisse duramente. Lungo la strada al campionato del mondo \u00e8 l'unico giocatore della storia ad essere stato imbattuto durante tutte le partite degli interzonali e del torneo dei candidati.\nDivise il primo posto con Paul Keres alla Coppa Piatigorsky (Los Angeles, 1963), il suo primo torneo dopo la conquista del titolo.\nPetrosyan difese il suo titolo nel 1966 sconfiggendo Boris Spasskij per 12,5 a 11,5. Divenne cos\u00ec il primo giocatore a vincere il primo match per il titolo mondiale durante il suo regno dalla vittoria di Alechin su Bogoljubov nel 1934.\nNel 1968 l'Universit\u00e0 Statale di Erevan gli assegn\u00f2 una laurea per la sua tesi \"Chess logic\".\nNel 1969 Spasskij ritent\u00f2 l'assalto al titolo e questa volta Petrosyan fu sconfitto per 10,5 a 12,5.\nNel successivo ciclo di qualificazioni Petrosyan fu sconfitto nella finale dei candidati da Bobby Fischer con un netto 2,5 a 6,5 (+1 =3 -5), Petrosyan ebbe per\u00f2 almeno la soddisfazione di vincere la seconda partita, mettendo cos\u00ec fine alla serie, quasi incredibile a tali livelli, di 20 vittorie consecutive di Fischer (sette durante il torneo internazionale di Palma di Maiorca, sei contro Tajmanov, sei contro Larsen e la prima partita contro lo stesso Petrosyan).\nOlimpiadi e campionati a squadre.\nPetrosyan non fu selezionato per il team olimpico sovietico sino al 1958, fatto abbastanza curioso visto che allora era gi\u00e0 stato candidato al titolo mondiale due volte. Ha poi per\u00f2 partecipato a dieci Olimpiadi degli scacchi consecutive, dal 1958 al 1978. Ha vinto 9 medaglie d'oro di squadra, una d'argento sempre di squadra e sei medaglie d'oro personali.\nIl suo rendimento olimpico globale \u00e8 stato impressionante: +78 =50 -1 (una sola sconfitta in 129 partite, contro Robert H\u00fcbner), un risultato complessivo del 79,8%. Tra chi ha partecipato ad almeno quattro olimpiadi questo \u00e8 il terzo miglior risultato di sempre, dopo quello di Michail Tal' (81,2%) e di Anatolij Karpov (80,1). Il dettaglio dei suoi risultati olimpici:\nPetrosyan partecip\u00f2 come membro della squadra sovietica in ogni campionato europeo a squadre tenutosi durante la sua vita, per un totale di otto volte (dal 1976 al 1983), vincendo otto medaglie d'oro di squadra e quattro personali. Secondo \"Olimpase.org\", archivi\u00f2 una percentuale utile del 64,4% con 15 vittorie, 37 patte e 0 sconfitte. Nel dettaglio:\nLa tarda carriera.\nAssieme a diversi altri forti giocatori sovietici di scacchi, firm\u00f2 una petizione di condanna verso le azioni di Viktor Kor\u010dnoj, considerato dallo Stato un traditore per aver abbandonato l'Unione Sovietica, nel 1976. Al di l\u00e0 delle importanti questioni geopolitiche ai tempi della Guerra fredda, \u00e8 probabile che l'adesione di Petrosyan sia stata motivata anche da questioni personali. I due giocatori avevano infatti tra loro un rapporto astioso almeno dal match dei candidati del 1974, dove Petrosyan abbandon\u00f2 la semifinale contro Kor\u010dnoj dopo cinque partite, quando si ritrov\u00f2 in svantaggio per 1,5 a 3,5 (+1 =1 -3). Il suo match contro Kor\u010dnoj del 1977 vide i due ex colleghi rifiutarsi di darsi la mano (pratica comune prima e dopo una partita) o anche solo di parlarsi; chiesero persino di avere mense e toilette separate. Petrosyan fu sconfitto e di conseguenza fu licenziato dalla carica di direttore della rivista di scacchi \"64\", la pi\u00f9 diffusa in Unione Sovietica, che aveva fondato assieme ad Aleksandr Ro\u0161al'. I suoi detrattori condannarono la sua riluttanza al gioco d'attacco e alcuni la attribuirono a mancanza di coraggio. A questo punto per\u00f2 Botvinnik parl\u00f2 in sua difesa, affermando che Petrosyan attaccava, ma solo quando aveva concrete chance di successo, e che la sua pi\u00f9 grande forza era la difesa.\nTra i suoi tardi successi si possono citare le vittorie al torneo di Lone Pine 1976 e nel \"Paul Keres Memorial\" del 1979 a Tallinn (12 su 16 imbattuto, davanti, tra gli altri, a Michail Tal' e David Bron\u0161tejn).\nNello stesso anno, assieme a Lajos Portisch e Robert H\u00fcbner, divise il primo posto nel torneo interzonale di Rio de Janeiro. Nel 1981 fu 2\u00ba a Tilburg, mezzo punto dietro al vincitore Oleksandr Beljavs'kyj. Qui ottenne la sua ultima grande vittoria, con una difesa incredibilmente precisa contro il forte attacco del giovane Garri Kasparov (vedi la partita Kasparov\u2013Petrosyan, Tilburg 1981 su \"Chessgames.com\").\nMor\u00ec nel 1984 a Mosca all'et\u00e0 di 55 anni per un tumore dello stomaco.\n\u00c8 sepolto nel cimitero di Vagan'kovo. Nel 1987 l'allora 13\u00ba campione del mondo di scacchi Garry Kasparov scopr\u00ec un memoriale sulla sua tomba.\nVi sono rappresentati la corona d'alloro del campione del mondo e un'immagine della corona solare splendente dietro alle cime gemelle del monte Ararat, il simbolo nazionale dell'Armenia.\nAd Aparan, cittadina dell'Armenia, \u00e8 stato inaugurato un monumento a Tigran Petrosyan. I grandi scacchisti Spasskij, Kasparov e Topalov hanno inviato messaggi di felicitazioni. Gli \u00e8 stata dedicata anche la piazza principale di Aparan.\nNel 2018 \u00e8 stato raffigurato sulla banconota armena da 2000 Dram, secondo giocatore di sempre a ricevere questo riconoscimento dopo Paul Keres, rappresentato sulle 5 corone estoni.\nEredit\u00e0 scacchistica.\nDue importanti varianti di apertura portano il suo nome:\n\u00c8 noto soprattutto per essere stato uno dei migliori giocatori a sviluppare la teoria della profilassi, anni dopo Aaron Nimzowitsch. Il suo stile di gioco era prettamente strategico, notevole per la capacit\u00e0 di anticipare i possibili attacchi dell'avversario, tanto che Bobby Fischer disse di lui: \u00abSa fiutare una minaccia avversaria con venti mosse d'anticipo\u00bb. Non concedeva punti deboli all'avversario ed era molto difficile batterlo: per lui fu coniato il termine \"super-posizionalista\", come opposto complementare del \"super-romanticismo\" di Michail Tal'.\nIl suo stile di gioco, poco spettacolare, fu giudicato da alcuni troppo arido, bench\u00e9 tecnicamente impeccabile. Sempre a causa del suo stile fu un campione non particolarmente amato dal mondo scacchistico, forse anche per una certa mancanza di socievolezza, dovuta ad una non trascurabile forma di sordit\u00e0, che, per chi non ne fosse al corrente, poteva appunto sembrare altezzosit\u00e0, superbia, mancanza di rispetto verso gli altri. Invece, era assai amabile e, siccome spesso era al centro delle battute, peraltro benevole, dei propri colleghi, stava sempre al gioco. Insomma, c'era una bella differenza tra l'uomo e lo scacchista, cosa abbastanza rara nello scacchismo, ove carattere, personalit\u00e0 e temperamento spessissimo sono un tutt'uno con il modo di giocare. Le sue partite sono oggi molto studiate nelle scuole di scacchi di tutto il mondo. Fu direttore della rivista di scacchi \"\u0160achmatnaja Moskva\" nel periodo 1963\u201366."}
{"id": "117030", "revid": "1410376", "url": "https://it.wikipedia.org/wiki?curid=117030", "title": "Gustavo Selva", "text": "Fu caporedattore del Telegiornale RAI e direttore del giornale radio di Radio2, deputato, Senatore e parlamentare europeo.\nBiografia.\nL'attivit\u00e0 giornalistica.\nNel 1946 inizia a collaborare con il quotidiano cattolico bolognese \"L'Avvenire d'Italia\". Dopo essere stato cronista, \u00e8 inviato speciale e infine capo della redazione triveneta. Nel 1956 si trasferisce a Roma come giornalista parlamentare (era entrato nell'ordine di categoria nel 1954) per i sette quotidiani cattolici allora pubblicati in Italia; contemporaneamente collabora con l'Agenzia Giornalistica Italia (AGI) per le pubblicazioni in lingua italiana all'estero.\nNel 1960 entra alla RAI ed \u00e8 nominato corrispondente da Bruxelles, da Vienna e da Bonn (all'epoca capitale della Repubblica Federale di Germania). Rientrato a Roma, \u00e8 caporedattore del Telegiornale RAI unificato (1972-1975), e conduttore dell'edizione delle 13,30. Dal 1975 al 1981 \u00e8 direttore del Giornale radio 2. Durante i sei anni di direzione conferisce una forte connotazione anticomunista al suo notiziario. Nel corso del GR2 quotidiano raggiunge una certa notoriet\u00e0 per i suoi frequenti attacchi al Partito Comunista Italiano e al mondo della sinistra (che lo ricambiano ribattezzando \"Radio Belva\" il suo giornale radio).\nDal 1981 \u00e8 presidente della \"RAI Corporation\" di New York e poi, dal 1983 al 1984, direttore del quotidiano veneziano \"Il Gazzettino\". Ha collaborato come editorialista al \"Secolo d'Italia\" e ad altri giornali.\nAttivit\u00e0 politica.\n\u00c8 stato Deputato europeo per una legislatura, fu, infatti, eletto al Parlamento europeo nel 1984 nelle liste della Democrazia Cristiana, \u00e8 stato Vicepresidente della Commissione cultura, giovent\u00f9 e informazione. Il suo nome compare nella lista degli appartenenti alla loggia massonica P2, resi pubblici il 20 maggio 1981, con tessera numero 1814, tuttavia, secondo quanto dice, non fu mai iscritto e tre sentenze lo confermerebbero; Dario Fo, che lo disse pubblicamente, fu citato avanti il Tribunale di Milano dall'avv. Romolo Reboa, difensore di Gustavo Selva, e condannato a risarcirlo con 20 milioni di lire. \"\u00abSe per\u00f2 avessi saputo che nella P2 c'erano tanti galantuomini, prefetti, questori, militari\u00bb\", dichiar\u00f2 Selva nella stessa intervista, \"\u00abmi sarei iscritto anch'io\u00bb\"\nNelle elezioni politiche del 1994 \u00e8 eletto nel X Collegio uninominale di Roma per il Polo delle Libert\u00e0 e nel Collegio proporzionale del Veneto 2 (Venezia - Treviso - Belluno) per AN e aderisce al Gruppo Parlamentare di Alleanza Nazionale. Nella XII Legislatura ricopre la carica di Presidente della Commissione Affari Costituzionali, della Presidenza del Consiglio e Interni della Camera dei deputati. Nelle elezioni politiche del 21 aprile 1996 \u00e8 confermato nel collegio proporzionale del Veneto 2. Dopo essere stato membro del consiglio direttivo e Vicepresidente vicario del Gruppo Parlamentare di Alleanza Nazionale alla Camera dei deputati, nel marzo del 1999, ne diviene capogruppo, carica che mantiene fino alla fine della Legislatura. \u00c8 presidente onorario della Consulta etico-religiosa di Alleanza Nazionale.\nNella XIII Legislatura fa parte della Commissione Bicamerale per le Riforme Costituzionali interessandosi, in particolare, della modifica della forma dello Stato. Per il gruppo di Alleanza Nazionale interviene ripetutamente in Commissione e tiene, in Aula, il discorso sul problema delle riforme della Costituzione. Presenta, in proposito, numerose proposte e l'emendamento per affidare al Presidente della repubblica, eletto direttamente con suffragio popolare, la Presidenza del Consiglio dei ministri. Il 13 maggio del 2001 \u00e8 rieletto deputato nel Collegio uninominale di Treviso, Mogliano Veneto, Casier e Preganziol. Il 21 giugno 2001 \u00e8 eletto presidente della III Commissione Affari Esteri e Comunitari della Camera dei deputati.\nSi occupa, fra l'altro, dei rapporti con i paesi che interessano l'Italia e l'Europa, soprattutto rispetto alle tematiche dell'Europa unita, della difesa e dell'immigrazione. Il 19 settembre 2003 gli viene conferita, dall'Universit\u00e0 Cattolica di \"Fu Jen\" di Taipei (Taiwan), la laurea \"honoris causa\" in giurisprudenza in riconoscimento ai meriti raggiunti per il suo impegno nella divulgazione della pace nel mondo. Viene eletto senatore nel Veneto nelle elezioni politiche del 2006 (XV Legislatura). Prende parte alla 4\u00aa Commissione Difesa del Senato e della 14\u00aa Commissione Politiche dell'Unione Europea. \u00c8 Membro della Delegazione italiana presso l'Assemblea NATO. Iscritto al gruppo parlamentare di Alleanza Nazionale, il 27 luglio 2007 passa al gruppo di Forza Italia. Il 13 aprile 2007 assume la direzione dell'Istituto di Studi e Ricerche Politiche Alcide De Gasperi della Repubblica di Albania.\nA 86 anni si sposa in seconde nozze e si trasferisce a Terni con la moglie.\nMuore a Terni il 16 marzo 2015 lasciando la seconda moglie e tre figli (un quarto \u00e8 morto nel 2008).\nVicende giudiziarie.\nSecondo la ricostruzione fatta inizialmente da LA7 - poi ripresa da tutti gli altri media - il 9 giugno del 2007 Selva, invitato ad un dibattito televisivo, per evitare di arrivare in ritardo negli studi di LA7 a causa del traffico, finge di avere un malore e si fa trasportare da un'ambulanza del 118 all'indirizzo che, mentendo, dice essere quello del suo medico di fiducia, ma che in realt\u00e0 \u00e8 quello della rete televisiva. Secondo quanto affermato dal personale infermieristico dell'ambulanza e da quanto ammesso dallo stesso senatore, giunti nei pressi della destinazione richiesta, Selva, liberatosi dalle apparecchiature di monitoraggio e cura, esce frettolosamente dall'ambulanza inseguito dal personale medico ed entra negli studi televisivi ordinando agli addetti della portineria di non far entrare gli infermieri, dato che il suo cardiologo lo avrebbe raggiunto di l\u00ec a poco. Gli infermieri riferiscono inoltre di essere stati offesi e minacciati, anche di licenziamento, nel caso avessero insistito ad occuparsi della faccenda.\nLo stesso Selva, nel corso di un'intervista a Giancarlo Perna per \"Il Giornale\" (31 marzo 2008), ha dato una versione leggermente differente, perlomeno dell'antefatto di quell'episodio. Ha affermato che il malore fu reale e che prese una delle pillole per le coronarie che porta sempre con s\u00e9: sal\u00ec sull'ambulanza (s\u00ec del 118, ma riservata a Palazzo Chigi); all'interno dell'ambulanza attese il medico, che - a detta di Selva - impieg\u00f2 diciassette minuti per arrivare. In quel tempo, la pillola aveva preso a fare effetto e il senatore iniziava a sentirsi meglio, cos\u00ec decise di inventarsi la storia del falso indirizzo del suo cardiologo, facendosi invece trasportare negli studi de LA7. A quel punto Perna gli domanda: \"\u00abCol senno di poi, come ti giudichi?\u00bb\", e Selva risponde: \"\u00abUn coglione. L'ora del coglione arriva per tutti almeno una volta nella vita\u00bb\". Tale comportamento ha ingenerato immediate polemiche, la vicenda ha travolto Selva che a seguito di una condanna bipartisan del suo gesto ha presentato al presidente del Senato Franco Marini le sue dimissioni l'11 giugno, che verranno per\u00f2 ritirate dal senatore pochi giorni dopo, il 17 luglio.\nNel ritirarle dichiara che cos\u00ec gli hanno chiesto i suoi elettori poich\u00e9 \u00abun voto in meno del centrodestra al Senato \u00e8 un giorno in pi\u00f9 per il governo Prodi\u00bb. La frase appare senza senso poich\u00e9 alle dimissioni di un parlamentare segue sempre la sostituzione del primo non eletto della sua lista. Replicando alle affermazioni, comunemente espresse anche da altri politici di entrambi gli schieramenti, del ministro della salute Livia Turco che parl\u00f2 di \"atteggiamento vergognoso, irresponsabile, indegno\", Selva ha ribadito di sentirsi \"addolorato e offeso\" a tali parole, facendo seguire il commento \"Evidentemente il lessico vetero-comunista resta duro a morire anche per un ministro post-comunista\". Il 21 luglio 2007 Gianni Alemanno chiese di condurre un'azione disciplinare contro Selva in merito alla questione, sostenendo che - secondo il suo pensiero - il senatore dovesse essere escluso dal partito. Il tema avrebbe dovuto essere affrontato all'Assemblea nazionale del partito il 28 luglio del 2007.\nNel frattempo, in rete, sorsero diverse iniziative spontanee per la richiesta di nuove dimissioni dal Senato del senatore Selva. Il dibattito sull'espulsione di Selva da Alleanza Nazionale nei fatti per\u00f2 non avvenne, poich\u00e9 il 29 luglio fu lo stesso senatore ad abbandonare spontaneamente il partito per confluire, il giorno successivo, nel gruppo parlamentare di Forza Italia. Alle elezioni del 2008 non viene ricandidato. In connessione al discusso fatto che lo ha visto protagonista, il 29 novembre 2007 la Procura della Repubblica di Roma ha chiesto il rinvio a giudizio del senatore Selva per truffa aggravata ai danni dello Stato e interruzione di pubblico servizio. Il 6 marzo 2008 viene condannato con rito abbreviato a 6 mesi di reclusione e al pagamento di una multa di 200 euro per truffa ai danni dello Stato aggravata dall'abuso di potere e dall'interruzione di pubblico servizio.\nIl suo nome figura nella Lista degli appartenenti alla P2."}
{"id": "117031", "revid": "92723", "url": "https://it.wikipedia.org/wiki?curid=117031", "title": "Chevrolet Chevelle", "text": "La Chevrolet Chevelle era un'autovettura di medie dimensioni prodotta dal 1964 dalla Chevrolet. La sua produzione continu\u00f2 per tutti gli anni sessanta e settanta e fu uno dei modelli di maggior successo della General Motors.\nStoria.\nLa serie delle Chevelle comprendeva vari modelli, alcuni economici dedicati alle famiglie ed altri molto potenti. La maggior parte dei pezzi sopravvissuti \u00e8 costituita dagli esemplari pi\u00f9 recenti. Per quanto sia stata prodotta anche in versione berlina 4 porte, la Chevelle per antonomasia \u00e8 quella in versione due porte coup\u00e9, prodotta anche in configurazione con tetto apribile.\nLa Chevrolet Malibu fu all'inizio una versione pi\u00f9 lussuosa della Chevelle, anche se in seguito divenne un modello a parte. La Chevelle forn\u00ec anche la base per la Chevrolet Monte Carlo, una vettura di successo gi\u00e0 di per s\u00e9.\nLa Chevelle Malibu SS rappresent\u00f2 il modello di ingresso della Chevrolet nel mercato delle auto potenti di dimensioni medie. L'allestimento denominato \"SS\" fu una versione di alta gamma con una propria linea di accessori e motori \"prestazionali\". All'inizio era disponibile un motore da 5,4 l V8 mentre la Chevelle SS adott\u00f2 un pi\u00f9 sportivo 6,6 l sempre V8 per arrivare al, forse, pi\u00f9 potente motore mai montato su una \"muscle car\": l'LS6 da 7,4 l (450 hp) del 1970.\nLa Chevelle, insieme alla Pontiac GTO rimase una delle vetture pi\u00f9 popolari del suo tempo. Con le sue elevate prestazioni ad un prezzo ragionevole divenne un mezzo molto diffuso sia sulle strade che in pista.\nMolti acquirenti comunque sceglievano quest'auto per l'economicit\u00e0 dato che, al contrario di vetture di dimensioni maggiori e quindi pi\u00f9 costose da acquistare e gestire, disponeva di spazio sufficiente per una famiglia di 5 persone fornendo un comfort ragionevole. Il modello era dotato di accessori che ne aumentavano la comodit\u00e0 quali il servosterzo e il servofreno, il cambio automatico e l'aria condizionata, la radio stereo pi\u00f9 un'altra serie di accessori \"estetici\" come il tetto in vinile e gli pneumatici con la fascia bianca.\nDal 1969 al 1972 la versione familiare fu denominata \"Chevelle Greenbrier\". Il nome Chevelle divenne superfluo verso la met\u00e0 degli anni '70 e venne quindi unito alla Malibu nelle pubblicit\u00e0 (per esempio \"Chevelle Malibu\") per scomparire poi definitivamente dopo il modello del 1977."}
{"id": "117033", "revid": "26891", "url": "https://it.wikipedia.org/wiki?curid=117033", "title": "U-Boat Tipo XXI", "text": ""}
{"id": "117034", "revid": "599013", "url": "https://it.wikipedia.org/wiki?curid=117034", "title": "Roberto Locatelli", "text": "Carriera.\nNel 1993 divenne campione nazionale Sport Production classe 125. L'anno dopo, nel 1994, debutt\u00f2 nel mondiale della classe 125 al Gran Premio d'Italia al Mugello come wild card, ottenendo la pole, anche se in gara dovette accontentarsi della decima posizione. Nello stesso anno partecip\u00f2 al Campionato Europeo Velocit\u00e0 classificandosi al secondo posto stagionale. Nel motomondiale 1995 e in quello del 1996 gareggi\u00f2 in classe 250 su un'Aprilia, senza per\u00f2 ottenere risultati degni di nota e arrivando in entrambe le occasioni al 17\u00ba posto finale.\nNella stagione 1997 torn\u00f2 alla 125 e pass\u00f2 per tutto l'anno ad una Honda. L'anno successivo corse nuovamente su Honda e conquist\u00f2 tre pole; anche se non vinse nessuna gara si mise in luce ottenendo un terzo posto nel Gran Premio di Germania. Nel 1999 torn\u00f2 all'Aprilia nel team Vasco Rossi Racing, e vinse due gran premi (Francia e Italia) ed arriv\u00f2 quarto nella classifica generale. L'anno dopo si laure\u00f2 campione del mondo dopo aver ottenuto cinque vittorie (Malaysia, Italia, Repubblica Ceca, Spagna e Giappone) e 230 punti.\nPass\u00f2 alla 250 nella stagione 2001 con l'Aprilia RSW 250 del team MS Eros Ramazzotti Racing. Dopo due annate difficili, torn\u00f2 in 125 con la KTM, con cui raggranella 18 punti. Nel 2004 Locatelli torn\u00f2 all'Aprilia nel team Safilo Carrera - LCR, con cui vinse due corse (in Italia e in Germania) ed ottenne una pole position. Alla fine della stagione, nella quale raccolse 192 punti, arriv\u00f2 terzo nella classifica generale.\nDopo il varo della regola secondo la quale i piloti che hanno pi\u00f9 di 28 anni non possono correre nella 125, Locatelli fu costretto nel 2005 a passare in 250, confermato nella squadra di Lucio Cecchinello, ma i risultati non furono esaltanti, tuttavia il pilota bergamasco firma un contratto per la stagione 2006 con il team Toth. La stagione 2006 si rivela positiva e ottiene due podi (un terzo a Losail ed un secondo a Valencia), il titolo di miglior privato della stagione ed un quinto posto finale. Il 2007 Locatelli lo disputa in sella ad una Gilera.\nDurante le prove ufficiali del secondo Gran Premio della stagione (24 marzo), Locatelli perde il controllo della sua 250 al termine di un rettilineo del circuito spagnolo di Jerez de la Frontera, sbattendo a circa 150\u00a0km/h contro il muro perimetrale. Il pilota riporta diverse contusioni alla cassa toracica e alle spalle e fratture alla gamba destra e alla caviglia sinistra (quest'ultima esposta), nonch\u00e9 un trauma cranico-facciale. Il centauro \u00e8 stato ricoverato a Bologna e sottoposto ad operazione. Terminata la convalescenza \u00e8 tornato regolarmente in pista per completare il campionato, concluso con un 9\u00ba posto stagionale. L'ultima stagione nel motomondiale prima del ritiro dall'agonismo \u00e8 stata quella del 2009, sempre con la Gilera, conclusa all'11\u00ba posto in classifica con un terzo posto in occasione del GP di Francia."}
{"id": "117035", "revid": "1942768", "url": "https://it.wikipedia.org/wiki?curid=117035", "title": "Leopold Kronecker", "text": "\u00c8 noto per la sua convinzione che l'analisi potesse essere interamente fondata sui numeri interi, convinzione rappresentata dal suo noto aforisma: \"Dio fece i numeri interi; tutto il resto \u00e8 opera dell'uomo\". Questo atteggiamento pose Kronecker in conflitto con alcune delle estensioni della nozione di numero e della matematica introdotte da Georg Cantor. \nBiografia.\nNacque da una famiglia ebrea facoltosa e segu\u00ec la religione di famiglia fino ad un anno prima della morte, quando divenne cristiano. \nStudi\u00f2 al Gymnasium di Legnica dove ebbe come docente di matematica Ernst Kummer, al quale dovette la passione per questa disciplina e molti insegnamenti particolari; di Kummer fu amico per tutta la vita.\nNel 1841 Kronecker si iscrisse alla Universit\u00e0 di Berlino, dove studi\u00f2 con Peter Gustav Lejeune Dirichlet e Jakob Steiner; in questo periodo si interess\u00f2 anche di astronomia, meteorologia, chimica e filosofia. Nel 1845 si laure\u00f2 discutendo una dissertazione preparata con la supervisione di Dirichlet sulla teoria dei numeri algebrica, fornendo una particolare formulazione agli elementi invertibili di certi campi numerici algebrici.\nDopo la laurea Kronecker conobbe Carl Jacobi e Gotthold Eisenstein, ma successivamente per otto anni si occup\u00f2 delle propriet\u00e0 e degli affari di famiglia. Dal 1853 torn\u00f2 alla matematica e, in una memoria di quell'anno sulla risolubilit\u00e0 algebrica delle equazioni, estese i risultati di \u00c9variste Galois sulla teoria delle equazioni. Successivamente lavor\u00f2 a Berlino in contatto con Kummer, Borchardt e Weierstrass, ottenendo una serie di brillanti risultati su teoria dei numeri, funzioni ellittiche, algebra e, soprattutto, sui mutui collegamenti fra questi settori. In un articolo del 1850 \"Sulla soluzione della equazione generale di quinto grado\" risolse l'equazione quintica applicando la teoria dei gruppi. Nel 1861 fu accolto nella Accademia di Berlino; non ricopr\u00ec invece incarichi universitari fino al 1883, quando accett\u00f2 un'offerta dell'Universit\u00e0 di Berlino.\nKronecker contribu\u00ec anche al concetto di continuit\u00e0, chiarendo la distinzione tra numeri irrazionali e numeri reali. In analisi matematica Kronecker rifiut\u00f2 la formulazione di una funzione continua mai differenziabile proposta da Karl Weierstrass. \nIl finitismo di Kronecker, per quanto riguarda i fondamenti della matematica, ne fece un precursore dell'intuizionismo.\nAl suo nome sono associate le nozioni di delta di Kronecker e prodotto di Kronecker, il teorema di Kronecker-Weber e il teorema di Kronecker in algebra lineare, il lemma di Kronecker nell'analisi matematica."}
{"id": "117040", "revid": "287204", "url": "https://it.wikipedia.org/wiki?curid=117040", "title": "U-Boot Tipo II", "text": "Soprannominati Einbaum (piroga) dai loro equipaggi, gli U-Boot tipo II furono la prima classe di sottomarini costruiti per la Kriegsmarine dopo la prima guerra mondiale. Mentre il vecchio prototipo I (che sarebbe alla fine evoluto nell'U-Boat da grandi distanze IX) era stato progettato come un sottomarino da flotta, il tipo II era progettato come natante costiero a corto raggio, soprattutto per uso difensivo. Il battello prototipo entr\u00f2 in servizio con la Merivoimat, la marina finlandese, e prese il nome di \"Vesikko\", venendo impiegato contro le forze navali sovietiche del Baltico durante le Operazioni navali nella guerra d'inverno.\nA causa del loro limitato raggio d'azione e dell'armamento relativamente debole (tre tubi lanciasiluri e una mitragliatrice), dopo il 1940 gli U-Boat di tipo II vennero utilizzati soprattutto per l'addestramento.\nComunque 6 modelli II-B vennero smontati e trasportati via chiatta, strada e ferrovia al porto di Constan\u0163a, sul Mar Nero, da dove agirono contro la marina sovietica."}
{"id": "117041", "revid": "287204", "url": "https://it.wikipedia.org/wiki?curid=117041", "title": "Endurance (nave)", "text": "L'Endurance fu la nave utilizzata dall'esploratore antartico britannico Ernest Shackleton per il suo viaggio pi\u00f9 famoso.\nFu varata in Norvegia il 17 dicembre 1912 dai cantieri navali Framnaes Schipyard con il nome di \"Polaris\".\nSi trattava di un veliero 3 alberi, dotato anche di un motore a singola elica sviluppante una potenza di circa 350 CV, che le consentiva una velocit\u00e0 media di 10 nodi (circa 19 km/h), progettato espressamente per le esplorazioni artiche.\nLe sue dimensioni erano di 43,9 m di lunghezza e 7,6 m di larghezza per una stazza di 350 short ton (320 tonnellate).\nCostruita per conto di armatori norvegesi che la volevano destinare a crociere nel Mar Glaciale Artico, per problemi economici venne venduta due anni dopo il varo, nel 1914, sottocosto, all'esploratore britannico Shackleton, per l'importo di 11.600 sterline.\nRibattezzata \"Endurance\" dal nuovo proprietario, salp\u00f2 verso l'Antartide il 1\u00ba agosto dello stesso anno per iniziare la spedizione trans-antartica imperiale, raggiunse i mari australi dopo 5 mesi di navigazione, ma la sua vita tra i ghiacci perenni fu molto breve, infatti rimase bloccata nel pack il 19 gennaio 1915 e dopo alcuni mesi di agonia dovette essere completamente abbandonata dall'equipaggio il 27 ottobre per affondare definitivamente il 21 novembre, dopo ben 281 giorni dall'incagliamento.\nDella gloriosa nave riusc\u00ecrono a sopravvivere solo 3 lance: la \"Stancomb Willis\" e la \"Dudley Docker\" due cutter a vela e la \"James Caird\" classica baleniera lunga sei metri con la quale Ernest Shackleton partendo dall'isola di Elephant percorse 650 miglia nautiche di avventurosa traversata nei mari antartici fino a raggiungere l'isola della Georgia del Sud da dove erano partiti 522 giorni prima, per chiedere soccorso permettendo cos\u00ec di salvare tutto l'equipaggio."}
{"id": "117043", "revid": "2519", "url": "https://it.wikipedia.org/wiki?curid=117043", "title": "U-Boat", "text": ""}
{"id": "117044", "revid": "228587", "url": "https://it.wikipedia.org/wiki?curid=117044", "title": "U-boat", "text": ""}
{"id": "117045", "revid": "110157", "url": "https://it.wikipedia.org/wiki?curid=117045", "title": "Tissot", "text": "La Tissot SA \u00e8 un\u2019azienda svizzera produttrice di orologi di lusso, fondata il 1\u00ba luglio 1853 da Charles-F\u00e9licien Tissot e da suo figlio Charles-Emile allo scopo di commercializzare orologi a Le Locle, cittadina del cantone svizzero di Neuch\u00e2tel.\nLa societ\u00e0 fa oggi parte del gruppo Swatch.\nStoria.\nInizialmente, l'attivit\u00e0 consisteva nella distribuzione di prodotti dei mastri orologiai locali, nonch\u00e9 di ricambi, attrezzi ed altri pezzi di meccanica di precisione come moschettoni, chiavi e viti. La produzione era principalmente esportata negli Stati Uniti e in Russia e, in conseguenza della Rivoluzione d'Ottobre e delle inevitabili ripercussioni negative sul mercato russo, l'azienda si trov\u00f2 ad attraversare un primo momento di crisi. Di conseguenza, nel 1925, l'azienda sottoscrisse un accordo con la concorrente Omega di Bienna che, nel 1930, port\u00f2 alla fondazione della holding \"SSIH Soci\u00e9t\u00e9 Suisse pour l'Industrie Horlog\u00e8re SA\", con sede a Ginevra.\nNel 1983, la Tissot venne accorpata alla ASUAG (\"Allgemeine Schweizerische Uhren AG\"), che a sua volta sarebbe divenuta nel 1985 parte della \"Soci\u00e9t\u00e9 Suisse de Micro\u00e9lectronique et d'Horlogerie SA\", poi venduta alla S.T. Dupont nel 1996. Proprio quest'ultima ha ceduto il 96% della quota della Tissot a The Swatch Group nel 1998.\nTra le innovazioni portate dalla Tissot, si segnalano la presenza nel gruppo dei primi produttori di orologi da polso, intorno al 1910, inizialmente destinati ad una clientela femminile, prima che la Grande Guerra li diffondesse come accessorio maschile. Inoltre, sono riconducibili alla Tissot l'invenzione dell'orologio antimagnetico e l'introduzione di numerosi miglioramenti ai movimenti automatici.\nTra i pi\u00f9 celebri clienti degli orologi Tissot si ricordano, tra gli altri, il cantante Elvis Presley, la principessa ed artista Grace Kelly, l'attrice Sarah Bernhardt (che compr\u00f2 un modello in oro all'Esposizione Universale di Parigi del 1900), la Duchessa Kate Middleton, la Regina Elisabetta del Belgio, il politico Nelson Mandela e la cantante Carmen Miranda.\nL'azienda, agli inizi del XXI secolo, impiega nel mondo circa persone, di cui circa 200 presso la sede storica di Le Locle. Inoltre, essa fornisce il servizio cronometrico nel motomondiale."}
{"id": "117050", "revid": "729019", "url": "https://it.wikipedia.org/wiki?curid=117050", "title": "Kriegsmarine", "text": "La Kriegsmarine (in tedesco: Marina da Guerra) era il nome della Marina militare tedesca durante la seconda guerra mondiale, erede della \"Kaiserliche Marine\".\nIl trattato di Versailles aveva imposto rigorosi limiti alla marina tedesca e le aveva proibito la progettazione e realizzazione di sommergibili, portaerei, aerei navali e artiglieria costiera pesante; il dislocamento delle nuove navi non poteva superare le 10.000 tonnellate. Ma il 18 giugno del 1935 fu firmato il trattato navale anglo-tedesco che, pur limitando la forza della marina tedesca al 35% di quella inglese, permetteva alla Germania di avere sommergibili e altri tipi di navi che il trattato di Versailles le aveva proibito.\nNel 1937 ebbe cos\u00ec inizio un ambizioso piano di costruzioni navali (piano Z) e al settembre del 1939 la marina tedesca contava 2 vecchie corazzate, 3 corazzate tascabili, 2 incrociatori pesanti, 6 incrociatori leggeri, 22 cacciatorpediniere, 20 torpediniere e 59 U-Boot. Nel corso del conflitto entrarono in servizio le corazzate \"Tirpitz\" e \"Bismarck\", l'incrociatore pesante \"Prinz Eugen\", le navi da battaglia veloci Scharnhorst e Gneisenau e altri 15 cacciatorpediniere.\nAlla fine della guerra, la marina militare tedesca sub\u00ec un forte ridimensionamento dovuto alle limitazioni imposte ai paesi sconfitti. Il riarmo e la riorganizzazione nell'ambito NATO in funzione anti sovietica avverr\u00e0 dal 1956 con il nome di Bundesmarine.\nOrganizzazione.\nLa Kriegsmarine era divisa in tre branche fondamentali sotto il comando del grandammiraglio Erich Raeder.\nLe navi da battaglia dipendevano direttamente dall'Oberkommando der Marine (OKM) e poi da comandanti di gruppo (\"Gruppenkommandos\"). Le flottiglie di dragamine, navi pattuglia, navi per la difesa costiera e navi ausiliare erano ai comandi della Sezione di sicurezza navale. La terza branca, che sarebbe diventata la peggior minaccia per gli Alleati in mare, era il Comando sommergibili di Karl D\u00f6nitz.\nA differenza della maggior parte delle altre marine, la Kriegsmarine non aveva aeroplani in proprio; all'OKM (Oberkommando der Marine), venne assegnato un generale dell'aviazione, il quale doveva fornire alla marina i mezzi di cui aveva bisogno. Il \"F\u00fchrer der Marineluftstreitkr\u00e4fte\" era il maggior generale Hans Geisler.\nLa \"Kriegsmarine\" in guerra.\nI primi anni di guerra.\nLa guerra inizi\u00f2, sia con notevoli successi, sia con significativi fallimenti. I sommergibili tedeschi conseguirono le prime vittorie (affondando le navi inglesi \"Courageous\" e \"Royal Oak\"). Le unit\u00e0 navali sostennero una parte importante nella conquista della fortezza costiera polacca di Westerplatte presso Danzica; navi tedesche trasportarono truppe in Norvegia e i sommergibili minacciavano le linee di rifornimento della Gran Bretagna. In queste operazioni i tedeschi persero 3 incrociatori (1 pesante e 2 leggeri) e 10 cacciatorpediniere.\nOperazioni nel Mediterraneo.\nNel giugno del 1940 fu costituito a Roma un ufficio tedesco di collegamento navale agli ordini del contrammiraglio Eberhard Weichold: il compito di questo ufficio era di mantenere in funzione le linee di rifornimento necessarie alle truppe tedesche che combattevano in Africa settentrionale.\nDopo l'inizio dell'attacco contro Tobruk, il 23 maggio 1942, la Kriegsmarine istitu\u00ec il Posto di comando Nordafrica: dirigeva le operazioni navali, compresa la disposizione dei sottomarini e delle flottiglie di torpediniere e dragamine, ed era responsabile della consegna di rifornimenti e rinforzi. All'inizio del 1942 vi erano 24 sommergibili in azione nel Mediterraneo, che, con l'aggiunta di piccole navi e basi costiere, costituivano una forza di circa 15.000 uomini. In seguito al crollo dell'Italia nel 1943, la marina tedesca pot\u00e9 fare ben poco per contrastare la superiorit\u00e0 navale degli inglesi nel Mediterraneo, ma riusc\u00ec ad effettuare operazioni notevoli nel trasporto di truppe nell'Egeo.\nOperazioni sul Fronte orientale.\nNormalmente la Kriegsmarine teneva nel Baltico una flotta che comprendeva: 2 vecchie corazzate, 2 incrociatori leggeri, 3 cacciatorpediniere, 9 torpediniere e 8 posamine. Quando, il 22 giugno 1941, inizi\u00f2 la guerra contro l'Unione Sovietica, i tedeschi diedero inizio all'offensiva con mine marine: nei primi giorni della campagna, tedeschi e finlandesi ne posarono pi\u00f9 di 5.000. Le mine, le torpediniere e gli aeroplani della Luftwaffe inflissero gravi perdite ai sovietici e la Germania riusc\u00ec a controllare il Baltico senza dover impiegare grandi risorse.\nDal settembre del 1944, in seguito alla resa della Finlandia, la Svezia chiuse i suoi porti alla navigazione tedesca: le operazioni navali della Kriegsmarine sul Baltico consistettero, cos\u00ec, nella mera evacuazione di truppe e di profughi.\nNel Mar Nero la Kriegsmarine, agli ordini dell'ammiraglio Von Studnitz, utilizz\u00f2 i propri mezzi nella posa e dragaggio di micidiali mine, nonch\u00e9 nel trasporto marittimo di truppe.\nLa battaglia dell'Atlantico.\nNel 1940 l'ammiraglio Karl D\u00f6nitz dichiar\u00f2 che \"l'U-Boot da solo poteva vincere la guerra\" ; infatti il sommergibile fu il maggior ostacolo per il successo degli Alleati: per la seconda volta in 25 anni la Germania riusc\u00ec a tagliare le comunicazioni marittime degli Alleati.\nL'arma degli U-Boot fu organizzata sotto il comando di D\u00f6nitz, che era \"F\u00fchrer der Unterseeboote\" (comandante dei sommergibili). Nel 1939 un totale di 55 sommergibili venne diviso in flottiglie, ognuna con un numero di U-Boot variante da 5 a 8, alcune delle quali ricevettero il nome di eroi degli U-Boot della prima guerra mondiale.\nNel 1941 ebbe inizio la \"Rudeltaktik\" (tattica di gruppo) o tattica a branco di lupi: gruppi da 15 a 20 U-Boot pattugliavano le rotte in vicinanza della Gran Bretagna; quando un convoglio era avvistato, veniva inseguito da un sommergibile che ne trasmetteva per radio la posizione, la rotta e la composizione al quartier generale di D\u00f6nitz, con il quale si manteneva in collegamento, finch\u00e9 altri sommergibili non avevano ricevuto i loro ordini e preso contatto. Poi gli U-Boot attaccavano simultaneamente, ma in modo indipendente, per riferire in seguito il risultato della loro azione a D\u00f6nitz, il quale impartiva gli ordini per un ulteriore attacco o un nuovo pattugliamento.\nCon l'adozione di questa tattica il tonnellaggio affondato aument\u00f2 costantemente e il 1942 si dimostr\u00f2 l'anno pi\u00f9 proficuo: gli U-Boot affondarono 1.160 navi, per un totale di circa 6.300.000 t. A poco a poco, per\u00f2, il miglioramento delle tecniche d'assalto alleate e l'impiego di aeroplani a lungo raggio d'azione, di portaerei e di navi scorta dotate di radar cominciarono a dare risultati: tra l'aprile e il maggio del 1943 il tonnellaggio affondato dai sommergibili tedeschi inizi\u00f2 a diminuire, mentre le loro perdite aumentavano. Questo \u00e8 in parte imputabile anche alla capacit\u00e0 dei comandi alleati di decifrare i codici segreti del comando tedesco. \u00c8 in questo periodo che i comandi alleati riescono a impossessarsi della macchina utilizzata dai tedeschi per decifrare il codice \"Enigma\". Le perdite fra i sottomarini tedeschi salgono dal 13 al 30% nel mese di maggio; allora gli U-Boot superstiti, circa 16, furono ritirati dall'Atlantico settentrionale. La met\u00e0 del 1943 segn\u00f2 una svolta nella battaglia dell'Atlantico; l'offensiva alleata inizi\u00f2 a diventare sempre pi\u00f9 consistente, mentre il tentativo tedesco di porne freno arriv\u00f2 troppo tardi.\nI sommergibili tedeschi, nel corso dell'intero conflitto mondiale, causarono la perdita di 175 navi da guerra alleate e 2.603 piroscafi da carico per un totale di 14 milioni di tonnellate. Pi\u00f9 di 39.000 ufficiali e marinai prestarono servizio nei sommergibili tedeschi e 32.000 furono uccisi in azione, la proporzione pi\u00f9 alta di tutte le altre forze durante la guerra.\nLe navi di superficie.\nDelle due corazzate gemelle, varate nel 1939, la \"Tirpitz\" e la \"Bismarck\", la seconda salp\u00f2 per il suo primo ed ultimo viaggio il 18 maggio 1941, accompagnata dall'incrociatore pesante \"Prinz Eugen\". Il 23 maggio 1941 le due navi tedesche ingaggiarono battaglia con le inglesi \"Prince of Wales\" (una nave da battaglia) e \"Hood\" (un incrociatore da battaglia). Quest'ultimo venne affondato con un colpo che invest\u00ec in pieno la santabarbara; l'esplosione spezz\u00f2 in due lo scafo, mentre la \"Prince of Wales\", pur se colpita, riusc\u00ec a sganciarsi. La \"Bismarck\", a sua volta danneggiata, cerc\u00f2 di riparare in un porto francese, ma, avvistata e nuovamente colpita da un seppur obsoleto aerosilurante della RAF che ne blocc\u00f2 il timone, fu poi raggiunta dal grosso della flotta inglese e col\u00f2 a picco il 27 maggio 1941. Su quest'episodio le testimonianze sono discordanti. Storicamente la marina inglese, appena ingaggiato il conflitto a fuoco, cerc\u00f2 subito di colpire il centro che dirigeva il fuoco della \"Bismarck\" (posto nel ponte alto, vicino alla sala comando). Una volta cieca, la nave sub\u00ec per 45 minuti i colpi ed i siluri degli avversari senza per\u00f2 dare segni di cedimento. Ad un certo punto, improvvisamente, col\u00f2 a picco, il che lascia ancora il dubbio se sia effettivamente stata messa fuori combattimento dai colpi avversari o se si sia autoaffondata.\nIl \"Prinz Eugen\" riusc\u00ec invece a raggiungere Brest e a riunirsi con gli incrociatori da battaglia \"Scharnhorst\" e \"Gneisenau\". Successivamente, per\u00f2, come era gi\u00e0 successo allo \"Gneisenau\", anche gli altri due incrociatori furono colpiti dagli aerosiluranti e Hitler decise di spostare le tre unit\u00e0 in Norvegia.\nDelle varie classi di cacciatorpediniere, Zerst\u00f6rer 1934, Zerst\u00f6rer 1936, Zerst\u00f6rer 1936A, Zerst\u00f6rer 1936B, tutte terminarono la guerra con perdite pesanti. La classe Zerst\u00f6rer 1942 vide una sola unit\u00e0 varata, la Z51, ma mai entrata in servizio.\nIn seguito, dopo l'affondamento dello \"Scharnhorst\" nel dicembre del 1943, le altre grandi navi di superficie non attaccarono pi\u00f9 i convogli nell'Artico. La \"Tirpitz\" fu anch'essa danneggiata e immobilizzata: aveva adoperato i suoi cannoni in combattimento una sola volta, per bombardare una postazione di artiglieria alle Spitzbergen.\nNel maggio del 1945 della flotta di superficie della Kriegsmarine rimanevano soltanto tre incrociatori di cui due, il \"Prinz Eugen\" e il \"Nurnberg\" indenni e una dozzina di cacciatorpediniere. Il \"Prinz Eugen\" fu ceduto alla marina americana, che lo utilizz\u00f2 come nave bersaglio nel corso dei test atomici postbellici, nell'atollo di Bikini. In seguito ai danni riportati in questi test, venne affondato presso l'atollo di Eniwetok, dove tuttora \u00e8 visibile la carena capovolta. Il \"Nurnberg\" fu invece ceduto alla Marina Sovietica e ribattezzato \"Admiral Makarov\", in onore all'ammiraglio russo caduto in combattimento durante la Guerra russo-giapponese. L'incrociatore sar\u00e0 alla fine demolito alla fine degli anni sessanta.\nLe navi corsare.\nDopo la dichiarazione di guerra, le navi corsare di superficie tedesche che gi\u00e0 si trovavano in mare, la \"Deutschland\" nell'Atlantico settentrionale e la \"Admiral Graf Spee\" a sud dell'equatore, iniziarono ad attaccare navi mercantili. La \"Admiral Graf Spee\" distrusse in totale 9 navi, durante la sua navigazione attraverso l'Atlantico meridionale e l'Oceano Indiano, ma fin\u00ec per autoaffondarsi dopo la Battaglia del R\u00edo de la Plata, nel dicembre del 1939.\nAltre navi mercantili trasformate in navi corsare, presero il mare: con un armamento nascosto, pari a quello di un incrociatore, erano in condizione di avvicinare le navi nemiche, senza attirare troppo l'attenzione. Tra il 1940 e il 1942 navi come la \"Thor\", l'\"Atlantis\" e la \"Pinguin\" furono responsabili dell'affondamento di un numero notevole di navi alleate.\nPrincipali navi da guerra affondate dalla \"Kriegsmarine\".\nfonte: German-navy.de\nfonte: German-navy.de"}
{"id": "117051", "revid": "2139485", "url": "https://it.wikipedia.org/wiki?curid=117051", "title": "Teoria degli atti linguistici", "text": "La teoria degli atti linguistici si basa sul presupposto che con un enunciato non si possa solo descrivere il contenuto o sostenerne la veridicit\u00e0, ma che la maggior parte degli enunciati servano a compiere delle vere e proprie azioni in ambito comunicativo, per esercitare un particolare influsso sul mondo circostante.\nL'anno di nascita della teoria degli atti linguistici nella filosofia analitica anglosassone pu\u00f2 essere considerato il 1955, in cui John Langshaw Austin tenne una lezione all'Universit\u00e0 di Harvard dal titolo \"How To Do Things With Words\", che tuttavia fu pubblicata postuma nel 1962. Il vero responsabile della divulgazione della teoria degli atti linguistici \u00e8 stato John Searle, che con il suo libro \"Speech acts\" del 1969 sistematizza in maniera pi\u00f9 efficace sotto alcuni aspetti il pensiero di Austin, anche se modificandolo parzialmente.\nTuttavia, l'opera del fenomenologo Adolf Reinach \"Die apriorischen Grundlagen des b\u00fcrgerlichen Rechtes\" gi\u00e0 diede un trattamento sistematico degli atti sociali, inclusi gli atti linguistici, quasi 50 anni prima di John Austin. Il lavoro di Reinach si bas\u00f2 principalmente sulle analisi del significato fatte da Edmund Husserl nelle \"Ricerche Logiche\", ma anche sulle critiche di Johannes Daubert su di esse. Inoltre il suo collega ed amico Alexander Pf\u00e4nder allo stesso tempo stava anche facendo ricerche su ordini, promesse e simili. A causa della morte prematura di Reinach (nel 1917) e delle due guerre mondiali, la sua teoria non arriv\u00f2 ad ottenere il livello di fama e diffusione di cui la filosofia del linguaggio anglosassone gode oggigiorno.\nDefinizione.\nUn atto linguistico consta di tre parti:\nAd esempio: con l'enunciato \"\u00e8 tardi\", ad una sola locuzione possono corrispondere diverse illocuzioni, ad esempio:\nL'effetto dell'atto linguistico pu\u00f2 a sua volta essere diverso a seconda del contesto (risposta o meno da parte dell'interlocutore, azione non verbale o meno sempre da parte di chi ascolta, magari con suo dispiacere o con sua approvazione)\nGli atti linguistici (in riferimento alla parte illocutiva, dunque in base alle varie funzioni comunicative) possono essere suddivisi secondo John Rogers Searle in cinque classi.\nUn atto linguistico pu\u00f2 essere diretto o indiretto. In un atto linguistico indiretto non si dice direttamente ci\u00f2 che si intende dire. Cos\u00ec il parlante formula una domanda anche se intende ottenere una \"performance\".\nEsempi.\nUn dialogo su un tram. Due persone sono sedute una accanto all\u00b4altra, la persona A di fianco al finestrino, la persona B di fianco al corridoio.\n1. Dialogo:\nLa persona B riconosce (quasi indipendentemente da quello che la persona A chiede), che A vuole scendere e agisce adeguatamente. La domanda pu\u00f2 anche essere posta con un gesto. In ogni caso le persone coinvolte riconoscono il significato dell\u00b4atto linguistico.\n2. Dialogo\nPoich\u00e9 ci vuole poco tempo perch\u00e9 entrambi scendano tutti e due possono restare ancora un po' a sedere, finch\u00e9 A non ha nulla in contrario.\n3. Dialogo:\nLa persona B si comporta (in queste condizioni) in maniera particolarmente inadeguata e scortese, anche se si tratta di una risposta corretta.\nLe risposte nelle situazioni 1 e 2 sono corrette e adeguate, quella del dialogo 3 no. Gli atti linguistici sono pi\u00f9 di un'acquisizione di conoscenza, contengono esortazioni o accordi per le azioni.\nLa lamentela.\n\u00c8 una forma specifica di atto linguistico espressivo, volta a comunicare la disapprovazione e il malcontento del parlante (di default, \u00e8 espressa da una dichiarativa). \nA costituire una lamentela possono esserci numerosi elementi (articolati nei punti compositi che qui riferiamo):\na) la segnalazione del problema;\nb) la richiesta della conferma sull'esistenza del problema, oltre che di spiegazioni, cui segue l'accettazione o il rifiuto delle stesse; \nc) l'indagine sul responsabile o sulla causa, e la loro individuazione (il rimprovero del responsabile, anche in maniera attenuata, pu\u00f2 venire di conseguenza);\nd) la segnalazione del valore di ci\u00f2 che ha subito un danno, con la valutazione negativa del problema e l'esternazione di reazioni emotive negative;\ne) la proposta di riparazione e la sua accettazione o rifiuto, perdonando o meno l'interlocutore;\nf) la richiesta di un determinato comportamento per il futuro, e l'esternazione dei possibili effetti negativi derivanti da una reiterata condotta negativa;\ng) la ripetizione del problema."}
{"id": "117054", "revid": "729019", "url": "https://it.wikipedia.org/wiki?curid=117054", "title": "Philippe P\u00e9tain", "text": "Generale molto amato durante la prima guerra mondiale, Maresciallo di Francia, fu a capo del governo collaborazionista di Vichy dal 1940 al 1944, in seguito al secondo armistizio di Compi\u00e8gne.\nBiografia.\nNato in una famiglia di agricoltori attivi fin dal XVIII secolo nella cittadina di Cauchy-\u00e0-la-Tour, dove nacque, \u00e8 il figlio di Omer-Venant P\u00e9tain (1816-1888) e Clotilde Legrand (1824-1857). Ha quattro sorelle, Marie-Fran\u00e7oise Clotilde (1852-1950), Ad\u00e9la\u00efde (1853-1919), Sara (1854-1940) e Jos\u00e9phine (1857-1862). Dopo la morte della madre, il padre si risposa con Marie-Reine Vincent e insieme hanno altri tre figli, Elisabeth (1860-1952), Antoine (1861-1948) e Laure (1862-1945).\nIl rapporto tra Philippe e la sua matrigna non fu mai buono, in quanto questa trascurava i figli del primo matrimonio del marito e il piccolo Philippe si isola in una sorta di mutismo dall'et\u00e0 di tre anni. Venne cos\u00ec allevato dai nonni che gli insegnarono a leggere. I suoi erano ferventi cattolici e diversi zii e prozii divennero abati (in particolare Padre Lefevbre, che mor\u00ec centenario e fece parte dell'armata napoleonica), e inoltre era parente di San Benedetto Giuseppe Labre. Fu un suo lontano zio, Padre Legrand, a spingerlo a diventare soldato, dopo la sconfitta della Francia nella guerra franco-prussiana.\nLa carriera militare.\nGli inizi.\nSi arruol\u00f2 a vent'anni e fu addestrato presso l'\u00c9cole sp\u00e9ciale militaire de Saint-Cyr, accademia militare in cui studi\u00f2 senza particolarmente eccellere. Tra i suoi compagni di corso vi erano Charles de Foucauld e Antoine-Am\u00e9d\u00e9e-Marie-Vincent Manca-Amat de Vallombrosa, noto come il Marchese de Mor\u00e8s (1858-1896). Ebbe diversi comandi, nessuno dei quali su teatro operativo, sebbene all'epoca coloniale vi fosse necessit\u00e0 di giovani ufficiali sui diversi fronti militari.\nL'insegnamento militare e le innovazioni tattiche.\nFu assegnato nel 1900 alla scuola di tiro di Ch\u00e2lons ed entr\u00f2 in contrasto con il direttore, promuovendo una dottrina focalizzata sulla precisione anzich\u00e9 sul volume di fuoco. L'anno successivo fu docente aggiunto presso la \"scuola di guerra\" ed entr\u00f2 in contrasto con Ferdinand Foch il quale, considerato in quel periodo il teorico di maggior valore dell'esercito francese, era seguace delle teorie offensiviste di von Clausewitz e fu l'autore de \"I principi della guerra\" e \"La condotta della guerra\"; nonostante questo fu poco dopo nominato docente ordinario di tattica di fanteria, insegnando dal 1904 al 1907 e dal 1908 al 1911.\nIn questo ruolo fu uno degli artefici di una piccola rivoluzione, ribaltando insieme a Foch l'impostazione squisitamente difensivista delle truppe appiedate, in forza di una teoria tattica che sino dal 1867 legava i comandi a un uso poco utile e molto sanguinoso dei fanti. In un'epoca nella quale la fanteria era ancora l'Arma di pi\u00f9 decisivo rilievo P\u00e9tain propugn\u00f2 un impiego pi\u00f9 aggressivo delle forze, teorizzando che solo l'offensiva poteva produrre vittoria. Altre sue elaborazioni contestavano la disposizione, introdotta in una codificazione del 1901, di eseguire grandi cariche alla baionetta.\nNel 1912, ad Arras, fu il primo comandante di un sottotenente di fresca nomina, cui la carriera e la fama avrebbero arriso in modo non meno significativo: Charles de Gaulle. Nel 1913 si rese assai impopolare fra le alte gerarchie dell'esercito esprimendo pesanti critiche su un infelice attacco disposto dal generale Gallet, condotto alla baionetta contro postazioni di mitragliatrici dagli esiti cruenti. Descrisse anzi quell'ordine come esempio negativo di uno degli errori tattici che non si dovevano mai pi\u00f9 commettere. Proponeva la manovra e la mobilit\u00e0 delle truppe, contro la staticit\u00e0 imposta dagli alti comandi.\nNel luglio del 1914, cinquantottenne colonnello, gli fu rifiutata la nomina a generale e medit\u00f2 di congedarsi, quando scoppi\u00f2 la prima guerra mondiale. Comandante di brigata, ottenne buoni risultati in Belgio, salendo via via di grado sino a generale di corpo d'armata. Guadagn\u00f2 un forte ascendente sulle truppe, mostrandosi, in maniera innovativa, particolarmente attento a risparmiare quanto pi\u00f9 possibile le vite dei soldati.\nVerdun.\nNel febbraio del 1916 fu a Verdun responsabile del fronte francese in una battaglia cruciale, dove arrest\u00f2 l'avanzata tedesca.\nOltre all'eroica resistenza del forte di Vaux e del suo pluridecorato comandante Raynal, il carisma di P\u00e9tain e il suo acume strategico furono fra i fattori decisivi.\nRestano infatti notevoli, a proposito di questa battaglia, le sue intuizioni sulla coordinazione delle azioni dell'aeronautica militare (aveva fortemente voluto la creazione della prima divisione di caccia aerea che potesse portare ausilio dal cielo) con quelle della logistica: la memorabile \"Voie Sacr\u00e9e\" (\"via sacra\") serv\u00ec per portare continui rifornimenti e rinforzi alla prima linea e a soccorrere i feriti, mantenendo costantemente elevata la capacit\u00e0 operativa e il morale delle truppe impegnate, mentre sul fronte opposto una diversa organizzazione non impediva il progressivo scemare di potenziale offensivo e di motivazione.\nLa vittoria nella Grande Guerra.\nIl 1\u00ba maggio P\u00e9tain fu sostituito dal generale Nivelle al comando della 2\u00aa Armata. Nivelle, meno attento alla salvaguardia delle sue truppe, era un promettente comandante in capo delle armate francesi e sostitu\u00ec in questa funzione Joseph Joffre, mentre a P\u00e9tain veniva offerta la carica, creata appositamente per lui, di capo di stato maggiore generale.\nAll'alba del 16 aprile 1917, agli ordini di Nivelle, ebbe inizio la battaglia dello Chemin des Dames, seconda battaglia dell'Aisne, che ben presto si rivel\u00f2 una disastrosa disfatta, capace di costare centomila perdite nella sola prima settimana e trecentocinquantamila complessive, per un guadagno di terreno del tutto irrisorio e insignificante. La vera e propria disfatta fu interna, essendo questa la causa principale degli ammutinamenti del 1917, che giunsero a turbare i due terzi delle unit\u00e0 francesi. Forte della fiducia che le truppe gli riconoscevano, soprattutto per essersi distinto nella salvaguardia delle vite dei suoi soldati, P\u00e9tain fu urgentemente chiamato a sostituire Nivelle, nel frattempo inviato nelle colonie africane.\nCon fatica P\u00e9tain ristabil\u00ec un certo morale, plac\u00f2 buona parte del malcontento e ripristin\u00f2 la lealt\u00e0 gerarchica, facendo eseguire, malgrado pesanti pressioni politiche, solo una parte delle fucilazioni (le condanne a morte effettivamente eseguite sarebbero state circa 60-70, secondo lo storico Guy Pedroncini, a fronte delle 554 inflitte dalla corte marziale). Ma pi\u00f9 di tutto a tranquillizzare e confortare i soldati pot\u00e9 la riconquista dello Chemin des Dames, rapidamente ottenuta con minime perdite e rischi contenutissimi.\nP\u00e9tain vantava per\u00f2 illustri detrattori in Foch, Joffre e Clemenceau, che lo accusarono di disfattismo e di scarsa propensione all'attacco. Divenuto di fatto coordinatore delle truppe alleate, fu per\u00f2 da questi ignorato proprio quando proponeva un mortale affondo alla Germania, che sarebbe stato alla portata degli Alleati e . Invece di attaccare, si prese la decisione di accettare la richiesta di armistizio.\nUn prestigioso dopoguerra.\nNominato il 19 novembre 1918 Maresciallo di Francia, fu eletto membro de l'Acad\u00e9mie des sciences morales et politiques e il 14 settembre 1920 pot\u00e9 finalmente sposare Eug\u00e9nie Hardon, la cui mano aveva fiduciosamente chiesto nel 1901. In seguito combatt\u00e9 ancora in Marocco, nel 1925-1926, a capo di una coalizione franco-spagnola composta da circa 350\u00a0000 uomini, contro i berberi di Abd el-Krim che lottavano contro il colonialismo nel Rif. La vittoria fu ottenuta grazie anche all'impiego di armi chimiche.\nIl 20 giugno 1929 P\u00e9tain fu eletto all'unanimit\u00e0 all'Accademia di Francia. Fu ministro della Guerra dal 9 febbraio all'8 dicembre 1934, sotto la presidenza di Gaston Doumergue; estromesso in occasione di un \"rimpasto\" la sua popolarit\u00e0 crebbe notevolmente e, nel 1935, Gustave Herv\u00e9 lanci\u00f2 una campagna di sostegno al grido di \u00ab\"C'est P\u00e9tain qu'il nous faut\"\u00bb (\u00ab\"\u00c8 P\u00e9tain quello che ci vuole\"\u00bb). Nominato presidente del Conseil sup\u00e9rieur de la guerre, organo analogo all'italiano Consiglio Supremo di Difesa, in tale veste avall\u00f2 stavolta scelte strategiche di indirizzo difensivista, contro de Gaulle che proponeva invece un rafforzamento delle potenzialit\u00e0 offensive, ad esempio mediante l'adozione massiccia del carro armato; sostenne perci\u00f2 Joffre e la \"sua\" Linea Maginot.\nLa Francia di Vichy.\nIl 2 marzo 1939 fu inviato come ambasciatore in Spagna presso il \"caudillo\" Francisco Franco, e ivi rest\u00f2 anche nei primi mesi della seconda guerra mondiale, fino alla rottura del fronte operata dai tedeschi nel maggio 1940. P\u00e9tain fu allora richiamato in patria e nominato vicepresidente del Consiglio dal primo ministro Paul Reynaud.\nPoco dopo, il 14 giugno 1940, la Francia fu occupata e le istituzioni dovettero rifugiarsi a Bordeaux. Due giorni dopo Reynaud si dimise, indicando in P\u00e9tain, convinto sostenitore dell'opportunit\u00e0 di richiedere un armistizio, il suo ideale successore. Il presidente della repubblica Albert Lebrun gli affid\u00f2 l'incarico, salutato da Charles Maurras come una \u00ab\"divine surprise\"\u00bb. Il 22 giugno la Francia sottoscrisse l'armistizio a Rethondes.\nIl 29 giugno la cittadina di Vichy, in territorio non occupato, fu scelta come sede del nuovo governo. Il 10 luglio le Camere riunite presso il casin\u00f2 di Vichy conferirono a P\u00e9tain anche la carica di capo dello Stato e pieni poteri per la redazione di una nuova costituzione. Le Camere non furono sciolte e gli altri partiti non vennero proibiti, ma di fatto il parlamento non fu pi\u00f9 convocato.\nP\u00e9tain instaur\u00f2 in breve un regime appoggiato dai movimenti fascisti, nazionalisti e monarchici presenti in Francia. Fino all'11 novembre 1942 il governo di Vichy rimase formalmente estraneo ad azioni belliche, e venne considerato ufficialmente uno stato neutrale con rapporti diplomatici con entrambe le fazioni, dalla Germania agli Stati Uniti. Solo dopo l'Operazione Anton avviata dagli inglesi, si trov\u00f2 in guerra, ma senza quasi poteri, con una diretta sottomissione ai tedeschi.\nDello Stato collaborazionista egli fu Capo dello Stato e Primo Ministro fino al 18 aprile 1942 (giorno in cui cedette l'incarico a Pierre Laval), guidando ben cinque gabinetti, e rimase Capo dello Stato fino al 1944.\nIl 20 agosto 1944 P\u00e9tain, dimissionario, fu costretto dai tedeschi a lasciare la Francia per trasferirsi nella Germania sud-occidentale, a Sigmaringen.\nDopo la guerra.\nAlla fine della guerra, P\u00e9tain fugg\u00ec da Sigmaringen il 24 aprile 1945, poche ore prima che le truppe alleate entrassero in citt\u00e0, e si costitu\u00ec alla frontiera svizzera, a Vallorbe. Il 26 fu consegnato alle autorit\u00e0 francesi. \nIl processo.\nFu accusato di tradimento e di collaborazione col nemico. Gli fu quindi intentato un processo che sotto certi aspetti fu caratterizzato da vistose lacune della Giustizia, come ebbe a considerare lo storico francese Robert Aron.\nDurante il processo P\u00e9tain sostenne di essersi \"sacrificato per la Francia\", asserendo che senza la sua azione l'intero territorio francese sarebbe finito nelle mani dei tedeschi, con conseguenze ancor peggiori per i cittadini.\nLa linea della difesa non fu convincente ed egli venne condannato a morte, ma, contrariamente al suo Primo ministro, Pierre Laval, inviato rapidamente alla fucilazione, la pena fu commutata nel carcere a vita da Charles de Gaulle, in considerazione dell'et\u00e0 e perch\u00e9 pluridecorato al valor militare nella prima guerra mondiale. \nLa morte in carcere.\nA 89 anni fu imprigionato a \"Fort du Portalet\", nei Bassi Pirenei dal 15 agosto al 16 novembre 1945. Fu quindi trasferito al \"Fort de Pierre-Lev\u00e9e\" di L'\u00cele-d'Yeu, e le sue condizioni peggiorarono nel tempo. Sei anni dopo, l'8 giugno 1951, il presidente Auriol, informato che P\u00e9tain aveva poco da vivere, commut\u00f2 la prigionia in ricovero in ospedale ma era troppo grave per essere trasferito in ospedale a Parigi; mor\u00ec poche settimane dopo in un appartamento di Port-Joinville, ricevendo - in punto di morte - il rifiuto da parte del governo francese alla sua richiesta d'accoglimento delle proprie spoglie presso l'ossario di Verdun. Il Maresciallo di Francia \u00e8 stato quindi tumulato nel cimitero di Port-Joinville, la principale localit\u00e0 di L'\u00cele-d'Yeu.\nNel secondo dopoguerra P\u00e9tain divenne un simbolo per l'estrema destra francese, essendo il punto di riferimento non solo dei nostalgici del suo governo, ma anche dei giovani nazionalisti, fino alla guerra d'Algeria."}
{"id": "117055", "revid": "123625653", "url": "https://it.wikipedia.org/wiki?curid=117055", "title": "Richard Sorge", "text": "Il suo nome in codice nel NKVD era \"Ramsay\".\nBiografia.\nNato a Sabun\u010di (\u0421\u0430\u0431\u0443\u043d\u0447\u0438), Baku, Azerbaigian, che allora faceva parte della Russia imperiale, era il nono figlio di una famiglia numerosa con il padre ingegnere tedesco e la madre russa. Quando il piccolo Richard aveva solo tre anni la famiglia Sorge ritorn\u00f2 in Germania. Friedrich Adolph Sorge, il fratello del nonno paterno, fu collaboratore di Karl Marx e segretario della Prima Internazionale. Nell'ottobre del 1914 Sorge part\u00ec come volontario nella prima guerra mondiale unendosi ad un battaglione di studenti appartenente al 3\u00ba reggimento artiglieria della Guardia. Durante il suo servizio sul fronte occidentale fu ferito gravemente nel marzo del 1916, quando uno \"shrapnel\" gli amput\u00f2 tre dita di una mano e gli frattur\u00f2 entrambe le gambe, rendendolo claudicante per il resto della vita.\nA seguito delle ferite riportate fu promosso al grado di caporale e insignito della Croce di Ferro di seconda classe. Durante la sua convalescenza si dedic\u00f2 alla lettura di Karl Marx e ader\u00ec all'ideologia comunista, soprattutto grazie alla sua amicizia con il padre di una delle infermiere dell'ospedale in cui era degente. Trascorse il resto degli anni di guerra studiando economia alle Universit\u00e0 di Berlino, Kiel ed Amburgo. Nel 1919 si laure\u00f2 in scienze politiche e si iscrisse al KPD, il partito comunista tedesco. Le sue opinioni politiche gli causarono il licenziamento sia come insegnante sia come ingegnere in una miniera di carbone. Per questi motivi lasci\u00f2 con la moglie la Germania nel 1924 per Mosca, alloggiando provvisoriamente presso l'Hotel Lux. In URSS, divenne un agente del Comintern.\nAgente del Comintern.\nSorge fu assoldato come agente segreto dall'Unione Sovietica con la copertura di giornalista e inviato in diversi paesi europei dove aveva il compito di sondare la possibilit\u00e0 che insorgessero rivolte comuniste. Nel 1922 i servizi segreti sovietici lo fecero trasferire a Francoforte dove raccolse informazioni sulla situazione politica della regione. Dopo un fallito tentativo di insurrezione da parte di simpatizzanti comunisti nel 1923 continu\u00f2 la sua attivit\u00e0 di giornalista. Nel 1924 fece ritorno in Unione Sovietica dove fece parte del Dipartimento degli Affari Internazionali del Comintern, un corpo di \"intelligence\" di nuova formazione dell'OGPU.\nPresto a causa della sua attivit\u00e0 spionistica divorzi\u00f2 dalla moglie, che nel frattempo era rientrata in Germania a Berlino, e nel 1928 fu trasferito all\"'intelligence\" militare sovietica del GRU. Nel 1929 fu inviato in Inghilterra con il compito di verificare la situazione del Partito Comunista di Gran Bretagna e le condizioni politiche ed economiche britanniche, con la precisa direttiva di restare sotto totale copertura e non lasciarsi coinvolgere in nessuna iniziativa politica. Nel novembre dello stesso anno fu inviato nuovamente in Germania per infiltrarsi nel Partito Nazista ottenendo un'ottima copertura come giornalista nel quotidiano tedesco \"Getreide Zeitung\".\nIn Cina.\nNel 1930 Sorge fu inviato a Shanghai per raccogliere informazioni e per promuovere attivit\u00e0 sovversive filo-comuniste. Ufficialmente la sua copertura era di collaboratore del \"Frankfurter Zeitung\". A Shanghai entr\u00f2 in contatto con le spie Max Klausen e Ruth Werner e con la celebre giornalista ed attivista Agnes Smedley, collaboratrice anch'essa della \"Frankfurter Zeitung\". Smedley permise a Sorge di conoscere Ozaki Hotsumi, un \"reporter\" giapponese che lavorava per il giornale nipponico \"Asahi Shinbun\" e che accett\u00f2 in seguito di entrare nella rete spionistica organizzata da Sorge. Grazie alla sua copertura di giornalista specializzato per le attivit\u00e0 agricole, Sorge pot\u00e9 viaggiare liberamente in tutto il territorio cinese, entrando in contatto con diversi membri del Partito Comunista Cinese, ed ebbe modo di segnalare uno scontro tra truppe cinesi e giapponesi nelle strade di Shanghai. A dicembre dello stesso anno fu richiamato a Mosca.\nIn Giappone.\nNel marzo del 1933 i servizi segreti sovietici incaricarono Sorge di organizzare una rete spionistica in Giappone. A questo scopo fu inviato nuovamente in Germania per sfruttare la sua copertura giornalistica al fine di cercare di essere inviato in Giappone come \"reporter\" per la stampa tedesca. Sorge fu molto abile a sfruttare le sue conoscenze e riusc\u00ec a farsi assumere dai due quotidiani tedeschi \"Borsen Zeitung\" e \"Tagliche Rundschau\", riuscendo a diventare collaboratore della rivista filo-nazista \"Geopolitik\". Sorge giunse a Yokohama il 6 settembre 1933 ed ebbe la direttiva di non entrare in contatto n\u00e9 con il Partito Comunista Giapponese, allora fuorilegge, n\u00e9 con l'ambasciata sovietica a Tokyo.\nLa sua rete spionistica annoverava il crittografo Max Klausen, il giornalista giapponese Ozaki Hotsumi e altri due agenti del \"Comintern:\" Branko Vukelic, un giornalista collaboratore della rivista francese \"Vu\", e il giornalista giapponese Miyagi Yotoku, collaboratore della rivista in lingua anglosassone \"Japan Advertiser\". Tra il 1933 e il 1934 la rete spionistica di Sorge ebbe il compito di raccogliere informazioni sulla politica estera della Germania nazista. I suoi agenti avevano stretti rapporti con insigni rappresentanti politici giapponesi, in particolare Ozaki Hotsumi strinse importanti rapporti con il primo ministro giapponese Fumimaro Konoe ed ebbe modo di copiare importanti documenti per Sorge. Egli invi\u00f2 informazioni a Mosca riguardo all'incidente del 26 febbraio 1936. I suoi rapporti, inviati continuamente a Mosca, che annunciavano un imminente attacco della Germania furono ignorati da Stalin e dal governo sovietico.\nNell'aprile del 1941, leggendo gli scritti dell'addetto militare tedesco colonnello Kretschmer, era venuto a conoscenza del completamento dei preparativi per l'offensiva e del fatto che la decisione sulla guerra o sulla pace con l'Unione Sovietica sarebbe dipesa esclusivamente dalla volont\u00e0 di Hitler e non dall'atteggiamento di Stalin; il 20 maggio 1941 egli fu in grado, leggendo alcuni telegrammi di Ribbentrop, di conoscere la data esatta dell'attacco e immediatamente trasmise a Mosca il messaggio: \u00ab... l'attacco inizier\u00e0 il 20 giugno, \u00e8 possibile un giorno o due di ritardo, ma i preparativi sono ormai completi. Alla frontiera orientale della Germania sono ammassate dalle 170 alle 190 divisioni tedesche. Non ci saranno n\u00e9 \"ultimatum\" n\u00e9 dichiarazioni di guerra; l'esercito russo dovr\u00e0 crollare e il regime sovietico cadr\u00e0 entro due mesi\u00bb.\nNella storiografia l'opera di Sorge per quanto riguarda il suo rapporto confidenziale con l'ambasciatore tedesco a Tokyo Eugen Ott \u00e8 ritenuta particolarmente importante. Infatti questo rapporto gli permise di carpire le reali intenzioni giapponesi di evitare per il momento una guerra con l'Unione Sovietica in seguito all'impantanarsi della \"Wehrmacht\" nell'inverno russo. Queste informazioni, passate al Cremlino, consentirono a Stalin di riversare sul fronte occidentale le divisioni di stanza in Mongolia, senza preoccuparsi degli sviluppi a oriente.\nIl 18 ottobre del 1941 Sorge fu arrestato perch\u00e9 sospettato di spionaggio e durante il processo fu rinchiuso nella prigione Sugamo. Riconosciuto colpevole fu condannato a morte per impiccagione, eseguita il 7 novembre 1944 alle 10.20; lo stesso giorno fu giustiziato anche Hotsumi Ozaki. Fu sepolto nel cimitero del carcere e successivamente i suoi resti furono tumulati nel cimitero Tama di Fuch\u016b: Hanako Ishii, la sua amante, continu\u00f2 a fare visita alla sua tomba fino alla sua morte, nel 2000. L'Unione Sovietica non lo riconobbe come propria spia fino al 1964, quando gli diede l'onorificenza di Eroe dell'Unione Sovietica."}
{"id": "117060", "revid": "125355643", "url": "https://it.wikipedia.org/wiki?curid=117060", "title": "Dinaro del Bahrein", "text": "Il Dinaro bahreinita \u00e8 la valuta ufficiale del Bahrein. Esso \u00e8 diviso in 1000 \"fils\" (dal latino \"follis\").\nIl nome d\u012bn\u0101r (qui tradotto \"dinaro\") deriva dal latino \"denarius\". Il codice ISO 4217 per la valuta \u00e8 BHD.\nIl dinaro \u00e8 stato introdotto nel 1965, in sostituzione della rupia del Golfo con un tasso di cambio di 10 rupie = 1 dinaro. Il dinaro del Bahrein \u00e8 indicato con. \u062f.\u0628 (arabo) o \"BD\" (latino). Solitamente \u00e8 segnato con tre cifre decimali che indicano i fils.\nMonete.\nNel 1965 sono state emesse monete dal valore di 1, 5, 10, 25, 50 e 100 fils. Le monete da 1, 5 e 10 fils erano battute in bronzo e le altre in cupro-nickel. La moneta da 1 fils non \u00e8 stata prodotta dopo il 1966 e non circola pi\u00f9. Nel 1992 l'ottone ha sostituito il bronzo nelle monete da 5 e 10 fils ed \u00e8 stata introdotta una moneta bimetallica da 100 fils. Una moneta bimetallica da 500 fils \u00e8 poi seguita nel 2000.\nBanconote.\nNel 1965 il Bahrain Currency Board ha introdotto banconote da 100 fils e da \u00bc, \u00bd, 1, 5 e 10 dinari. Nel 1973 la Bahrain Monetary Agency ha assunto il controllo della produzione della carta-moneta ed ha emesso banconote da \u00bd, 1, 5, 10 e 20 dinari. Nel 2006 la Monetary Agency \u00e8 stata ribattezzata Central Bank ma le banconote con la nuova denominazione ancora non sono state emesse.\nAl 2 gennaio 2005 il dinaro valeva circa 2,65259 Dollari Statunitensi, facendone cos\u00ec la terza pi\u00f9 alta valuta dopo il Dinaro kuwaitiano e la Lira maltese."}
{"id": "117061", "revid": "125396971", "url": "https://it.wikipedia.org/wiki?curid=117061", "title": "Mille Miglia", "text": "La Mille Miglia \u00e8 stata una competizione automobilistica stradale di granfondo disputata in Italia in 24 edizioni tra il 1927 e il 1957. Si trattava di una gara di velocit\u00e0 in linea con partenza e arrivo a Brescia in cui i concorrenti arrivavano fino a Roma attraverso il centro-Nord Italia. Il nome della gara deriva dalla lunghezza del percorso; infatti, nonostante diverse variazioni nel corso degli anni, rimase lungo circa 1600 chilometri equivalenti a circa mille miglia imperiali.\nDal 1977 la Mille Miglia rivive sotto forma di gara di regolarit\u00e0 storica a tappe la cui partecipazione \u00e8 limitata alle vetture, prodotte entro il 1957, che avevano partecipato (o risultavano iscritte) alla corsa originale. Il percorso Brescia-Roma-Brescia ricalca, pur nelle sue varianti, quello della gara originale mantenendo costante il punto di partenza/arrivo in viale Venezia all'altezza dei giardini del Rebuffone.\nL'edizione del novantesimo anniversario del 2017 \u00e8 quella con il record di iscritti: 705.\nPrima della guerra.\nLa corsa venne ideata ed organizzata, come gara di velocit\u00e0 in linea (non a tappe) da quattro amici in risposta alla mancata assegnazione a Brescia, loro citt\u00e0 natale, del Gran Premio d'Italia, organizzato nel nuovo autodromo di Monza.I quattro, che divennero poi noti come i \"quattro moschettieri\" della Mille Miglia, sono il conte Aymo Maggi, pilota e finanziatore, il conte Franco Mazzotti, giornalista, pilota, finanziatore e presidente del RACI di Brescia, Renzo Castagneto, l'organizzatore vero e proprio, e Giovanni Canestrini, il decano dei giornalisti italiani nel settore automobilistico.\nFu scelto un percorso a forma di \"otto\" da Brescia a Roma e ritorno lungo circa 1600 km, equivalenti a circa 1000 miglia, da cui il nome, suggerito da Franco Mazzotti, di recente ritorno da un viaggio in America.\nLa prima edizione part\u00ec alle 13 del 26 marzo 1927, con la partecipazione di 77 equipaggi, 2 soli dei quali stranieri (al volante delle piccole Peugeot 5 CV). Di loro 55 portarono a termine la corsa mentre 22 vetture furono costrette al ritiro. Alla fine un equipaggio bresciano composto da Ferdinando Minoia e Giuseppe Morandi a bordo di una bresciana OM 665 \"Superba\" S torpedo tagliarono per primi il traguardo completando il percorso in 21 ore, 4 minuti, 48 secondi e 1/5 alla media di 77,238\u00a0km/h. \nSolo dopo l'enorme successo della prima Mille Miglia si decise di ripetere la prova negli anni a venire e l'evento divenne cos\u00ec importante che il tracciato fu modificato per ben tredici volte per far passare la gara anche da altre citt\u00e0.L'anno seguente l'equipaggio composto da Giuseppe Campari e Giulio Ramponi ottenne la prima di undici vittorie per l'Alfa Romeo a bordo di una 6C 1500 SS Spider Zagato, infatti tra il 1928 e il 1938, ad eccezione del 1931, la gara fu sempre appannaggio dell'Alfa Romeo, che dominarono la scena prima con le agili 6C e poi con le potenti 8C e piloti del calibro di Tazio Nuvolari, Achille Varzi e Clemente Biondetti.\nIl 1938 fu segnato da un grave incidente a Bologna, infatti una Lancia Aprilia usc\u00ec di strada, fin\u00ec sulla folla, uccise dieci spettatori, di cui sette bambini, e fer\u00ec altre ventitr\u00e9 persone. In seguito a tale sciagura il capo del governo, Benito Mussolini, decise di non concedere pi\u00f9 l'autorizzazione per svolgere gare di velocit\u00e0 su strade pubbliche.\nDopo la pausa del 1939, nel 1940, a guerra iniziata, si riusc\u00ec a organizzare una nuova gara, chiamata ufficialmente \"Gran Premio di Brescia delle 1000 Miglia\", che consisteva in nove giri di un circuito chiuso triangolare che toccava le citt\u00e0 di Brescia, Cremona e Mantova in modo da raggiungere la lunghezza di circa 1000 Miglia.\nTra il 1941 e il 1946 non fu possibile organizzare la corsa a causa della seconda guerra mondiale.\nDopo la guerra.\nLa corsa pot\u00e9 essere organizzata di nuovo soltanto nel 1947, due anni dopo la fine della guerra; riprese il via alle 14:00 del 21 giugno e si concluse con la vittoria dell'Alfa Romeo 8C 2900 B berlinetta Touring privata dei compressori di Emilio Romano guidata da Clemente Biondetti in 16 ore 16 minuti e 39 secondi, dopo un'aspra battaglia contro la Cisitalia 202 Spyder Mille Miglia di Tazio Nuvolari.\nQuesta fu l'ultima vittoria di un'Alfa Romeo alla Mille Miglia, l'anno dopo si apr\u00ec la schiera di successi Ferrari continuata fino al 1957 e interrotta solo nel biennio 1954-55 dalle vittorie di Lancia e Mercedes-Benz. Proprio alla Mercedes-Benz 300 SLR \"#722\" di Stirling Moss e Denis Jenkinson appartiene il record assoluto della gara con i 1.592 km percorsi in 10 ore, 7 minuti e 48 secondi a 157,650 km/h di media. Il segreto di questa straordinaria prestazione risiedeva in un rotolo di carta lungo quattro metri e mezzo che Jenkinson us\u00f2 per dirigere Moss durante la gara e su cui aveva annotato le caratteristiche della strada in base delle ricognizioni del percorso effettuate prima della corsa.Nel 1957 una Ferrari 335 S fu coinvolta in un incidente sulla Goitese nei pressi di Guidizzolo (ma nel territorio comunale di Cavriana), in provincia di Mantova, causato dallo scoppio di uno pneumatico, che cost\u00f2 la vita al pilota spagnolo Alfonso de Portago, al navigatore americano Edmund Gurner Nelson, e a nove spettatori, cinque dei quali bambini. A causa dello shock provocato nell'opinione pubblica la corsa venne definitivamente soppressa. A seguito dell'incidente Enzo Ferrari, costruttore della vettura coinvolta nell'incidente, sub\u00ec un processo che dur\u00f2 alcuni anni e dal quale usc\u00ec assolto.\nL'Automobile Club di Brescia effettu\u00f2 un tentativo per dare continuit\u00e0 alla corsa e nel 1958, nel 1959 e nel 1961, di fronte alla irremovibilit\u00e0 delle autorit\u00e0 che non concessero i nulla-osta necessari per le corse di velocit\u00e0 su strada, organizz\u00f2 tre edizioni ancora denominate \"Mille Miglia\" ma disputate secondo una formula che prevedeva brevi tratti di velocit\u00e0 alternati a lunghe tratte di trasferimento da percorrere alla velocit\u00e0 media di 50\u00a0km/h (con penalizzazione per gli eventuali ritardi).\nLa Mille Miglia rese vittoriosi e noti in tutto il mondo marchi di auto sportive italiane come Alfa Romeo, Lancia e Ferrari.\nLa Mille Miglia classica.\nEscludendo l'edizione del 1940 (svoltasi su un veloce circuito stradale \"Brescia-Cremona-Mantova\") e le ultime tre Mille Miglia del 1958, 1959 e 1961 (edizioni di regolarit\u00e0 e velocit\u00e0), le altre 23 edizioni della corsa - quelle che potremmo definire le \"classiche\" Mille Miglia - si sono disputate con partenza e traguardo a Brescia e giro di boa intermedio a Roma, su itinerari di lunghezza prossima ai 1600\u00a0km (approssimativamente 1000 miglia). Negli anni sono state ben tredici le variazioni apportate al percorso Brescia-Roma-Brescia, che ha avuto una lunghezza compresa tra un minimo di 1512\u00a0km (edizione 1953) e un massimo di 1830\u00a0km (edizione 1948) e che ha avuto un senso talvolta \"orario\" e talvolta \"antiorario\".\nPoich\u00e9 il tracciato ha subito nel corso degli anni parecchie variazioni pi\u00f9 o meno rilevanti, un confronto delle prestazioni ottenute dai diversi vincitori, anno dopo anno, non \u00e8 formalmente corretto, in particolare se ci si riferisce ai tempi di percorrenza. \u00c8 invece invalso l'uso di prendere a riferimento la media oraria per stabilire l'evoluzione delle prestazioni. Ci\u00f2 premesso, la media ottenuta dai vincitori delle diverse edizioni della Mille Miglia su questo percorso classico \"Brescia-Roma-Brescia\" \u00e8 pi\u00f9 che raddoppiata, passata nel corso degli anni dai 77,238\u00a0km/h ottenuti nella prima edizione della corsa (1927) dalla OM 665 \"Superba\" di Ferdinando Minoia e Giuseppe Morandi ai 157,650\u00a0km/h raggiunti nel 1955 da Stirling Moss e Denis Jenkinson: questa media oraria non sar\u00e0 pi\u00f9 superata e pertanto verr\u00e0 unanimemente considerata la \"media record\" della corsa.\nAlbo d'oro e percorsi.\nI Coppa delle Mille Miglia.\n26-27 marzo 1927 / 1628,200 km\nPercorso\nII Coppa delle Mille Miglia.\n31 marzo-1\u00ba aprile 1928 / 1618,200 km (Km 10,000 in meno rispetto al 1927 per qualche variazione di modesta entit\u00e0)\nIII Coppa delle Mille Miglia.\n13-14 aprile 1929 / 1621,000 km (Km 2,800 in pi\u00f9 rispetto al 1928 per qualche variazione di modesta entit\u00e0)\nIV Coppa delle Mille Miglia.\n12-13 aprile 1930 / 1639,000 km (18,000\u00a0km in pi\u00f9 rispetto al 1929 dovuti essenzialmente alla deviazione di Cremona)\nV Coppa delle Mille Miglia.\n11-12 aprile 1931 / 1635,500 km (Km 3,500 in meno rispetto all'anno precedente, dovuti essenzialmente alla variazione di Porto Recanati)\nVI Coppa delle Mille Miglia.\n9-10 aprile 1932 / 1639,700 km (Km 4,200 in pi\u00f9 rispetto all'anno precedente per qualche variazione di modesta entit\u00e0)\nVII Coppa delle Mille Miglia.\n8-9 aprile 1933 / 1650,000 km (Km 10,300 in pi\u00f9 rispetto all'anno precedente, dovuti sostanzialmente alla deviazione su Vetralla)\nVIII Coppa delle Mille Miglia.\n8-9 aprile 1934 / 1615,700 km (Km 34,300 in meno rispetto all'anno precedente, soprattutto a seguito delle tre rilevanti variazioni di percorso)\nIX Coppa delle Mille Miglia.\n14-15 aprile 1935 / 1615,700 km\nDel tutto identico a quello dell'anno precedente\nX Coppa della Mille Miglia.\n5-6 aprile 1936 / km 1597,000 (Km 18,700 in meno rispetto all'anno precedente essenzialmente a seguito dell'eliminazione della deviazione su Venezia/Mestre)\nXI Coppa delle Mille Miglia.\n4-5 aprile 1937 / km 1640,000 (Km 43,000 in pi\u00f9 rispetto all'anno precedente essenzialmente a seguito dell'introduzione della deviazione su Venezia-Mestre-Mirano-Santa Maria di Sala)\nXII Coppa delle Mille Miglia.\n3-4 aprile 1938 / km 1621,270 (Km 18,730 in meno rispetto all'anno precedente)\nI Gran Premio Brescia delle Mille Miglia.\n28 aprile 1940 / km 1486,000 / circuito triangolare\n\"Giro pi\u00f9 veloce\": Fritz Huschke von Hanstein - Bmw 328 Kamm coup\u00e9 (1971\u00a0cm\u00b3) - 56'51\"4/5 - 174,101\u00a0km/h\nDopo la soppressione avvenuta nel 1939 (a seguito dei gravi incidenti accaduti nel corso della gara dell'anno precedente) l'edizione 1940 della Mille Miglia abbandona le strade della penisola ed emigra in quel di Brescia, mutando anche la denominazione, che, ufficialmente \u00e8 \u201c1\u00ba Gran Premio Brescia delle Mille Miglia\u201d.\nLa gara si disputa su un circuito stradale triangolare i cui vertici sono rappresentati dalle citt\u00e0 di Brescia, Cremona e Curtatone (Mantova) da percorrere 9 volte.\nPi\u00f9 in dettaglio, il percorso tocca le seguenti localit\u00e0: Brescia \u2014 Bagnolo Mella \u2014 Manerbio \u2014 Cremona \u2014 Piadena \u2014 Bozzolo \u2014 Castellucchio \u2014 Curtatone \u2014 Goito \u2014 Castiglione delle Stiviere \u2014 Montichiari \u2014 Castenedolo \u2014 Brescia.\nOgni giro misura 165 km, anche se occorre sottolineare che il primo dei 9 giri previsti \u00e8 di 166\u00a0km (un chilometro in pi\u00f9 perch\u00e9 la linea di partenza non coincide con quella d'arrivo, come risulta dal Regolamento di gara che recita testualmente: \"Le partenze verranno date alla \u201cCurva del Foro Boario\u201d appena dopo il sottopassaggio della linea Milano-Venezia, circa 1\u00a0km prima del traguardo d'arrivo\"). La distanza totale \u00e8 dunque di km 1486,000 (un giro da 166\u00a0km pi\u00f9 8 giri da 165\u00a0km)Poich\u00e9 questo circuito \u00e8 stato utilizzato una sola volta, non \u00e8 evidentemente possibile parlare di \"record\".\nXIV Coppa delle Mille Miglia.\n21-22 giugno 1947 / km 1827,000 (177,000\u00a0km in pi\u00f9 rispetto all'edizione del 1933, anno dell'anteguerra in cui si raggiunse la distanza maggiore)\nXV Coppa delle Mille Miglia.\n2-3 maggio 1948 / km 1830,000 (Km 3,000 in pi\u00f9 rispetto all'anno precedente per qualche variazione di modesta entit\u00e0; con i suoi 1830 chilometri, questa Mille Miglia passer\u00e0 alla storia come l'edizione con maggior chilometraggio)\nXVI Coppa delle Mille Miglia.\n24-25 aprile 1949 / km 1593,000 (237,000\u00a0km al di sotto del chilometraggio dell'anno precedente)\nXVII Coppa delle Mille Miglia.\n23-24 aprile 1950 / km 1682,500 (Km 89,500 in pi\u00f9 rispetto all'anno precedente)\nXVIII Coppa delle Mille Miglia.\n28-29 aprile 1951 / Km 1564,000 (Km 118,500 in meno rispetto all'anno precedente)\nXIX Coppa delle Mille Miglia.\n3-4 maggio 1952 / km 1564,000\nIdentico a quello dell'anno precedente\nXX Coppa delle Mille Miglia.\n25-26 aprile 1953 / km 1512,000 (Km 52,000 in meno rispetto all'anno precedente, dovuti all'accorciamento del tratto tra Rieti e Roma)\nXXI Coppa delle Mille Miglia.\n1-2 maggio 1954 / km 1597,000 (Km 85,000 in pi\u00f9 rispetto all'anno precedente, per l'inserimento, tra Cremona e Brescia, della deviazione su Mantova in onore di Nuvolari)\nXXII Coppa delle Mille Miglia.\n30 aprile-1\u00ba maggio 1955 / km 1597,000\nIdentico a quello del 1954\nXXIII Coppa delle Mille Miglia.\n28-29 aprile 1956 / km 1597,000\nIdentico a quello del 1954\nXXIV Coppa delle Mille Miglia.\n11-12 maggio 1957 / km 1597,000\nIdentico a quello del 1954\nMille Miglia 1958.\n21-22 giugno 1958 / km 1593,000 (dei quali solo Km 83,500 di velocit\u00e0)\nMille Miglia 1959.\n30-31 maggio 1959 / km 1453,300 (dei quali solo Km 188,000 di velocit\u00e0)\nMille Miglia 1961.\n27-28 maggio 1961 / km 1576,000 (dei quali solo Km 388,750 di velocit\u00e0)\nRally Mille Miglia.\nDal 1977 l'Automobile Club di Brescia organizza, sulle strade della provincia di Brescia, il Rally 1000 Miglia.\nLa Mille Miglia di regolarit\u00e0.\nDal 1977, prima con cadenza biennale e poi annuale, viene organizzata una gara di regolarit\u00e0 a tappe riservata alle auto storiche che parteciparono o risultavano iscritte ad almeno una edizione della corsa originale. L'edizione 2019 \u00e8 stata vinta dalla coppia Moceri - Bonetti su un'Alfa Romeo 6C 1500 SS di propriet\u00e0 del Museo Storico Alfa Romeo. L'edizione 2020, tenutasi a ottobre a causa del Covid-19, \u00e8 stata vinta da Roberto e Andrea Vesco, che gi\u00e0 avevano vinto entrambi alcune Mille Miglia di regolarit\u00e0, ma mai in coppia padre/figlio. Hanno trionfato su un'Alfa Romeo 6C 1750.\nHeppe / Bauer - Alfa Romeo RL Super Sport\nBacchi / Montanari - OSCA MT4\nPalazzani / Campana - Stanguellini 1100\nSchildbach / Netze - Mercedes-Benz SSK \nNanni / Marin - Maserati 200 SI\nRolino / Gaslini - Fiat 1100 S MM\nValseriati / Favero - Mercedes-Benz 300 SL \nAgnelli / Cavallari - Cisitalia 202 \nPanizza / Pisanelli - Renault 4CV 750 S\nCan\u00e8 / Galliani - BMW 507 \nR. Vesco / Bocelli - Cisitalia 202 \nCan\u00e8 / Galliani - BMW 507 \nFerrari / Salza - Fiat Abarth 750 GT Zagato\nCan\u00e8 / Galliani - BMW 507 \nValseriati / Sabbadini - Mercedes 300 SL \nCan\u00e8 / Galliani - BMW 328 MM\nCan\u00e8 / Auteri - Ferrari 340 MM \nCan\u00e8 / Galliani - BMW 328 MM\nSisti / Bernini - Healey Silverstone\nCan\u00e8 / Galliani - BMW 328 Touring\nSielecki / Hervas - Bugatti Tipo 23 Brescia\nCan\u00e8 / Galliani - BMW 328 MM Coup\u00e9\nViaro / De Marco - Alfa Romeo 6C 1500 SS\nCan\u00e8 / Galliani - BMW 328 MM\nViaro / Bergamaschi - Alfa Romeo 6C 1500 SS\nViaro / Viaro - Alfa Romeo 6C 1500 SS\nFerrari / Ferrari - Bugatti Tipo 37\nCan\u00e8 / Galliani - BMW 328 MM\nMozzi / Biacca - Aston Martin Le Mans\nScalise / Claramunt - Alfa Romeo 6C 1750 GS Spider Zagato\nTonconogy / Berisso - Bugatti Tipo 40 \nMozzi / Biacca - Lancia Lambda 221\nTonconogy / Berisso - Bugatti Tipo 40 \nA. Vesco / Guerini - Alfa Romeo 6C 1750 GS Spider Zagato \nA. Vesco / Guerini - Alfa Romeo 6C 1750 GS Spider Zagato\nTonconogy / Ruffini - Alfa Romeo 6C 1500 GS Testa Fissa Spider Zagato \nMoceri / Bonetti - Alfa Romeo 6C 1500 SS Spider Stabilimenti Farina\nA. Vesco / R. Vesco - Alfa Romeo 6C 1750 GS Spider Zagato\nA. Vesco / F. Salvinelli - Alfa Romeo 6C 1750 Super Sport\nStatistiche.\nPiloti.\nIl medagliere dei piloti.\nNell'elenco sotto riportato sono indicati i nominativi di tutti i piloti che hanno conseguito almeno una vittoria. Per ognuno sono peraltro indicati anche le piazze d'onore e i terzi posti. Le prestazioni ottenute sono indicate tra parentesi e i numeri si riferiscono, nell'ordine, alle vittorie, ai secondi posti, ai terzi posti. Naturalmente il numero pu\u00f2 anche essere lo zero. A titolo di esempio, il pilota che \u00e8 in testa alla classifica, Clemente Biondetti, ha ottenuto 4 vittorie, nessun secondo posto e nessun terzo posto e i numeri tra parentesi sono pertanto 4,0,0.\nIl computo non tiene conto dei risultati delle ultime 3 edizioni (disputate secondo la formula mista regolarit\u00e0/velocit\u00e0) per cui le edizioni prese in considerazione sono soltanto le 24 comprese nell'arco di tempo che va dal 1927 al 1957 e le vittorie dei piloti sono in numero di 45 (21 edizioni con 2 conduttori vittoriosi e 3 edizioni con 1 solo conduttore vittorioso). L'ordine di elencazione \u00e8 decrescente, ad iniziare dunque dal pilota che vanta le migliori prestazioni.\nPoich\u00e9, nella stragrande maggioranza dei casi, le vetture in gara alla Mille Miglia avevano un equipaggio formato da due conduttori, il \"medagliere\" \u00e8 stato compilato assegnando la vittoria (o il piazzamento) ad entrambi i conduttori presenti sulla vettura. \u00c8 chiaro per\u00f2 che molto spesso il coequipier aveva funzioni di meccanico e comunque era palesemente una \"seconda guida\". Per questo motivo, i piloti \"titolari\" sono elencati con la bandiera delle mille miglia . In caso di prestazioni equipollenti, \u00e8 rispettato l'ordine alfabetico. A parit\u00e0 di prestazione, tuttavia, si \u00e8 assegnata la priorit\u00e0 ai piloti \"titolari\" e a quelli che hanno gareggiato pilotando la vettura per l'intera corsa senza presenze di coequipiers (o meccanici che fossero) a bordo.\nMarche.\nIl medagliere delle Marche.\nNell'elenco riportato sotto sono indicati i nominativi di tutte le Case automobilistiche che hanno conseguito prestazioni \"da podio\" (vittorie, piazze d'onore e terzi posti).\nIl computo non tiene conto dei risultati delle ultime 3 edizioni (disputate secondo la formula mista regolarit\u00e0/velocit\u00e0) per cui le edizioni prese in considerazione sono soltanto le 24 comprese nell'arco di tempo che va dal 1927 al 1957.\nL'ordine di elencazione \u00e8 decrescente, ad iniziare dunque dalla Marca che vanta le migliori prestazioni. In caso di prestazioni equipollenti, \u00e8 rispettato l'ordine alfabetico.\nMuseo.\nNel novembre del 2004, \u00e8 stato inaugurato a Sant'Eufemia (Brescia), il Museo della Mille Miglia, a scopo conoscitivo e rievocativo delle edizioni passate.\nAl suo interno \u00e8 possibile trovare 9 sezioni suddivise in ordine temporale che ripercorrono tutta la storia delle Mille Miglia, all'interno delle quali sono inserite alcune macchine storiche che parteciparono alla corsa.\nFilmografia.\nFilm che trattano le Mille Miglia:\nMusica.\nBrani musicali che parlano delle Mille Miglia:\nVideogiochi.\nVideogiochi inerenti alle Mille Miglia:\nGiochi da tavolo.\nGiochi da tavolo inerenti alla Mille Miglia:"}
{"id": "117068", "revid": "31886", "url": "https://it.wikipedia.org/wiki?curid=117068", "title": "Potomac (hardware)", "text": "Potomac era il nome in codice del successore del core Gallatin alla base della CPU Intel Xeon MP per sistemi multiprocessore, presentato il 29 marzo 2005.\nAd essere pi\u00f9 precisi si potrebbe dire che Potomac fu il successore del core Gallatin-4M, ovvero la seconda versione del core Gallatin che era dotata, come il nome lasciava intendere, di 4 MB di cache L3.\nCaratteristiche tecniche.\nProcesso produttivo.\nPotomac port\u00f2 il processo produttivo a 90 nm anche nel campo dei server multiprocessore dopo essere stato prima introdotto nel mercato desktop grazie al Pentium 4 Prescott, e nel settore dei server biprocessore grazie al core Nocona.\nAl pari di Nocona, le modifiche a livello di architettura coincidenti con il cambio di processo produttivo furono diverse, e in particolare l'allungamento della pipeline passata da 20 a 31 stadi; tale modifica doveva, nelle intenzioni di Intel, consentire un rapido aumento delle frequenze operative, ma il tempo dimostr\u00f2 poi che i presupposti erano sbagliati: la grande inefficienza di una pipeline tanto lunga non offriva le prestazioni sperate e anzi le nuove CPU avevano seri problemi di dissipazione termica. Malgrado le modifiche architetturali, il socket utilizzato per Nocona rimase il \"vecchio\" 604, gi\u00e0 utilizzato per gli Xeon Gallatin sebbene i nuovi requisiti elettrici e le nuove funzionalit\u00e0 implementate richiedevano comunque un cambio di scheda madre.\nIl bus utilizzato era quello a 667 MHz mentre il quantitativo di cache L1 e L2 era stata raddoppiato rispetto a quello implementato nel core Gallatin; al pari di Nocona, in Gallatin la cache L1 era di 16 KB, mentre quella L2 di 1 MB. La ver novit\u00e0 rispetto a Gallatin (e la grande differenza rispetto alla controparte per i sistemi biprocessore Nocona) era costituita dalla presenza di una cache L3 di ben 8 MB (in alcuni modelli minori ne era presente una da \"soli\" 4 MB). Tutte queste caratteristiche, e in particolare il nuovo quantitativo di cache, reso possibile dal nuovo processo produttivo, portarono Potomac ad avere una superficie di 354 mm\u00b2.\nUn'altra importante novit\u00e0 introdotta con Potomac e mantenuta poi anche per diverse generazioni successive di processori per sistemi a pi\u00f9 vie, fu l'introduzione di 2 BUS distinti e paralleli, ciascuno dei quali era in grado di supportare 2 processori fisici contemporaneamente: questa caratteristica consentiva di avere un BUS dedicato da 5,3 GB/s per ogni coppia di processori, consentendo una buona scalabilit\u00e0 delle prestazioni nel momento in cui questi aumentavano di numero passando da 2 a 4.\nTecnologie implementate.\nOltre al supporto alle istruzioni MMX, SSE ed SSE2, ereditate da Gallatin, Potomac vantava anche il supporto alle nuove SSE3, gi\u00e0 introdotte negli altri processori a 90 nm, il Pentium 4 Prescott e lo Xeon DP Nocona. Venne implementata nuovamente la tecnologia Hyper-Threading, originariamente introdotta con Gallatin, e per la prima volta venne reso disponibile il supporto all'esecuzione di codice a 64 bit grazie alle istruzioni EM64T e la tecnologia di protezione XD-bit.\nIl \"fratello minore\" di Potomac: Cranfords.\nIntel decise di proporre contemporaneamente a Potomac, anche una versione priva della costosa cache L3, che venne chiamata Cranfords; in questo modo il produttore poteva offrire soluzioni per server sempre multivia, ma dal costo inferiore.\nChipset supportati.\nCon Potomac, Intel present\u00f2 anche il chipset iE8500 (conosciuto anche come TwinCastle), in grado di offrire il supporto quad channel alle memorie RAM DDR2-400 e al doppio BUS parallelo, e compatibile anche con il successore di Potomac, Paxville.\nPrezzi dei vari modelli al lancio.\nAl momento della presentazione i prezzi dei vari modelli erano i seguenti:\nModelli arrivati sul mercato.\nLa tabella seguente mostra i modelli di Xeon, basati sul core Potomac, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nIl 2 novembre 2005 Intel present\u00f2 il primo Xeon MP dual core, Paxville. Quest'ultimo era sprovvisto di cache L3 ma alla presenza del doppio core affiancava, tra le altre cose, un BUS pi\u00f9 veloce che raggiungeva gli 800 MHz, una cache L2 maggiorata e supporto alle tecnologie SpeedStep e Vanderpool.\nIntel sospese la produzione delle CPU Potomac, insieme a quella del \"fratello minore\" Cranfords, a partire dal secondo trimestre 2007."}
{"id": "117078", "revid": "466539", "url": "https://it.wikipedia.org/wiki?curid=117078", "title": "William McKinley", "text": "\u00c8 noto soprattutto per aver vinto una campagna elettorale (sostenendo gli alti tassi protezionistici e il sistema aureo contro il bimetallismo) rimasta memorabile per l'asprezza e l'intensit\u00e0 con cui venne combattuta e per aver condotto vittoriosamente la guerra ispano-americana per la presa di Cuba, allora colonia spagnola.\nUltimo veterano della guerra di secessione ad entrare alla Casa Bianca, \u00e8 con la sua candidatura del 1896 che gli storici fanno coincidere l'inizio del \"quarto sistema bipartitico\" statunitense, quando guid\u00f2 con mano salda una coalizione repubblicana che, salvo un'unica interruzione (la presidenza del democratico Woodrow Wilson, durata dal 1913 al 1921), domin\u00f2 la politica statunitense fino agli anni trenta.\nBiografia.\nLa giovinezza.\nNato il 29 gennaio 1843 nella cittadina di Niles, nel nord-est dell'Ohio, discendeva da una famiglia di emigranti scoto-irlandesi giunta in Nord America (Pennsylvania) verso la met\u00e0 del Settecento. Settimo dei nove figli di William Senior e di Nancy Allison, crebbe in un ambiente familiare caratterizzato dalle idee protezionistiche dei \"whig\", da sentimenti abolizionisti e da una convinta adesione ai principi religiosi metodisti. Il padre gestiva una piccola fonderia di ghisa che continu\u00f2 a condurre anche dopo il trasferimento della famiglia nella vicina Poland (1852) e pi\u00f9 tardi a Canton.\nIl giovane McKinley non ebbe una brillante carriera scolastica, sia per la pessima salute sia perch\u00e9, allo scoppio della guerra di secessione (nel giugno del 1861), si arruol\u00f2 volontario nell'esercito unionista. Inquadrato come soldato semplice nel 23\u00ba reggimento di fanteria (l'Ohio Volunteer), ebbe come comandante il futuro presidente Rutherford B. Hayes, che lo promosse pi\u00f9 volte per il coraggio dimostrato in battaglia.\nCongedato nel settembre 1865 con il grado di maggiore, riprese gli studi divenendo avvocato (alla \"Law School\" di Albany, nel 1867). Dapprima esercit\u00f2 l'attivit\u00e0 forense a Canton, nella contea di Stark, in Ohio, per essere poi eletto pubblico ministero della stessa contea dal 1869 al 1871, gli anni in cui frequent\u00f2 Ida Saxton, figlia di un importante banchiere della citt\u00e0, che spos\u00f2 il 25 gennaio del 1871 e dalla quale ebbe due figlie, Katherine e Ida, morte entrambe in tenera et\u00e0.\nL'attivit\u00e0 politica.\nGli anni intorno al 1870 furono anche quelli in cui il \"Maggiore\", come continuava ad essere chiamato bench\u00e9 la guerra fosse ormai solo un ricordo, cominci\u00f2 a interessarsi attivamente alla competizione politica militando nelle file dei repubblicani e tenendo alcuni comizi elettorali in favore del suo ex comandante Rutherford Hayes, che si batteva allora per la carica di governatore dell'Ohio e che conquist\u00f2 una prima volta nel 1868 e una seconda nel 1876.\nNel 1877, mentre Hayes vinceva la corsa alla presidenza degli Stati Uniti, McKinley venne eletto alla Camera dei Rappresentanti, dove si dedic\u00f2 soprattutto ai temi economici e finanziari divenendo in pochi anni uno dei principali esponenti a livello nazionale del protezionismo. Sostenne in particolare l'imposizione di alti tassi doganali sulle importazioni come formula per la prosperit\u00e0 nazionale. Rieletto nel 1885, fu nominato presidente della potente commissione sulle imposte (Committee on Ways and Means) dal 1889 al 1891 e in tale veste propose la cosiddetta \"McKinley Tariff\", che alz\u00f2 i tassi a livelli mai pi\u00f9 raggiunti e che divenne legge nel 1890 dandogli notevole popolarit\u00e0.\nLa violenta controversia che ne segu\u00ec e un'operazione di ridisegno dei collegi elettorali da parte dei democratici portarono alla sua sconfitta per soli 300 voti nella rielezione alla Camera. Perci\u00f2 nel 1891 torn\u00f2 per breve tempo alla vita privata ma, grazie all'appoggio della corrente repubblicana guidata dal senatore dell'Ohio John Sherman e dall'industriale e uomo d'affari di Cleveland Mark Hanna, si candid\u00f2 a governatore dell'Ohio e vinse facilmente le elezioni sia nel 1892 contro il governatore democratico uscente James Edwin Campbell sia nel 1894 contro Lawrence Talbot Neal, assumendo un atteggiamento moderato fra i contrastanti interessi del capitale e dei lavoratori.\nCome governatore, elabor\u00f2 un nuovo e pi\u00f9 completo sistema fiscale che, grazie all'introduzione dell'accisa sulle societ\u00e0, contribu\u00ec a ridurre il debito statale dell'Ohio; eman\u00f2 alcuni provvedimenti per la sicurezza degli addetti alle ferrovie e ridusse le pratiche antisindacali degli industriali nelle controversie del lavoro istituendo l'arbitrato pubblico. Non riusc\u00ec tuttavia a impedire il grave sciopero dei minatori del carbone del 1894, durante il quale fece intervenire la Guardia nazionale a protezione degli impianti privati e per porre fine a una serie di linciaggi. Nel 1895, dopo aver prestato assistenza ai minatori disoccupati della Hocking Valley, invit\u00f2 le Camere di commercio dello stato a verificare il numero di cittadini che vivevano sotto la soglia di povert\u00e0 e indisse poi una campagna di raccolta fondi e materiali che soccorse oltre 10.000 \"poveri\".\nIl primo mandato.\nNel frattempo, le due sonanti vittorie elettorali in Ohio lo avevano reso il candidato pi\u00f9 quotato per le primarie repubblicane e infatti, ottenuta agevolmente la \"nomination\" contro Thomas Brackett Reed, nel 1896, in piena crisi economica, affront\u00f2 l'autorevole pretendente democratico alla presidenza, William Jennings Bryan del Nebraska, in una campagna elettorale condotta ancora una volta con grande abilit\u00e0 strategica dall'amico e consigliere Mark Hanna: mentre Bryan viaggiava in lungo e in largo per gli Stati Uniti a caccia di voti, McKinley se ne stette nella sua casa di Canton a scrivere lettere e discorsi per centinaia di migliaia di elettori, indirizzandoli a ogni genere di associazione, dalle organizzazioni degli agenti di commercio ai club sportivi, che a loro volta li diffondevano tra i propri iscritti. Al suo posto, fu Hanna a muoversi molto, e bene, riuscendo a finanziare la campagna presidenziale con 3 milioni e mezzo di dollari raccolti fra i sostenitori e i simpatizzanti del candidato repubblicano (ivi compreso il magnate del petrolio John Davison Rockefeller).\nCon quella cifra a disposizione, Hanna organizz\u00f2 una leggendaria \"Front Porch Campaign\" (\"campagna del portico di casa\") che, riprendendo e ampliando l'esempio propagandistico di un altro candidato dell'Ohio di quindici anni prima, James A. Garfield, port\u00f2 a Canton migliaia di elettori per una stretta di mano e uno scambio di battute con il \"loro\" candidato. Determinante, per le scelte degli elettori, risult\u00f2 anche la partecipazione attiva di McKinley alla guerra di secessione e la sua popolarit\u00e0 fra i reduci di quelle battaglie. Il \"Maggiore\" torn\u00f2 a sostenere il principio degli alti tassi doganali come formula per la prosperit\u00e0 interna e propugn\u00f2 la \"moneta solida\", cio\u00e8 il passaggio dal bimetallismo oro/argento al sistema aureo in assenza di un accordo internazionale in materia.\nNel 1897 McKinley risult\u00f2 eletto presidente con largo margine sul suo avversario e avvi\u00f2 immediatamente il suo programma protezionistico. Tuttavia, il primo importante evento della sua presidenza fu la questione dell'insurrezione di Cuba.\nLa guerra ispano-americana.\nAll'epoca, l'isola di Cuba era ancora una colonia spagnola e nel 1895 vi era scoppiata una rivolta indipendentista; gli americani, sia da un punto di vista materiale perch\u00e9 avevano enormi interessi nelle sue piantagioni di zucchero, sia da un punto di vista ideale perch\u00e9 vedevano in quella lotta un'analogia con la propria guerra d'indipendenza, sollecitavano l'intervento armato a favore dei ribelli. Nondimeno il presidente McKinley, contrario alla guerra come il suo consigliere Mark Hanna, si era subito impegnato a risolvere la questione per via diplomatica; i negoziati non avevano portato all'indipendenza di Cuba dalla Spagna ma soltanto alla concessione, a partire dal 1\u00ba gennaio 1898, di una forma di governo autonomo, che per\u00f2 i ribelli non avevano accettato.\nIn tale contesto, la sera del 15 febbraio 1898 la corazzata \"Maine\", inviata nella rada dell'Avana per garantire la sicurezza e gli interessi dei cittadini statunitensi minacciati dai tumulti lealisti, esplose e affond\u00f2 provocando la morte di 266 marinai. Un mese dopo, l'indagine della Marina militare americana concluse che lo scoppio della santabarbara del \"Maine\" era stato provocato da un'esplosione sotto lo scafo della nave; l'inchiesta parallela degli spagnoli sostenne invece la teoria di una deflagrazione interna. Cos\u00ec, senza alcuna prova certa a favore dell'attentato o dell'incidente, le due nazioni si dichiararono guerra: la Spagna il 23 aprile, seguita due giorni dopo dagli Stati Uniti. McKinley, superata ogni riluttanza, guid\u00f2 con vigore il paese in un conflitto che fu rapido e vittorioso. Cessati i combattimenti il 12 agosto, il successivo trattato di pace diede agli Stati Uniti il possesso delle ex colonie spagnole di Porto Rico, Guam e delle Filippine (dove per\u00f2 l'esercito filippino non riconobbe il trattato e scaten\u00f2 la guerra filippino-americana, conclusasi ufficialmente nel 1902 ma con episodi di guerriglia protrattisi fino al 1913); Cuba rimase invece sotto il controllo dell'esercito americano in attesa dell'indipendenza. Come conseguenza della guerra, la repubblica indipendente delle Hawaii chiese e ottenne di entrare a far parte degli Stati Uniti.\nUn risoluto sostenitore della guerra contro la Spagna fu invece l'allora assistente segretario alla marina Theodore Roosevelt che, lasciato ogni incarico di governo, si arruol\u00f2 nell'esercito allestendo un corpo di volontari, i cosiddetti Rough Riders (poi noti come i Roosevelt's Rough Riders), alla cui guida ottenne il grado di colonnello e di cui seppe propagandare abilmente le imprese. Ne ricav\u00f2 una tale popolarit\u00e0 da divenire quasi un eroe nazionale, il che gli permise di ottenere prima la carica di governatore dello stato di New York e poi quella di presidente degli Stati Uniti.\nLe misure economiche.\nLa presidenza di McKinley fu contrassegnata anche da una rapida crescita economica dovuta in parte alle sue misure protezionistiche su lana, zucchero e beni di lusso per frenare la concorrenza estera in quei settori. L'altro importante provvedimento finanziario attuato da McKinley fu il passaggio, il 14 marzo 1900, al \"gold standard\" dopo il fallimento delle trattative per un accordo internazionale sul bimetallismo.\nIl secondo mandato.\nForte dei risultati conseguiti, McKinley ottenne facilmente la candidatura repubblicana nella campagna presidenziale per la sua rielezione. I temi affrontati furono soprattutto quelli dell'imperialismo, della prosperit\u00e0 e del sistema monetario basato sull'oro o sull'argento, ma fu indubbiamente grazie alla vittoria nella guerra contro la Spagna che McKinley nel 1900 sbaragli\u00f2 ancora una volta il rivale democratico William Jennings Bryan, conquistando il suo secondo mandato. Non a caso, insieme con lui fu eletto vicepresidente l'\"eroe\" di Cuba, il colonnello Theodore Roosevelt, che contribu\u00ec con straordinario vigore alla campagna elettorale repubblicana.\nL'assassinio.\nLa seconda amministrazione McKinley fu tuttavia molto breve. Il 6 settembre del 1901, dopo aver pronunciato un discorso all'Esposizione panamericana di Buffalo, nello stato di New York, il presidente fu colpito da un anarchico di origine polacca, Leon Czolgosz, che gli spar\u00f2 con una rivoltella: McKinley mor\u00ec il 14 settembre in seguito alle ferite riportate; le sue ultime parole, tratte da un canto religioso statunitense, furono i versi: \u00abPi\u00f9 vicino a te, o mio Dio\u00bb. Il presidente, il terzo in 40 anni a venire ucciso nel corso del mandato, venne inumato presso il McKinley National Memorial di Canton.\nOmaggi.\nDal 1917 al 2015 gli venne intitolato il monte Denali in Alaska.\nMcKinley sullo schermo.\nMcKinley appare in numerosi filmati d'archivio e notizie dell'epoca; il suo personaggio \u00e8 stato ripreso varie volte dal cinema, apparendo anche in alcune serie televisive."}
{"id": "117079", "revid": "123302544", "url": "https://it.wikipedia.org/wiki?curid=117079", "title": "Alan Silvestri", "text": "Vincitore di vari premi per le sue composizioni, ha vinto tre Grammy Award, due Premi Emmy e due Saturn Award. \u00c8 stato inoltre candidato due volte al Premio Oscar per i film \"Forrest Gump\" (1994) e \"Polar Express\" (2004).\nBiografia.\nAlan Silvestri nasce il 26 marzo del 1950 a New York da genitori di ascendenze italo-irlandesi: suo padre era figlio di emigrati piemontesi, mentre i genitori di sua madre erano originari dell'Irlanda. Cresciuto nella citt\u00e0 di Teaneck nel New Jersey, dopo aver studiato al Berklee College of Music di Boston, inizia a scrivere colonne sonore per la televisione e per alcuni film a basso costo arrivando, col tempo, a scrivere anche per produzioni di maggior rilievo, tra le quali, molti film di Robert Zemeckis. Tra i suoi pi\u00f9 grandi successi si ricordano le musiche della trilogia di \"Ritorno al futuro\", \"Chi ha incastrato Roger Rabbit\", \"Forrest Gump\", \"Cast Away\" e \"Flight\". Degne di nota anche le colonne sonore di quattro film del Marvel Cinematic Universe, ovvero \"Captain America - Il primo Vendicatore\", \"The Avengers\", ' ed '.\nNel 1995 la casa discografica \"Varese Sarabande\" ha pubblicato una sua raccolta di successi: \"Voyages: The Film Music Journeys of Alan Silvestri\". Nel 1996 \u00e8 stato ingaggiato per scrivere la colonna sonora del film \"\", ma alla fine viene sostituito da Danny Elfman. La musica comunque composta (circa 23 minuti) \u00e8 stata riutilizzata da Alan nello stesso anno per \"L'eliminatore\" (\"Eraser\", di Chuck Russell). Nel 1999 scrive la colonna sonora del film \"Stuart Little - Un topolino in gamba\" di \"Rob Minkoff\".\nMolto legato alla terra di origine dei suoi nonni paterni, dove pi\u00f9 volte si \u00e8 recato in vacanza con la famiglia, \u00e8 diventato cittadino onorario di Castell'Alfero, comune astigiano in cui \u00e8 nata sua nonna Eugenia\n. Silvestri vive a Carmel, nella California del Nord, con la moglie Sandra e tre figli. A causa del diabete di cui soffre suo figlio Joey, Alan \u00e8 iscritto alla \"Juvenile Diabetes Research Foundation\".\nFilmografia.\nTelevisione.\nMusiche di scena scritte insieme ad altri compositori.\nPremi e candidature.\nNel corso della sua carriera ha ottenuto numerose candidature a prestigiosi premi vincendo:"}
{"id": "117080", "revid": "149485", "url": "https://it.wikipedia.org/wiki?curid=117080", "title": "Hermann Goering", "text": ""}
{"id": "117081", "revid": "287204", "url": "https://it.wikipedia.org/wiki?curid=117081", "title": "Hermann Goring", "text": ""}
{"id": "117082", "revid": "117389559", "url": "https://it.wikipedia.org/wiki?curid=117082", "title": "U-Boot Tipo XXI", "text": "Derivato dal tipo XVIII, l'U-Boot tipo XXI (conosciuto anche come \"Elektroboot\") era una classe di \"U-Boot\" della Kriegsmarine progettata per operare stabilmente in immersione, piuttosto che come un battello di superficie che si immergeva temporaneamente per non essere individuato o sferrare un attacco.\nPer questa caratteristica e per le sue prestazioni, il tipo XXI rimane la classe di sottomarini tecnologicamente pi\u00f9 avanzata della seconda guerra mondiale (pur avendo servito solo per pochi giorni prima della fine del conflitto) ed \u00e8 considerato il progenitore dei moderni sottomarini: diversi sommergibili realizzati nel dopoguerra dalle maggiori potenze mondiali (in particolare dagli Stati Uniti d'America) furono sviluppati proprio a partire da questo modello.\nCaratteristiche tecniche.\nLe eccezionali prestazioni in immersione erano merito di un disegno dello scafo fortemente idrodinamico e di batterie elettriche ad alta capacit\u00e0 (circa 3 volte superiore a quelle montate sul tipo VIIC) che garantivano un'autonomia dai 2 ai 3 giorni in immersione prima di dover essere ricaricate tramite snorkel (operazione che prendeva circa 5 ore di tempo). A livello di progettazione, un'evidente conseguenza di questo profilo operativo fu la rimozione del cannone sul ponte, considerato comunque un'arma ausiliaria anche nelle classi precedenti; altre migliorie rilevanti furono l'incremento dello spazio interno destinato alle scorte di siluri e, soprattutto, l'installazione di un sistema idraulico per la ricarica rapida contemporanea di tutti e sei i tubi lanciasiluri che garantiva al tipo XXI un volume di fuoco di 18 siluri in meno di 20 minuti.\nIl battello era dotato, inoltre, di un rivelatore di minacce radar, il \"FuMB-35 Athos\", realmente affidabile e versatile, poich\u00e9 dotato anche di un visore a tubo catodico e non solo di allarmi sonori come i modelli precedenti.\nImpiego operativo.\nLa notevole velocit\u00e0 in immersione (17 nodi, quasi il doppio rispetto alle classi precedenti) grazie all'utilizzo del motore diesel anche in questa circostanza operativa e l'ampio raggio d'azione rendevano i sottomarini di questa classe particolarmente difficili da individuare e distruggere, fornendo alla marina tedesca un innegabile vantaggio tattico. Ma, di contro, la tecnologia rivoluzionaria e il complesso processo di produzione ebbero come conseguenza che soltanto 2 (l'U-2511 e l'U-3008) delle 118 unit\u00e0 costruite sarebbero divenute operative prima della fine del conflitto.\nL'ammiraglio D\u00f6nitz - comandante della flotta sottomarina tedesca - contava molto su questi mezzi per riequilibrare le sorti delle operazioni in Atlantico, ma diverse imbarcazioni furono distrutte subito dopo il completamento: 17 battelli furono distrutti in porto tra il dicembre 1944 e il maggio 1945. Per gli altri sottomarini, ci fu appena il tempo di racimolare gli equipaggi ed iniziare le prime crociere di addestramento, prima che i battelli venissero catturati dagli Alleati, i quali li analizzarono accuratamente mettendo a frutto le conoscenze acquisite nella progettazione di nuove classi di sommergibili. Per esempio, i sovietici impostarono la loro classe W proprio sul Type XXI. \nSolo l'U-2511, comandato da Adalbert Schnee, riusc\u00ec a salpare per l'Atlantico, il 30 aprile 1945, ma appena quattro giorni dopo, il 4 maggio, ricevette l'ordine di cessare le operazioni di guerra e arrendersi. Il giorno successivo, l'U-2511 raggiunse il porto di Bergen in Norvegia dove si consegn\u00f2 agli Alleati. Il comandante del sottomarino non manc\u00f2 comunque di segnalare nel diario di bordo di esser riuscito, la notte prima, ad arrivare a soli 600\u00a0m di distanza da un incrociatore inglese (l'HMS \"Suffolk\") scortato da suoi cacciatorpediniere; il tutto senza minimamente esser individuato grazie alle nuove capacit\u00e0 del tipo XXI. Un altro sottomarino della stessa classe, l'U-3008 del capitano Helmut Manseck, condusse invece un pattugliamento avvicinandosi ad un convoglio e simulando un attacco senza essere rilevato, prima di tornare in porto."}
{"id": "117083", "revid": "287204", "url": "https://it.wikipedia.org/wiki?curid=117083", "title": "Philippe Petain", "text": ""}
{"id": "117084", "revid": "125937379", "url": "https://it.wikipedia.org/wiki?curid=117084", "title": "James Newton Howard", "text": "Nella sua prolifica carriera da compositore, musicista e paroliere, ha realizzato colonne sonore per film di ogni genere, ottenendo nove candidature al Premio Oscar e cinque al Golden Globe.\nBiografia.\nHoward ha iniziato a studiare musica da bambino, per poi iscriversi alla Thatcher School ad Ojai in California, al conservatorio Music Academy of the West in California ed infine diplomandosi in pianoforte alla University of Southern California. Dopo aver lasciato il college, tra gli anni settanta e gli anni ottanta inizia la sua lunga carriera musicale da professionista partendo in tourn\u00e9e con Elton John come tastierista. Nel 1982 collabora con i Toto come orchestratore e conduttore degli archi nell'album \"Toto IV\". Nel 1983 \u00e8 co-produttore, arrangiatore e tastierista dell'album di Riccardo Cocciante Sincerit\u00e0. Dopo aver brevemente girato in tour con Crosby, Stills and Nash \u00e8 infine approdato al mondo del cinema, dove ha esordito come arrangiatore o come esecutore (sempre alle tastiere), fino a divenire egli stesso compositore di partiture originali. Tra i suoi primi lavori come compositore, il film \"Promised Land\" diretto da Joel Schumacher e interpretato da Kiefer Sutherland.\nNegli anni novanta, Howard ha ottenuto incarichi di rilievo sempre maggiore. Vero e proprio trampolino di lancio per il prosieguo della sua carriera, \u00e8 stata la collaborazione alla musica della commedia di Garry Marhsall campione di incassi \"Pretty Woman\", del (1990). Ha curato anche le musiche della premiatissima serie TV \"E.R. - Medici in prima linea\". In seguito ha ottenuto una prima nomination al Premio Oscar per la partitura di \"Il principe delle maree\", diretto e interpretato da Barbra Streisand.\nAltre quattro nomination sono seguite per \"Il fuggitivo\" (1993), \"Il matrimonio del mio migliore amico\" (1997), \"The Village\" (2004) e \"Michael Clayton\" (2008).\nTra gli altri importanti suoi lavori successivi, vanno segnalate le musiche di \"Wyatt Earp\" (1994), di Lawrence Kasdan, e \"Waterworld\" (1995), entrambi interpretati da Kevin Costner, e di \"Schegge di paura\" (1996). Con il regista Schumacher ha realizzato anche i film \"Un giorno di ordinaria follia\" e \"Linea mortale\", mentre con Kasdan \u00e8 tornato a collaborare in \"Grand Canyon\" e \"L'acchiappasogni\". Particolarmente evocative ed ispirate sono le musiche dei film \"Alive - Sopravvissuti\" e di \"Io sono leggenda\". Ha inoltre firmato le partiture di tutte le pellicole girate dal regista M. Night Shyamalan: \"The Sixth Sense - Il sesto senso\" (1999), \"Unbreakable - Il predestinato\" (2000), \"Signs\" (2002), \"The Village\" (2004), \"Lady in the Water\" (2006), \"E venne il giorno\" (2008), \"L'ultimo dominatore dell'aria\" (2010) e \"After Earth\" (2013), utilizzando sempre musiche di impostazione sinfonica ed intimista (vagamente ispirate alla tradizione creativa introdotta da Bernard Herrmann per i film di Alfred Hitchcock), che hanno molto contribuito alle atmosfere ricercate dal regista.\nCon i film \"Junior\" (1994) e \"Un giorno, per caso\" (1996) ha ottenuto le nomination all'Oscar per la migliore canzone.\nHa collaborato con la Disney per i film \"Dinosauri\" (2000), \"Atlantis - L'impero perduto\" (2001) e \"Il pianeta del tesoro\" (2002).\nInsieme al compositore Hans Zimmer, ha firmato la colonna sonora dei film \"Batman Begins\" (2005) e de \"Il cavaliere oscuro\" (2008) di Christopher Nolan."}
{"id": "117086", "revid": "1718925", "url": "https://it.wikipedia.org/wiki?curid=117086", "title": "Videoscrittura", "text": "La videoscrittura \u00e8 la scrittura effettuata mediante un dispositivo dotato di una tastiera e di un video, sul quale \u00e8 visualizzato il testo nel momento stesso in cui esso viene digitato. Il testo pu\u00f2 essere memorizzato (su supporto informatico), modificato, stampato pi\u00f9 volte e/o diffuso come file di testo. Inoltre pu\u00f2 essere elaborato come testo formattato.\nUn documento videoscritto pu\u00f2 avere formati diversi (dimensioni della pagina, impostazioni dei paragrafi, caratteristiche del testo come carattere e stile) ed essere in ogni momento modificato o stampato. La videoscrittura \u00e8 stata una delle primissime applicazioni ad essere implementata sul personal computer. I programmi \"What You See Is What You Get\" utilizzano infatti interfacce grafiche per guidare l'utente nella creazione di testo formattato e di tabelle, nonch\u00e9 per l'inserimento di immagini e loghi. Nei programmi markup l'utente scrive del codice che viene poi interpretato dalle applicazioni. \nStoria.\nL'inizio della videoscrittura coincide con l'apparizione delle prime macchine per scrivere elettriche dotate di supporto esterno di memoria (a scheda magnetica o a nastro). Il passaggio successivo furono le macchine per scrivere elettroniche dotate di display di riga e di una piccola memoria interna per la conservazione temporanea di una parte (pi\u00f9 o meno vasta) di testo. Queste ultime consentivano anche semplici automatismi per la marginazione e la formattazione del testo, ma soprattutto la visualizzazione delle parole che si stavano scrivendo. Ci\u00f2 dava all'utilizzatore la possibilit\u00e0 di correggere il testo prima ancora di procedere alla stampa. Nei primi anni ottanta, alla macchina elettronica fu aggiunto il supporto esterno (floppy disk): divenne cos\u00ec possibile la memorizzazione ed il riutilizzo dello stesso documento.\nAltre date significative del processo di sviluppo della videoscrittura furono: \nC'\u00e8 da aggiungere che, fino agli anni settanta, i computer avevano un costo piuttosto elevato perci\u00f2 erano poco diffusi presso il grande pubblico. Lo strumento pi\u00f9 utilizzato per comporre testi rimaneva la macchina per scrivere: manuale per uso domestico ed elettrica, o elettronica, nella pratica professionale. In particolare, la macchina elettronica permetteva un lavoro di qualit\u00e0 superiore a quello ottenibile con le macchine per scrivere elettriche, oltre ad un minore affaticamento fisico dell'operatore.\nQuesta situazione di fatto spinse nel 1983 la Olivetti, allora fra i leader mondiali del settore, a presentare presso lo SMAU (\"Salone Macchine e Attrezzature per l'Ufficio\", che si tiene annualmente alla Fiera di Milano) l'ETV 300, costituito da un video da 12 pollici (\"half page\"), poggiato su una base contenente un archivio di memoria; bastava collegarlo a una macchina elettronica Olivetti (\"Serie ET\" o \"Praxis\") e il supporto entrava in funzione. Questo sistema modulare fu presentato come \"sistema di scrittura con video\".\nNel 1985, sempre allo SMAU, la Olivetti present\u00f2 la ET 240, macchina per scrivere elettronica con video, dotata di firmware e che, mediante un tasto apposito, consentiva il rapido passaggio da macchina per scrivere ad elaboratore testi; presentava anche un valido programma di aiuto, la \"Guida per l'uso\".\nLa possibilit\u00e0 di controllare il testo digitato sulla tastiera (mediante la visualizzazione su uno schermo e la sua memorizzazione, che consentiva di creare un archivio e di gestire in tal modo svariati documenti) rivoluzion\u00f2 l'intera scrittura a macchina, modific\u00f2 i comportamenti del dattilografo ed apr\u00ec nuove interessanti prospettive nel lavoro d'ufficio.\nIn sostanza, la videoscrittura si evolse nel tempo di pari passo con le innovazioni tecnologiche, prima con i \"sistemi di scrittura\" e successivamente con i computer, ed \u00e8 con questi che raggiunse la sua diffusione capillare. Attualmente, l'utilizzo di un computer per la stesura di testi \u00e8 consuetudine comune, non solo all'interno di un qualunque ufficio (\"software di produttivit\u00e0 personale\"), ma anche a livello domestico.\nDescrizione.\nLa videoscrittura permette di andare oltre le limitazioni della macchina da scrivere. Nella stampa tradizionale, le operazioni di revisione del testo dovevano essere effettuate necessariamente dopo la digitazione. Era necessario produrre anche pi\u00f9 copie cartacee prima di ottenere la versione definitiva, cio\u00e8 quella ottimizzata per la stampa. Con la videoscrittura la revisione viene effettuata senza la produzione copie intermedie, bens\u00ec direttamente sul video.\nAll'operatore viene data la possibilit\u00e0, tramite un software, di predisporre un documento con determinate impostazioni per l'impaginazione, di effettuarvi modifiche, di memorizzarlo e stamparlo in pi\u00f9 copie originali. Successivamente potr\u00e0 venire riutilizzato e rivisitato (apportandovi quindi altre eventuali modifiche, anche di pi\u00f9 autori), e riprodotto a mezzo stampa come se si trattasse di un nuovo documento. \u00c8 possibile gestire in contemporanea pi\u00f9 documenti, copiando e spostando interi blocchi di testo da un documento ad un altro per ottenerne uno nuovo.\nEssa inoltre d\u00e0 la possibilit\u00e0 di comporre testi contenenti paragrafi o parole in diverse lingue senza la tastiera della relativa lingua. Infatti i programmi di scrittura informatica possiedono numerosi set di caratteri, contenenti anche i segni diacritici non presenti nella lingua dell'operatore.\nUso.\nMetodi.\nI metodi utilizzati per un corretto apprendimento della videoscrittura sono sostanzialmente gli stessi della dattilografia, la quale associa una buona conoscenza dello strumento di lavoro (hardware e/o software) all'apprendimento del metodo di scrittura a tastiera cieca da parte dell'operatore che deve tenere una posizione ergonomica.\nPer un risultato ottimale \u00e8 necessario attuare tutti gli accorgimenti necessari affinch\u00e9 l'operatore (non pi\u00f9 legato alla necessaria correzione cartacea del testo, poich\u00e9 pu\u00f2 ottenere con pi\u00f9 facilit\u00e0 dei lavori \"pseudo-tipografici\" graficamente molto curati) possa concentrare, in misura sempre maggiore, la propria attenzione ed energia per il trattamento del testo (\"word processing\", in lingua inglese) e curare quindi in particolar modo tutte le fasi della scrittura, dalla progettazione alla stesura del testo ed alla sua revisione finale.\nSoftware.\nPer la videoscrittura esistono software appositi, che possono essere semplici editor di testo, quali Blocco note di Windows o gedit di GNOME, o programmi pi\u00f9 sofisticati con opzioni avanzate di formattazione e aiuti alla stesura del testo, chiamati appunto programmi di videoscrittura (o in inglese \"word processor\", cio\u00e8 \"elaboratori di testo\").\nI pi\u00f9 diffusi sono:"}
{"id": "117087", "revid": "834", "url": "https://it.wikipedia.org/wiki?curid=117087", "title": "Henri Philippe P\u00e9tain", "text": ""}
{"id": "117088", "revid": "74801", "url": "https://it.wikipedia.org/wiki?curid=117088", "title": "Ab\u016b \u1e6c\u0101lib", "text": "Biografia.\nAb\u016b \u1e6c\u0101lib \u02bfAbd Man\u0101f b. \u02bfAbd al-Mu\u1e6d\u1e6dalib fu padre di \u02bfAl\u012b ibn Ab\u012b T\u0101lib, quarto Califfo per i sunniti e primo Imam per gli sciiti.\nAb\u016b T\u0101lib - il cui nome sarebbe stato \u02bfAbd Man\u0101f - divenne tutore del nipote Maometto al momento della morte del suo primo tutore, il nonno \u02bfAbd al-Mu\u1e6d\u1e6dalib. Quest'ultimo si era occupato del giovane nipote al momento in cui questi, nato gi\u00e0 orfano di padre, perse anche sua madre \u0100mina bint Wahb all'et\u00e0 di 6 anni circa.\nAb\u016b T\u0101lib, fratello germano del padre di Maometto, \u02bfAbd All\u0101h, ebbe un forte legame affettivo col nipote, da questi ricambiato malgrado lo zio non avesse mai abbracciato in modo esplicito l'Islam (unico modo questo per essere legalmente considerato musulmano, anche se esistono altre teorie che considerano lo zio del Profeta tra coloro che in qualche modo si sarebbero comunque convertiti).\nVissuto all'interno della sua famiglia, Maometto condivise ogni aspetto della vita del suo gruppo e fin da giovane accompagn\u00f2 coi cugini lo zio nei suoi viaggi d'affari in Yemen e in Siria, dove il commercio richiedeva una presenza umana attenta e capace.\nAb\u016b T\u0101lib non fece mancare mai il suo vigile appoggio al nipote anche quando questi, dopo i 40 anni, cominci\u00f2 il suo apostolato fra i Banu Quraysh di Mecca.\nAffront\u00f2 con coraggio il boicottaggio che i vari clan della citt\u00e0 avevano decretato contro Maometto e il clan dei Ban\u016b H\u0101shim che era con lui solidale.\nNel 619, un anno che fu definito \"del dolore\" perch\u00e9 contrassegnato anche dal decesso di Khad\u012bja, anche Ab\u016b T\u0101lib mor\u00ec, affrettando in Maometto la decisione di abbandonare per sempre la sua citt\u00e0 ogni giorno pi\u00f9 pericolosa per lui e i suoi seguaci, specie dopo la scomparsa del suo tutore naturale.\nV'\u00e8 divergenza d'opinioni circa il destino di Ab\u016b T\u0101lib, padre di \u02bfAl\u012b ibn Ab\u012b T\u0101lib perch\u00e9, se indubbiamente egli non pronunci\u00f2 mai la \"shahada\", l'atteggiamento di grande amore - ricambiato appieno - per il nipote, ha fatto pensare a molti musulmani che egli si fosse in realt\u00e0 convertito \"nel cuore\", tenendo nascosta la sua conversione per non aggravare la posizione di Maometto e quella del suo stesso clan agli occhi dei suoi nemici meccani."}
{"id": "117089", "revid": "834", "url": "https://it.wikipedia.org/wiki?curid=117089", "title": "Eccidio delle fosse Ardeatine", "text": ""}
{"id": "117091", "revid": "1372005", "url": "https://it.wikipedia.org/wiki?curid=117091", "title": "Lotaringia", "text": "Con il termine Lotaringia (dal latino \"Lotharii regnum\"; Lorena se si usa la forma \"alla francese\") si indica il territorio di cui fu re Lotario II, figlio dell'Imperatore Lotario I, e che assunse tale toponimo a causa della sua scarsa omogeneit\u00e0 geografica.\nLa regione era delimitata a settentrione dal mare del Nord, a occidente dai fiumi Saona, Mosa e Schelda, a oriente dalla linea che congiunge la foce dell'Ems alla citt\u00e0 di Wesel (nei pressi della confluenza fra Reno e Mosella) e quindi dal fiume Reno fino alla confluenza con l'Aar. A meridione la zona era delimitata dalla catena del Giura e dal fiume Aar.\nStoria.\nRegno di Lotaringia (855-922).\nIl Trattato di Verdun dell'843 stabil\u00ec il modo in cui, secondo le consuetudini franche, sarebbe stato partito l'Impero carolingio tra i tre figli superstiti di Ludovico il Pio:\nle aree di influenza di Carlo il Calvo e di Ludovico II il Germanico all'interno dell'Impero Carolingio. Il resto del territorio rimase a Lotario I, il quale mantenne la dignit\u00e0 imperiale. La parte di quest'ultimo comprendeva il Regno d'Italia, il regno di Borgogna e la parte dell'Austrasia compresa tra la Frisia e la Borgogna. Successivamente egli spart\u00ec il suo territorio, concedendo altre corrispondenti dignit\u00e0 regali, ai suoi tre figli: al primogenito Ludovico II consegn\u00f2 il Regno d'Italia, a Carlo spett\u00f2 il regno di Borgogna, mentre Lotario ricevette l'area fra la Frisia e la Borgogna che divenne nota in Latino come \"Lotharii Regnum\" e quindi come Lotaringia.\nAraldicamente Lotario \u00e8 noto con il nome di Lotario II, in quanto il primo Re di Lotaringia viene tradizionalmente considerato il padre Lotario, sebbene questi non assunse mai tale titolo.\nDopo la morte di Lotario II (869), il trono rimase vacante in mancanza di successori legittimi. Carlo il Calvo entr\u00f2 con il suo esercito e si fece incoronare a Metz come suo successore. Il fratello Ludovico il Germanico era intenzionato a prendere possesso di quei territori e contest\u00f2 la successione. I due si accordarono con il Trattato di Meerssen (870) con il quale a Carlo venne assegnata la parte occidentale e il titolo regale, mentre a Ludovico spett\u00f2 la parte orientale.\nAlla morte di Carlo (877), l'accordo venne confermato fra il successore di quest'ultimo, Luigi il Balbo, e Ludovico il Giovane, che tra i figli di Ludovico il Germanico era quello che ebbe assegnata l'amministrazione della parte orientale dei territori. Nell'879, alla morte del Re dei Franchi occidentali, i grandi feudatari della parte occidentale preferirono Ludovico il Giovane ai due figli di Luigi (Luigi III e Carlomanno), che tuttavia tentarono di contrastare l'ascesa del rivale.\nIl Trattato di Ribemont (880) assegn\u00f2 la parte occidentale a Ludovico il Giovane: da quel momento il titolo regale fu strettamente legato ai Re di Germania, tranne una breve parentesi in cui alla morte di Ludovico IV il Fanciullo, i grandi feudatari preferirono eleggere il Re dei Franchi occidentali Carlo il semplice.\nIl termine Lotaringia si corruppe in Lorena (\"Lothringen\" in tedesco) al principio del X secolo.\nDucato di Lotaringia (900-959).\nIl giovane re dei Franchi Orientali, Ludovico il Fanciullo nel 903 nomin\u00f2 Gebeardo al ruolo di duca di Lotaringia. Il titolo venne ricordato all'epoca in latino come \"dux regni quod a multis Hlotharii dicitur\": \"duca di quello che molti chiamano 'regno di Lotario'\". Gebeardo mor\u00ec nel 910 combattendo gli ungheresi invasori.\nQuando il non carolingio Corrado I di Germania venne eletto re dei Franchi Orientali nel 911, i nobili della Lotaringia sotto il governo del nuovo duca Reginardo votarono per unire il loro ducato alla regno dei Franchi Occidentali, governata sempre dalla dinastia carolingia. Nel 915 Carlo lo ricompens\u00f2 concedendogli il titolo di margravio. Reginardo venne succeduto da suo figlio Gilberto che utilizz\u00f2 il titolo di \"dux Lotharingiae\": \"duca di Lotaringia\".\nQuando i franchi occidentali deposero Carlo il Semplice nel 922, questi rimase re di Lotaringia, da dove tent\u00f2 di riconquistare il suo regno nel 923. Venne catturato e posto in prigionia sino alla sua morte nel 929. Nel 923 re dei Franchi Orientali Enrico l'Uccellatore sfrutt\u00f2 tale opportunit\u00e0 per invadere la Lotaringia (tra cui l'Alsazia). Nel 925 i lotaringi sotto Gilberto elessero Enrico l'Uccellatore a loro sovrano. Nel 930 la lealt\u00e0 di Gilberto venne ricompensata ed egli ricevette la prestigiosa mano della figlia di Enrico, Gerberga.\nAlla morte di Enrico nel 936 Gilberto si ribell\u00f2 e tent\u00f2 di scambiare l'alleanza della Lotaringia coi franchi occidentali, dal momento che il loro re Rodolfo era debole ed avrebbe interferito negli affari locali. Nel 939 il figlio e successore di Enrico, Ottone I del Sacro Romano Impero, invase la Lotaringia, e nella Battaglia di Andernach sconfisse Gilberto che anneg\u00f2 tentando di attraversare il Reno.\nI duchi di Lotaringia vennero quindi nominati direttamente dai sovrani. Enrico I di Baviera fu duca per due anni, seguito nel 941 dal duca Ottone che nel 944 venne seguito da Corrado. La Lotaringia venne relegata ad un ducato minore, con un'identit\u00e0 meramente politica.\nIl re dei Franchi Occidentali Luigi IV tent\u00f2 di avanzare dei diritti sulla Lotaringia sposando la vedova di Gilberto nonch\u00e9 sorella di Ottone, Gerberga. In cambio, Ottone accett\u00f2 l'omaggio degli aristocratici occidentali Ugo il Grande e Erberto II di Vermandois ad Attigny nel 942. Il debole Luigi IV non ebbe altra scelta che accordarsi con Ottone per continuare a mantenere la sovranit\u00e0 sulla Lotaringia. Nel 944 il regno dei Franchi Occidentali invase la Lotaringia, ma ritratt\u00f2 dopo che Ottone I rispose con la mobilitazione di un grande esercito al comando del duca Ermanno I di Svevia.\nNel 953 il duca Corrado si ribell\u00f2 a Ottone I, venne rimosso dalla sua posizione e rimpiazzato dal fratello di Ottone, Bruno il Grande che alla fine riusc\u00ec a pacificare la Lotaringia nel 959 dividendola in \"Lotharingia superior\" sotto il governo di Federico I e \"Lotharingia inferior\" sotto Goffredo I.\nElenco dei sovrani.\nRe di Lotaringia.\nDa quel momento il titolo regale fu associato ai Re di Germania.\nDuchi di Lotaringia.\nNel 959, la Lotaringia venne divisa in due province: Alta e Bassa Lotaringia, entrambe concesse a dei margravi o vice-duchi sotto il governo di Bruno. Alla morte di Bruno, nel 965, la Bassa Lotaringia, il cui margravio era appena morto, rimase vacante sino al 977. In quell'anno Carlo, figlio minore di Luigi IV d'Oltremare, venne nominato Duca della Bassa Lotaringia e Federico I venne elevato al rango di Duca dell'Alta Lotaringia. I due ducati rimasero separati eccetto per un breve periodo tra il 1033 ed il 1044."}
{"id": "117092", "revid": "344503", "url": "https://it.wikipedia.org/wiki?curid=117092", "title": "Thomas Newman", "text": "Candidato per 15 volte al Premio Oscar e 3 volte al Golden Globe; ha vinto 2 premi BAFTA, 6 Grammy Award ed 1 Premio Emmy.\nBiografia.\nAppartiene a una dinastia di compositori: \u00e8 figlio del compositore pi\u00f9 volte premio Oscar Alfred Newman, \u00e8 nipote di Lionel Newman e Emil Newman, \u00e8 fratello di David Newman e Maria Newman, cugino di Randy Newman e Joey Newman. \nHa un master in composizione della Yale University, dove suonava come tastierista per la rock band \"The Innocents\". Prima di dedicarsi alla composizione cinematografica, scriveva musica per produzioni minori di Broadway, teatri e gruppi musicali (\"The Innocents\" e \"Tokyo 77\"). \nFu John Williams, amico di Alfred e Lionel Newman, ad introdurlo al mondo dei film, chiedendogli di collaborare all'orchestrazione della colonna sonora de \"Il ritorno dello Jedi.\" Nel corso degli anni si \u00e8 distinto per l'uso di una strumentazione estremamente varia ed originale, facendo uso anche di strumenti inusuali.\nTra i numerosi premi vinti, si \u00e8 aggiudicato un BAFTA e un Grammy Award per la colonna sonora di \"American Beauty\" e un Emmy Award per \"Six Feet Under\". Dell'autore, colonne sonore di rilievo da ricordare sono sicuramente quelle relative a \"Le ali della libert\u00e0\", \"Era mio padre\", \"Revolutionary Road\" e \"Il miglio verde\". Tra il 2013 ed il 2014 si aggiudica il secondo BAFTA, il sesto Grammy e riceve una nomination al premio Oscar per la colonna sonora del film \"Skyfall\", di Sam Mendes. Nel 2015 sostituisce John Williams quale compositore della colonna sonora per \"Il ponte delle spie\" di Steven Spielberg, per la quale ottiene una candidatura ai Premi Oscar e BAFTA.\nVita privata.\nSposato con Ann Marie Zirbes, ha tre figli: Evan, Julia e Jack. \nRiconoscimenti.\nCritics' Choice Awards"}
{"id": "117094", "revid": "1566286", "url": "https://it.wikipedia.org/wiki?curid=117094", "title": "James Horner", "text": "Vincitore di due premi Oscar per \"Titanic\" (1997), \u00e8 tra i pi\u00f9 prolifici e noti compositori di colonne sonore. Celebre per l'uso della musica elettronica, per l'uso di melodie di ispirazione celtica in alcune sue composizioni (\"Braveheart - Cuore impavido\" in particolar modo), e per il suo amore per la musica russa del Novecento, testimoniato dalle frequenti citazioni di \u0160ostakovi\u010d e Kha\u010daturjan, cos\u00ec come la tarantella.\nLa sua colonna sonora per \"Titanic\" rimane la colonna sonora orchestrale pi\u00f9 venduta di tutti i tempi.\nHorner ha composto musica per oltre 100 film, spesso collaborando con registi famosi come James Cameron e Ron Howard, incluse le colonne sonore del primo e del terzo film di maggior incasso di tutti i tempi, rispettivamente \"Avatar\" e \"Titanic\", entrambi diretti da James Cameron.\nBiografia.\nHorner \u00e8 nato a Los Angeles, figlio di Joan e Harry Horner, che era un production designer, scenografo e regista occasionale. Horner ha iniziato a suonare il pianoforte all'et\u00e0 di cinque anni. I suoi primi anni sono stati trascorsi a Londra, dove ha frequentato il Royal College of Music. Successivamente ha frequentato la Verde Valley High School a Sedona, in Arizona. Ha conseguito la laurea in musica presso la University of Southern California, e alla fine ha guadagnato un master e ha iniziato a lavorare presso l'University of California, Los Angeles dove ha studiato con Paul Chihara. Dopo vari incarichi di punteggio con la American Film Institute nel 1970, fin\u00ec il suo insegnamento di teoria musicale alla UCLA e cominci\u00f2 ad occuparsi di colonne sonore.\nIl primo film per cui Horner compone la colonna sonora \u00e8 \"The Lady in Red\" nel 1979. Ha iniziato la sua carriera di colonne sonore lavorando con Roger Corman, per la grossa produzione \"I magnifici sette nello spazio\" (\"Battle Beyond the Stars\", 1980). Le sue opere lo portano ad assumere progetti di grandi dimensioni e l'accesso ad Hollywood. Horner, infatti fa un passo avanti nel 1982, quando ha la possibilit\u00e0 di comporre le musiche per \"Star Trek II - L'ira di Khan\", affermandosi come compositore mainstream. Horner ha continuato a comporre musica di alto profilo comunicati nel corso degli anni 1980. Con \"Aliens - Scontro finale\" (1986), Horner ha guadagnato la sua prima candidatura all'Oscar, venendo in seguito candidato altre nove volte. Quelle di Horner sono al sesto posto per le musiche usate pi\u00f9 frequentemente per i trailer dei film.\nLa collaborazione con Steven Spielberg.\nNel corso degli anni 1980 e all'inizio del 1990, Horner ha anche scritto moltissime partiture per film per bambini (in particolare quelli prodotti dalla Amblin Entertainment di cui Steven Spielberg \u00e8 il fondatore), ed \u00e8 grazie a questo che conosce Steven Spielberg che produrr\u00e0 tutti i film per cui Horner ha lavorato. Tra questi, molti sono stati diretti da Don Bluth o prodotti da esso. I pi\u00f9 celebri sono \"Fievel sbarca in America\", \"Alla ricerca della Valle Incantata\", \"Casper\", \"Balto\", \"C'era una volta nella foresta\" e \"We're Back! - 4 dinosauri a New York\".\nGli anni novanta e \"Titanic\".\nIl 1995 ha visto Horner produrre non meno di sei partiture, tra cui le sue opere di grande successo commerciale e acclamato dalla critica per \"Braveheart\" e \"Apollo 13\", per le quali due ha ottenuto la candidatura all'Oscar. Il grande successo finanziario, mondiale e di critica di Horner sarebbe per\u00f2 avvenuto nel 1997 con \"Titanic\". L'album divenne il best seller della miglior colonna sonora orchestrale della storia, vendendo oltre 27 milioni di copie in tutto il mondo. \nAi 70\u00ba Academy Awards Horner ha vinto un Oscar per la migliore colonna sonora e miglior canzone originale per \"My Heart Will Go On\" (che ha scritto assieme a Will Jennings). Horner e Jennings hanno vinto inoltre tre Grammy Awards e due Golden Globe per la colonna sonora. Titanic segn\u00f2 anche la prima volta in dieci anni che Horner ha lavorato con il regista James Cameron (in seguito al lavoro altamente stressante per \"Aliens\", Horner ha dichiarato che non avrebbe mai pi\u00f9 lavorato con Cameron, descrivendo l'esperienza come \"un incubo\"). Dopo Titanic, Horner ha continuato a comporre per grandi produzioni (tra cui \"La tempesta perfetta\", \"A Beautiful Mind\" e \"La maschera di Zorro\").\nGli anni duemila e \"Avatar\".\nOltre a firmare grandi produzioni, Horner lavora periodicamente su piccoli progetti come \"Iris - Un amore vero\", \"Mi chiamano Radio\" (\"Radio\") e \"Bobby Jones - Genio del golf\". Ha ricevuto la sua ottava e nona candidatura agli Oscar per \"A Beautiful Mind\" (2001) e \"La casa di sabbia e nebbia\" (2003). Collabora frequentemente con il regista Ron Howard (\"Fuoco assassino\"). Horner collabora nuovamente nel 2009 con James Cameron per \"Avatar\" del 2009, film campione di incassi di tutti i tempi, superando \"Titanic\" (anch'esso diretto da Cameron e firmato da Horner). Horner ha speso pi\u00f9 di due anni a lavorare sulla colonna sonora di \"Avatar\", senza intraprendere altri progetti durante questo periodo. Il lavoro di Horner su Avatar gli \u00e8 valso numerosi riconoscimenti, compresa la sua decima candidatura all'Oscar, una candidatura ai Golden Globe, una candidatura ai BAFTA e una candidatura ai Grammy Awards.\nSull'esperienza di comporre musica per \"Avatar\", Horner ha detto: \"Avatar \u00e8 stato il film pi\u00f9 difficile al quale ho lavorato e il pi\u00f9 grande lavoro che ho intrapreso... Io lavoro dalle quattro del mattino alle dieci di sera e questo \u00e8 stato il mio stile di vita da marzo.\"\nIn seguito Horner ha composto la colonna sonora per il film \"The Karate Kid - La leggenda continua\" (2010), sostituendo Atli \u00d6rvarsson, e firmato \"The Amazing Spider-Man\" (2012).\nMorte.\nHorner \u00e8 morto il 22 giugno 2015, quando il suo aereo a turboelica Short Tucano si \u00e8 schiantato nella foresta nazionale di Los Padres vicino a Ventucopa, in California, ed era l'unico occupante del velivolo quando \u00e8 decollato dopo il rifornimento di carburante all'aeroporto di Camarillo. Tre giorni dopo, il 25 giugno, l'ufficio del medico legale della contea di Ventura ha dichiarato lo schianto come un incidente.\nTributi.\nCollaboratori e colleghi di tutto il mondo hanno reso omaggio a Horner, tra cui i compositori Hans Zimmer, John Williams, Paul Williams e Alan Menken, e i registi Ron Howard e James Cameron. Cameron ha detto che lui e Horner \"non vedevano l'ora del loro prossimo concerto\"; l'assistente di Horner, Sylvia Patrycja, ha scritto sulla sua pagina Facebook: \"Abbiamo perso una persona straordinaria con un cuore enorme e un talento incredibile; \u00e8 morto facendo ci\u00f2 che amava\". Anche molte celebrit\u00e0, tra cui Russell Crowe, Diane Warren e Celine Dion, hanno espresso le loro condoglianze. Dion, che ha cantato \"My Heart Will Go On\", una delle composizioni pi\u00f9 popolari di Horner e considerata la canzone simbolo di Dion, ha scritto sul suo sito web che lei e il marito Ren\u00e9 Ang\u00e9lil sono stati \"scossi dalla tragica morte\" del loro amico e \" ricorderanno sempre la sua gentilezza e il suo grande talento che hanno cambiato la sua carriera\". \" Leona Lewis, che ha registrato \"I See You\" di Horner per Avatar, ha detto che lavorare con lui \"\u00e8 stato uno dei momenti pi\u00f9 grandi della mia vita\".\nI postumi.\nL'indagine condotta dopo l'incidente da parte del National Transportation Safety Board (\"NTSB\") ha rivelato che la causa principale dell'incidente \u00e8 stata l'incapacit\u00e0 di Horner di mantenere la distanza dal terreno durante i lavori aerei a bassa quota. Durante il volo, Horner ha contattato il \"Southern California Air Route Traffic Control Center\", dal quale ha ricevuto avvisi mentre sorvolava la zona di \"Chumash Wilderness.\" L'NTSB ha intervistato due testimoni del volo, che erano nelle loro case quando Horner li ha sorvolati; uno ha detto che l'aereo stava volando a una quota compresa tra i 500 e i 750 piedi (150 e 230 m). I dati radar della FAA hanno mostrato che l'aereo aveva effettuato molteplici virate a bassa quota ed eseguito manovre di rapido cambiamento di altitudine, volando basso attraverso il \"Quatal Canyon\" e sfiorando le creste delle montagne per meno di 100 piedi (30 m).\nla NTSB ha determinato inoltre che c'erano altri fattori chiave che hanno portato all'incidente. Il primo di questi \u00e8 stato l'uso da parte di Horner di farmaci prescritti per alleviare il dolore e il mal di testa. I test tossicologici hanno trovato butalbital, codeina ed etanolo nel corpo di Horner (sebbene l'etanolo possa essere stato prodotto dall'attivit\u00e0 dei microbi dopo la sua morte).\nPremi.\nHa vinto due premi Oscar nel 1998 per la colonna sonora e la canzone \"My Heart Will Go On\", entrambe per il film \"Titanic\". La celeberrima melodia ha ottenuto un successo planetario. Ha ottenuto la candidatura per la prestigiosa statuetta anche per \"Braveheart\", \"Apollo 13\", \"A beautiful mind\" e \"Avatar\". In totale Horner ha vinto due premi Oscar, due Golden Globe Awards, tre Satellite Awards, sei Grammy Awards, tre Saturn Awards ed \u00e8 stato candidato a tre premi BAFTA."}
{"id": "117095", "revid": "1318658", "url": "https://it.wikipedia.org/wiki?curid=117095", "title": "Costituzione sovietica del 1936", "text": "La Costituzione sovietica del 1936, adottata il 5 dicembre 1936 e conosciuta anche come Costituzione di Stalin, ridisegn\u00f2 la forma di governo dell'Unione Sovietica, sostituendo la Costituzione sovietica del 1918 e quella integrativa del 1924.\nLa Costituzione, promulgata in piena epoca stalinista, abrog\u00f2 le restrizioni sul diritto di voto, istitu\u00ec il suffragio universale diretto e contempl\u00f2 nuovi diritti dei lavoratori che si aggiunsero a quelli gi\u00e0 previsti dalla costituzione precedente, ammorbidendo leggermente le restrizioni religiose; rest\u00f2 in parte disattesa per lungo periodo, soprattutto nella parte dei diritti civili, vista la contemporaneit\u00e0 dell'emanazione della costituzione con le Grandi Purghe e di fatto sospesa durante gli anni della seconda guerra mondiale. Nel 1947 sub\u00ec alcune aggiunte e modifiche minori da parte del Soviet Supremo, ma rimase in vigore fino alla promulgazione della Costituzione del 1977.\nContenuto e struttura.\nPrincipi generali.\nLa Costituzione ai primi articoli stabilisce che l'Unione Sovietica \u00e8 una dittatura degli operai e dei contadini e vieta la propriet\u00e0 privata ad eccezione della piccolissima propriet\u00e0 di contadini e artigiani non associati che lavorino in proprio (cio\u00e8 escludendo l'assunzione di lavoratori dipendenti, definita sfruttamento), riconosciuta come propriet\u00e0 personale.\nDiritti dei cittadini.\nIl testo riconosce il diritto al lavoro (definito anche dovere, tranne per gli inabili, e secondo il principio \"chi non lavora, non mangia\" e \"da ciascuno secondo le sue capacit\u00e0, a ognuno secondo i suoi bisogni\"), alla tutela della salute con un sistema sanitario pubblico e universalistico, alla cura al momento della vecchiaia con le pensioni di anzianit\u00e0 o in caso di malattia con le pensioni e gli assegni di invalidit\u00e0, all'alloggio (assegnato in uso perpetuo a ciascun nucleo famigliare o singolo lavoratore) e all'istruzione.\nLa Costituzione assicura molti diritti civili: la divisione assoluta tra Stato e Chiesa, la libert\u00e0 di culto religioso (ma non di propaganda, rimanendo cos\u00ec il culto un aspetto strettamente personale e privato, consentito nelle chiese autorizzate e nelle case) e di propaganda antireligiosa (art. 124), di parola, di stampa, di riunione e, entro certi limiti, di associazione (art. 125). L'articolo sulla libert\u00e0 religiosa, che permise alle elezioni del 1937 l'ammissione di candidati comunisti espressamente credenti, fu voluto da Stalin in contrapposizione a gran parte della dirigenza del PCUS, che voleva invece proibire il culto e la libert\u00e0 religiosa.\nVengono riconosciuti anche l'inviolabilit\u00e0 della persona e l'habeas corpus (art. 127), l'uguaglianza assoluta dei sessi, oltre che l'inviolabilit\u00e0 del domicilio (art. 128), il diritto alla piccola propriet\u00e0 privata (specie contadina, con il sistema dei kolchoz) e all'impresa familiare (senza possibilit\u00e0 di assumere dipendenti, diritto riconosciuto solo allo Stato) e confermato l'obbligo di servizio militare per tutti i cittadini (art. 132), mentre il tradimento e lo spionaggio a favore del nemico vengono definiti come i reati pi\u00f9 gravi (art. 133) e passibili della massima pena secondo il codice penale russo del 1922 (quindi la pena di morte, come in gran parte dei codici penali dell'epoca, ma che comunque non viene nominata nella Costituzione). Inoltre, viene anche affermato che chi tenta di danneggiare la propriet\u00e0 socialista (senza specificare il modo) sar\u00e0 considerato \"nemico del popolo\" (art. 131).\nSistema politico.\nPrevede l'elezione diretta di tutti gli organi di governo e la loro riorganizzazione in un sistema singolo e uniforme.\nLa Costituzione del 1936 ha cambiato nome al Comitato Centrale Esecutivo, ribattezzandolo Soviet Supremo dell'Unione delle Repubbliche Socialiste Sovietiche, che aveva come principale potere quello legislativo. Come il suo predecessore, il Soviet Supremo era diviso in due organi: il Soviet dell'unione e il Soviet delle Nazionalit\u00e0. La Costituzione delegava al Soviet Supremo il compito di scegliere le commissioni, che dovevano svolgere gran parte del lavoro.\nCome nella Costituzione precedente, il Praesidium esercit\u00f2 i pieni poteri del Soviet Supremo fra le sessioni ed ebbe il compito di interpretare le leggi. Il presidente del Praesidium era il capo di Stato. Il Sovnarkom (diventato nel 1946 il Consiglio dei ministri) ha continuato a fungere da ramo esecutivo del governo.\nIl centro della politica rimane il Partito Comunista dell'Unione Sovietica, e il suo Segretario generale (Stalin, che era anche presidente del Praesidium).\nDelle quattro costituzioni dell'Unione Sovietica, quella del 1936 \u00e8 stata quella che \u00e8 restata in vigore pi\u00f9 a lungo (quasi 41 anni). Fu sostituita nel 1977 (vedi Costituzione sovietica del 1977).\nStruttura della Costituzione.\nLa costituzione adottata nel il 5 dicembre 1936 conteneva 13 capitoli e 146 articoli.\nCostituzione sovietica e Costituzione italiana.\nLa Costituzione sovietica venne lodata da Palmiro Togliatti, segretario del Partito Comunista Italiano, in alcuni discorsi all'Assemblea Costituente, come un esempio di buona legislazione, specie per quanto riguardava la giustizia sociale e la divisione tra Stato e Chiesa, come nella carta sovietica riproposta esplicitamente in quella italiana (art. 7, comma 1).\nCi sono stati casi in cui si sono paragonati alcuni contenuti della Costituzione staliniana a quelli della Costituzione della Repubblica italiana del 1948, per alcuni articoli riguardanti il lavoro, particolarmente come forma di critica da parte di esponenti anticomunisti o liberisti. Silvio Berlusconi, ad esempio, pronunci\u00f2 le seguenti parole nel 2003, intervenendo ad un Convegno di Confindustria: \u00abLa formulazione dell'articolo 41 e seguenti risente delle implicazioni sovietiche che fanno riferimento alla cultura e alla costituzione sovietica da parte dei padri che hanno scritto la Costituzione\u00bb, riferendosi all'articolo che recita \"\u00abL'iniziativa economica privata \u00e8 libera. Non pu\u00f2 svolgersi in contrasto con la utilit\u00e0 sociale o in modo da recare danno alla sicurezza, alla libert\u00e0, alla dignit\u00e0 umana. La legge determina i programmi e i controlli opportuni perch\u00e9 l'attivit\u00e0 economica pubblica e privata possa essere indirizzata e coordinata a fini sociali\u00bb\". Nel 1997 aveva dichiarato che \u00abla Costituzione del 1948 ( [...] ) come sappiamo ebbe a modello la Costituzione sovietica\u00bb. Tra gli altri, il politologo Giovanni Sartori rispose definendo l'affermazione \u00abuna sciocchezza\u00bb a sfondo meramente politico e non giuridico..\nIn realt\u00e0 gi\u00e0 la Costituzione francese del 1793 riconosceva i fini sociali dell'attivit\u00e0 lavorativa e imprenditoriale, nonch\u00e9 quelli della propriet\u00e0 oltre che l'uguaglianza davanti alla legge, il suffragio universale e gli altri diritti fondamentali, anche se ci sono alcune effettive somiglianze nella forma e nel contenuto di alcuni articoli tra la Costituzione sovietica del 1936 e quella italiana del 1948: ad esempio, il diritto al lavoro garantito e il dovere di lavorare o svolgere una funzione di pubblica utilit\u00e0, la funzione sociale della propriet\u00e0 (con l'ampia possibilit\u00e0 di propriet\u00e0 pubblica, e il riconoscimento speciale dato alla piccola propriet\u00e0 privata) e la difesa della Patria (tramite il servizio militare), quest'ultima da entrambe le costituzioni definita, tramite identiche parole, come \"sacro dovere del cittadino\". \nLa formulazione del primo articolo della Costituzione italiana, originariamente proposta dalla fazione di sinistra dell'Assemblea Costituente e firmata da Togliatti, Nenni e Basso fu: \u00abL'Italia \u00e8 una Repubblica democratica di lavoratori\u00bb, che alludeva all'incipit della costituzione sovietica: \u00abL'Unione delle Repubbliche Socialiste Sovietiche \u00e8 uno Stato socialista di operai e contadini\u00bb. In particolare, nella seduta dell'11 marzo 1947, Togliatti afferm\u00f2: \nLa proposta non fu poi approvata per pochi voti, ma il 22 marzo pass\u00f2 il compromesso ideato da Fanfani (esponente della corrente di sinistra della DC) e appoggiato anche dal PCI e PSIUP: \u00abRepubblica democratica, fondata sul lavoro\u00bb."}
{"id": "117098", "revid": "122740245", "url": "https://it.wikipedia.org/wiki?curid=117098", "title": "Howard Shore", "text": "Autore di oltre ottanta colonne sonore per il cinema, tra cui quelle dei film di David Cronenberg e della trilogia de \"Il Signore degli Anelli\", ha vinto il premio Oscar nel 2002 per le musiche de \"Il Signore degli Anelli - La Compagnia dell'Anello\" e nel 2004 per quelle de \"Il Signore degli Anelli - Il ritorno del re\", oltre che per la canzone \"Into the West\".\nBiografia.\nFormazione e primi successi.\nAppassionatosi alla musica fin dalla pi\u00f9 tenera et\u00e0, la studia al Berklee College of Music di Boston. Dal 1969 al 1972 suona il sassofono contralto nel gruppo musicale canadese Lighthouse. Dopo aver lavorato come direttore d'orchestra a un programma TV dalla vita breve creato da Lorne Michaels (di cui era amico sin da ragazzo) e aver scritto le musiche per uno spettacolo di magia di Doug Henning, \u00e8 stato dal 1975 fino al 1980 direttore dell'orchestra in studio del celebre programma comico di Michaels \"Saturday Night Live\". Shore vi \u00e8 apparso anche in diversi sketch musicali, tra cui nel 1976 vestito da apicoltore mentre, con John Belushi e Dan Aykroyd vestiti da api, interpreta il brano swamp blues di Slim Harpo \"I'm a King Bee\"; fu lui stesso a suggerire ai due il nome di Blues Brothers.\nLa sua prima composizione per il cinema \u00e8 per un film canadese a basso costo, \"I Miss You, Hugs and Kisses\", subito seguita da quella per \"Brood - La covata malefica\" (1979). Da l\u00ec, instaurer\u00e0 una duratura collaborazione col suo regista, il compatriota David Cronenberg, componendo le musiche di ogni suo lungometraggio con la sola eccezione di quelle de \"La zona morta\", opera di Michael Kamen. Secondo Shore, la possibilit\u00e0 di \"sperimentare approcci anche molto differenti\" a inizio carriera, ad esempio in \"Scanners\", \"Videodrome\" o \"La mosca\", ha influito molto nella sua formazione come compositore.\nIl primo film statunitense a cui lavora \u00e8 \"Fuori orario\" (1985) di Martin Scorsese, a cui era stato presentato da Cronenberg. Diventato poi una presenza fissa a Hollywood, compone le colonne sonore di almeno due o tre film all'anno ogni anno ininterrottamente dal 1988 al 2000, tra cui quelle di successi come \"Big\", \"Il silenzio degli innocenti\" (per cui viene candidato ai BAFTA), \"Mrs. Doubtfire\", \"Philadelphia\", \"Il cliente\", \"Ed Wood\" (per cui viene candidato ai Grammy), \"Seven\" e \"The Game\", entrambi di David Fincher, \"Dogma\", \"Striptease\" e \"Alta fedelt\u00e0\", oltre a proseguire il sodalizio con Cronenberg con \"Inseparabili\", \"Il pasto nudo\" e \"Crash\".\nIn televisione, ha composto con John Lurie la musica di apertura del \"Late Night with Conan O'Brien\".\nPeriodo de \"Il Signore degli Anelli\".\nNell'agosto 2000, Shore viene annunciato ufficialmente come compositore dell'atteso adattamento cinematografico della trilogia fantasy de \"Il Signore degli Anelli\" diretto da Peter Jackson, considerato \"il suo progetto pi\u00f9 ambizioso fino ad allora\". Per quasi quattro anni a partire dal 1999, quando aveva visitato il set dei film e creato il tema musicale di Frodo Baggins e della Contea prima ancora che cominciassero le riprese, Shore compone, orchestra, dirige e produce oltre 11 ore di musiche, comprese di canzoni nei linguaggi fittizi creati dal suo autore J. R. R. Tolkien e di oltre 100 leitmotiv per personaggi, luoghi e culture, un primato nella storia del cinema. Tra le varie particolarit\u00e0 c'\u00e8 la forte presenza di numerosi cori differenti, per i quali Shore si ispira all'opera, l'utilizzo di percussioni, strumenti esotici e ripetute fanfare.\nParallelamente all'enorme successo di pubblico e critica della trilogia, che lo rende secondo Classic FM \"uno dei compositori per il cinema pi\u00f9 richiesti del momento\", la colonna sonora del primo film, \"Il Signore degli Anelli - La Compagnia dell'Anello\" (2001), gli fa vincere un Oscar alla migliore colonna sonora e un Grammy. L'anno seguente, tuttavia, quella del successivo \"Le due torri\" viene squalificata dall'Academy a causa di una sua nuova regola contro il riutilizzo di temi musicali e leitmotiv provenienti da film precedenti; ritirato il bando all'ultimo minuto, finir\u00e0 comunque per non venire candidato, nonostante fosse inizialmente ritenuto tra i favoriti per la vittoria. Subisce un destino simile anche \"Gangs of New York\", dove Shore si sostituisce al veterano Elmer Bernstein (i cui 75 minuti di musiche create per il film erano state rifiutate in fase di post-produzione dal regista Scorsese, con cui il compositore canadese torna a collaborare a 17 anni da \"Fuori orario\") con una propria partitura da concerto inutilizzata, \"Brooklyn Heights\", in odore di squalifica a causa delle oltre altre 60 tracce non originali presenti nel film. Sempre nel 2002, compone le musiche di \"Panic Room\" di Fincher e \"Spider\" di Cronenberg.\nL'abrogazione della regola consentir\u00e0 a Shore di vincere nel 2004 due dei 13 premi Oscar conquistati da \"Il Signore degli Anelli - Il ritorno del re\", oltre che a un Golden Globe e un altro Grammy per la colonna sonora. Il secondo di questi, alla migliore canzone, gli arriva in qualit\u00e0 di compositore e co-autore del testo, assieme a Fran Walsh e ad Annie Lennox degli Eurythmics, del brano \"Into the West\", interpretato dalla Lennox e presente integralmente durante i titoli di coda del film. Per quest'ultimo, vince anche, tra gli altri premi, il Golden Globe per la migliore canzone originale e un Grammy alla miglior canzone scritta per il cinema, la televisione o altri media audio-visivi.\nLe musiche della trilogia, specialmente i brani \"Concerning Hobbits\" e \"The Bridge of Khazad-Dum\", sono considerate tra le pi\u00f9 memorabili della storia del cinema. Gli ascoltatori della radio britannica Classic FM hanno eletto la colonna sonora di Shore per sei anni consecutivi, fino al 2015, come la migliore di sempre, battendo quelle di \"Schindler's List\", \"Il gladiatore\", \"Guerre stellari\" e \"La mia Africa\". Secondo l'interprete di Aragorn Viggo Mortensen, il suo successo pu\u00f2 essere spiegato dalla \u00ababilit\u00e0 [di Shore] di carpire il contenuto emotivo dei film [...] dimostrare una comprensione particolare del potere subliminale che pu\u00f2 avere la musica [e] del ritmo essenziale delle storie\u00bb. Shore ha poi trasformato la sua colonna sonora in un'opera sinfonica composta da 6 movimenti per orchestra e coro, la Lord of the Rings Symphony, eseguita per la prima volta nel 2003 a Wellington, in Nuova Zelanda. Da allora \u00e8 stata portata in tutto il mondo dalle migliori orchestre dirette dallo stesso Shore, collezionando una lunga serie di successi; la versione originale \u00e8 registrata, come per la colonna sonora, dalla London Philharmonic Orchestra.\nDopo \"Il Signore degli Anelli\".\nIn concomitanza col suo impegno internazionale nella Lord of the Rings Symphony, Shore comincia a diradare le proprie composizioni per il cinema, intensificando la sua attivit\u00e0 di direttore d'orchestra e in altre sperimentazioni musicali.\nNel 2004 prosegue la collaborazione con Scorsese firmando la colonna sonora di \"The Aviator\", registrata dalla Brussels Philharmonic. Nonostante la sua partitura sia oggetto di pesanti tagli in sede di montaggio, arrivando ad ammontare a meno di un terzo delle musiche finali del film, Shore vi vince il suo terzo Golden Globe per la migliore colonna sonora originale. Riunitosi con Jackson l'anno seguente per comporre le musiche del rifacimento da lui diretto di \"King Kong\", finisce per abbandonare la produzione a meno di due mesi dall'uscita a causa di divergenze creative riguardo alle scelte musicali adottate, venendo sostituito da James Newton Howard.\nNel 2007 ottiene la sua quinta candidatura ai Golden Globe per la colonna sonora de \"La promessa dell'assassino\" di Cronenberg. \u00c8 stato poi creatore e autore delle musiche di un'opera teatrale basata su \"La mosca\", rappresentata per la prima volta nel 2008 al Th\u00e9\u00e2tre du Ch\u00e2telet di Parigi.\nNel 2012 ottiene la sua quarta e sesta candidatura rispettivamente agli Oscar e ai Golden Globe per la colonna sonora di \"Hugo Cabret\" di Scorsese. Sempre nel 2012, torna a realizzare le musiche per un film diretto da Jackson e ambientato nella Terra di Mezzo col prequel de \"Il Signore degli Anelli\" \"Lo Hobbit - Un viaggio inaspettato\", seguito da \"Lo Hobbit - La desolazione di Smaug\" (2013) e \"Lo Hobbit - La battaglia delle cinque armate\" (2014). Lo stesso anno vince anche il premio per la migliore colonna sonora al festival di Cannes 2014 per \"Maps to the Stars\", sua ultima collaborazione con Cronenberg.\nVita privata.\nEbreo d'origine, risiede a Tuxedo Park ed \u00e8 sposato con Elizabeth Cotnoir. \u00c8 zio del compositore Ryan Shore."}
{"id": "117102", "revid": "729019", "url": "https://it.wikipedia.org/wiki?curid=117102", "title": "Lussazione", "text": "Una lussazione \u00e8 uno spostamento permanente delle superfici articolari l'una rispetto all'altra. La \"lussazione\" \u00e8 detta \"completa\" se la perdita dei rapporti fra le due superfici \u00e8 totale, quando invece resta un contatto parziale, si parla di \"lussazione incompleta\" o di \"sublussazione\".\nEziologia.\nFra le \"lussazioni traumatiche\" ricordiamo:\nLussazione della spalla.\nLa lussazione della spalla \u00e8 la pi\u00f9 frequente delle lesioni traumatiche. La sua prognosi \u00e8 abitualmente favorevole. La lussazione antero-interna \u00e8 la pi\u00f9 frequente.\nClinica.\nIn seguito ad una caduta sulla mano, col braccio in abduzione ed in rotazione esterna, il paziente, in genere un adulto giovane, avverte un forte dolore e il braccio si presenta flesso e sostenuto dalla mano valida.\nSe visitato il paziente presenta:\n\u00c8 indispensabile cercare complicazioni di cui il ferito deve essere avvertito:\nDiagnosi.\nLe radiografie confermano l'impressione clinica e rilevano un'eventuale frattura della grande tuberosit\u00e0 della stessa testa omerale.\nEvoluzione.\nL'evoluzione di una lussazione della spalla trattata correttamente \u00e8 pi\u00f9 delle volte favorevole, grazie a una rieducazione attiva assidua, le possibili complicazioni sono di due tipi:\nTerapia.\nNelle lussazioni antero-interne senza lesioni ossee associate, il trattamento consiste in una riduzione precoce, sotto anestesia locale poi, sotto controllo radiologico, in una contenzione che immobilizza il gomito al corpo per 2-3 settimane (a seconda dell'et\u00e0 del paziente).\nLa rieducazione deve escludere (non toccare per 15 giorni) i massaggi e comporta una mobilizzazione attiva e assidua a partire dal 15\u00ba giorno.\nLussazioni abituali della rotula.\nRicordiamo che l'articolazione femoro-patellare non ha stabilit\u00e0 ossea intrinseca durante i primi 20-30\u00b0 di flessione. La stabilit\u00e0 diventa effettiva solo dopo i 70-80\u00b0 quando la rotula scivola dentro la scanalatura tra i condili.\nLa stabilit\u00e0 \u00e8 assicurata dai muscoli e dai legamenti e, nelle posizione di flessione pi\u00f9 importanti, dalla forma a V della rotula incastrata nella gola femorale.\nL'inserzione del tendine rotuleo spesso molto esterna, genera una forte tendenza allo spostamento verso l'esterno della rotula quando il quadricipite si contrae o quando il ginocchio \u00e8 in totale posizione estesa.\nEsistono pure delle displasie dell'articolazione femoro-rotulea. In questi casi le faccette articolari della rotula troppo appiattite, si articolano con i condili femorali che non hanno una scanalatura abbastanza profonda per mantenere la rotula ben centrata. Si instaura una instabilit\u00e0 e la rotula potr\u00e0 spostarsi facilmente, spesso anche in seguito a minimi traumi o movimenti laterali.\nClinica.\nLa prima lussazione avviene di solito in seguito a una banale caduta. La rotula ritorna spesso a posto da sola con uno schiocco doloroso seguito da un versamento di durata variabile.\nTerapie.\nSecondo la gravit\u00e0 del quadro clinico (frequenza di lussazione, ecc.), presenza di segni di displasia (bambino):"}
{"id": "117104", "revid": "36426", "url": "https://it.wikipedia.org/wiki?curid=117104", "title": "Acustica", "text": "Lacustica (dal greco \"\u1f00\u03ba\u03bf\u03cd\u03b5\u03b9\u03bd\", \"udire\") \u00e8 quella branca della fisica che studia il suono, le sue cause - le onde di pressione -, la sua propagazione e la sua ricezione. In un'accezione pi\u00f9 generale, l'acustica comprende anche lo studio degli infrasuoni e degli ultrasuoni, che non sono percepibili dall'uomo attraverso l'udito, ma si comportano - da un punto di vista fisico - nello stesso modo. Pi\u00f9 in generale, si intende talvolta con acustica lo studio delle vibrazioni meccaniche nei mezzi materiali.\nStoria e basi di teoria.\nI primi studi sul suono furono eseguiti da Pitagora nel VI secolo a.C., ma l'ipotesi che il suono fosse una conseguenza di onde di pressione \u00e8 stata sostenuta da Crisippo. Le conoscenze degli antichi greci erano comunque alquanto raffinate, come dimostra il famoso teatro di Epidauro.\nL'acustica come scienza si sviluppa a partire dal 1600. Tra i protagonisti si ricorda Mersenne, che comp\u00ec la prima misura della velocit\u00e0 del suono.\nL'equazione generale che regola la propagazione delle onde sonore in un fluido, si ottiene combinando l'equazione di Eulero della legge di conservazione della quantit\u00e0 di moto\ndove formula_2 \u00e8 la densit\u00e0 di massa del fluido considerato, con l'equazione di continuit\u00e0, che rappresenta la legge della conservazione della massa\ne con la relazione che descrive la variazione formula_4 della pressione conseguente a una variazione formula_5 di densit\u00e0\ndove formula_7 \u00e8 il rapporto fra il calore specifico a pressione costante e quello a volume costante del fluido considerato. In questa equazione si considerano trasformazioni adiabatiche piuttosto che trasformazioni isoterme, perch\u00e9 durante le rapide compressioni e rarefazioni del fluido dovute all'onda sonora, esso non ha il tempo di equilibrare la sua temperatura. Ponendo formula_8, sviluppando al primo ordine in formula_9 e in formula_10, e indicando con formula_11 la pressione all'equilibrio, si ottiene l'equazione delle onde sonore o equazione di Helmholtz in assenza di sorgenti.\nTale equazione descrive la variazione della pressione nello spazio e nel tempo, nell'ipotesi di propagazione in mezzi omogenei, isotropi e senza perdite dissipative. Il fattore \"a\" rappresenta la velocit\u00e0 di propagazione dell'onda sonora nel mezzo considerato. Nel caso di propagazione attraverso un gas vale:\nNel caso dell'aria, assumendo i valori\nalla temperatura di 0\u00a0\u00b0C e alla pressione di 1 atm\nLa risoluzione dell'equazione di Helmholtz, effettuata attraverso sistemi di integrazione numerica e l'ausilio di calcolatori elettronici, porta alla descrizione accurata e completa di qualunque fenomeno acustico. Nel caso di mezzo lineare omogeneo privo di perdite si pu\u00f2 utilizzare nella rappresentazione del sistema un modello lineare stazionario. In tale assunzione vale la pena notare come la soluzione dell'equazione di Helmholtz in presenza di una sorgente formula_16:\n\u00e8 data dalla funzione di Green. Ne segue che la soluzione dell'equazione \u00e8 data, per una generica sorgente di campo formula_18, dalla convoluzione della medesima con la funzione di Green formula_19:\nLo studio dell'acustica \u00e8 stato fondamentale nello sviluppo delle arti. Per alcune di queste, specialmente nel campo delle scale musicali e degli strumenti musicali, sono state sviluppate teorie esaurienti soltanto dopo anni di studio scientifico e di sperimentazione da parte dei musicisti. Ad esempio, molto di quanto oggi si sa sull'acustica in architettura \u00e8 stato appreso dopo secoli di prove ed errori, e soltanto recentemente \u00e8 stato formalizzato in modo rigorosamente scientifico. In sostanza oggi costruire un teatro come quello di Epidauro non comporterebbe problemi tecnici tali da non essere perfettamente risolvibili sia in sede di progettazione che di esecuzione; quello che oggi manca per tali realizzazioni \u00e8 la ragione economica non tanto in senso finanziario quanto come risultanza di una valutazione globale che consideri tutti gli elementi in gioco, dai motivi di mercato, a quelli artistici ed educativi.\nPropagazione sonora in campo libero (o aperto).\nIl caso pi\u00f9 semplice \u00e8 quello in cui un suono o un rumore si propaga liberamente in aria, senza incontrare alcun ostacolo: si parla in questo caso di \"campo libero\".\nIn questa ipotesi ed in presenza di mezzo non dissipativo i parametri intensit\u00e0 (I), potenza (W) e pressione (p) sono correlati dalla formula\ndove formula_22 e formula_23 sono, rispettivamente, i valori d'intensit\u00e0 e potenza acustica corrispondenti alla soglia di udibilit\u00e0.\nOltre al caso della sorgente puntiforme che produce un fronte d'onda sferico esiste il caso di sorgenti acustiche lineari che producono un fronte d'onda cilindrico (es. es. traffico stradale o ferroviario, fluido che si muove in regime turbolento all'interno di una condotta). In questo caso, si dimostra che il livello di pressione sonoro percepito ad una distanza r dalla sorgente e per un rumore lineare di lunghezza l \u00e8 pari a:\nformula_24\nL'attenuazione del rumore dovuto alla distanza dalla sorgente non \u00e8 l'unico fattore di riduzione della percezione del rumore stesso. In generale, tra i fattori principali di attenuazione del rumore vi sono:\n- condizioni meteorologiche\n- presenza di alberature\n- barriere\nOgnuno di questo fattori contribuisce, in misura variabile a seconda delle condizioni presenti nei singoli casi in esame, alla riduzione del rumore percepito ad una distanza r dalla sorgente sonora emittente. \nPropagazione sonora in campo chiuso (o confinato).\nDiversi dal precedente sono i casi in cui:\n- l'ambiente (oggetto di studio) coincide con quello in cui \u00e8 collocata la sorgente sonora \n- la trasmissione del suono avviene da un ambiente disturbante (ove \u00e8 collocata la sorgente sonora) ad un ambiente disturbato.\nNel primo caso si possono individuare, a seconda della distanza dalla sorgente sonora, tre zone (campi): il campo libero, semiriverberante e riverberante. Nel campo libero non ci sono sostanzialmente ostacoli tra la sorgente sonora ed il ricevente e l'attenuazione sonora dipende principalmente dalla distanza r e dal fattore di direttivit\u00e0 Q.\nSettori applicativi.\nDal punto di vista applicativo, l'acustica pu\u00f2 essere suddivisa in numerosi settori: l'acustica architettonica, che si occupa della qualit\u00e0 acustica degli edifici e delle sale dei teatri, l'acustica degli strumenti musicali, che si occupa delle loro propriet\u00e0 e delle loro caratteristiche, l'acustica ambientale, che si occupa dei problemi collegati al rumore in ambiente esterno, l'acustica edilizia, che ha come obiettivo l'isolamento degli ambienti dai rumori disturbanti, l'acustica subacquea, che tratta della propagazione delle onde e della loro percezione negli ambienti marini, l'acustica medica che si occupa di sviluppare in ambito terapeutico e diagnostico metodi e strumenti basati sulla propagazione di onde acustiche all'interno del corpo umano. Una delle ultime frontiere applicative \u00e8 la diagnostica intensimetrica come l'acustica per immagini.\nGli aspetti percettivi e biologici dell'acustica sono poi oggetto di settori di studio specifici come la psicoacustica, che studia la psicologia della percezione del suono negli esseri umani, e l'audiometria, che si occupa della valutazione delle caratteristiche fisiologiche dell'orecchio e della misurazione delle capacit\u00e0 uditive.\nAnalogie acustiche.\nSpesso per descrivere i fenomeni acustici si ricorre alle cosiddette \"analogie\", ovvero si sfruttano anche in acustica i risultati e le formule presenti in altri settori della fisica.\nAnalogia elettrica.\nLa grandezza\nprende talvolta il nome di impedenza acustica caratteristica. Pi\u00f9 in generale, nel caso di onde piane, il rapporto tra la pressione sonora e la \"velocit\u00e0 di particella\", ovvero la velocit\u00e0 con cui oscillano le particelle del mezzo, viene denominato impedenza acustica specifica, ed \u00e8 rappresentata da una grandezza complessa\nTale analogia \u00e8 alla base del \"metodo delle impedenze progressive\" utilizzato per prevedere il comportamento delle strutture in acustica architettonica.\nAnalogia ottica.\nConsiderando la normale alla superficie dell'onda che si propaga, la propagazione dell'onda stessa pu\u00f2 essere rappresentata da \"raggi acustici\", che descrivono piuttosto bene fenomeni come la riflessione, la rifrazione e la diffrazione. Il caso pi\u00f9 esemplificativo \u00e8 dato dalla riflessione delle onde sonore, per le quali vale la legge di Snell."}
{"id": "117107", "revid": "13369", "url": "https://it.wikipedia.org/wiki?curid=117107", "title": "Operatore binario", "text": ""}
{"id": "117109", "revid": "124749860", "url": "https://it.wikipedia.org/wiki?curid=117109", "title": "Jeet Kune Do", "text": "Il Jeet Kune Do (\u622a\u62f3\u9053), abbreviato in JKD, \u00e8 un'arte marziale sincretica non tradizionale, scientifico-filosofica basata sul combattimento \"essenziale\" fondata dal celebre shifu Bruce Lee negli anni sessanta. In cantonese \"Jeet\" significa \"intercettare\", \"Kune\" \"pugno\" e \"Do\" \"via\"; Jeet Kune Do significa, quindi, \"la via del colpo intercettore\".\nIl Jeet Kune Do di Bruce Lee.\nIl libro \u201cJeet Kun do\u201d era un progetto di Bruce Lee, realizzato in seguito da sua moglie Linda. \u00c8 una raccolta di tutti i suoi scritti che elabor\u00f2 maggiormente in un periodo di grande difficolt\u00e0 della sua vita, un incidente alla schiena nel 1970 che lo costrinse a letto per sei mesi. Il suo corpo era immobilizzato ma la sua mente rimase in continuo movimento affinando la sua arte. Lo scopo del suo lavoro non era quello di insegnare arti marziali tramite un libro ma quello di far conoscere un\u2019arte derivata da molto studio e molto lavoro. La lettura del libro auspica all\u2019arrivo di una conoscenza profonda di Bruce, ma soprattutto ad una conoscenza profonda di s\u00e9 stessi, come sottolinea la moglie Linda nell\u2019introduzione del libro. \u00c8 dunque un percorso di consapevolezza di s\u00e9.\nL\u2019innovazione del pensiero di Bruce Lee sta nel mettere a confronto le arti marziali con la filosofia. Per praticare una buona arte marziale non \u00e8 di fondamentale importanza la forza e il fisico ma \u00e8 vincente in un combattimento chi sa comprendere la natura dell\u2019altro che si ha di fronte.\nL\u2019importanza del pensiero di Bruce Lee sta nella fluidit\u00e0 del pensiero e del movimento, non bisogna rimanere rigidi e chiusi dentro ad uno schema ma sapersi adattare alla situazione perch\u00e9 ogni situazione \u00e8 diversa. Ci\u00f2 comporta una profonda spiritualit\u00e0 interiore, una grande forza di concentramento e di controllo che Bruce aveva.\nOrigine.\nIl suo fondatore, Bruce Lee, nel 1953 all'et\u00e0 di 13 anni inizi\u00f2 a praticare il \"Wing Chun\" dal maestro Yip Man, rivelandosi particolarmente dotato nelle arti marziali.\nQuando nel '59 si trasfer\u00ec a San Francisco, Lee prese a interessarsi anche ad altre arti marziali oltre al Wing Chun. Lesse numerosi libri e studi\u00f2 diversi modi di combattere, focalizzando il proprio interesse soprattutto sul pugilato. Andando controcorrente, Lee prefer\u00ec, quindi, appoggiarsi anche alle arti marziali occidentali, nonostante provenisse da un insegnamento orientale. Avendo imparato uno stile di combattimento che sfruttava i colpi da breve o brevissima distanza, Lee risultava evidentemente impreparato nel combattimento a lunga e media distanza e, poich\u00e9 il Wing Chun non prevede combattimenti a lunga distanza, si sarebbe trovato spiazzato contro un avversario che combattesse in tale modo: di conseguenza approfond\u00ec anche quest'ambito del combattimento. Pensava che un buon artista marziale dovesse essere completo: era, quindi, indispensabile saper tirare calci da lontano e da vicino, pugni alti e bassi. Cominci\u00f2 ad allenarsi modificando il \"wing chun\" classico che aveva appreso: apport\u00f2 modifiche alla posizione di guardia, ad alcuni angoli e aggiunse anche una distanza lunga di tecniche di calci che derivava da studi sugli stili di kung fu del nord. Lee approfond\u00ec anche le sue conoscenze scientifiche: chinesiologia, fisiologia, dietistica, ecc.\nLe origini di quello che Bruce Lee chiamava \"jeet kune do\" si hanno nel 1965, quando il campione di arti marziali gestiva una palestra a Oakland. Allenandosi con James Lee, Bruce continu\u00f2 a modificare il \"wing chun\" fino a renderlo differente e denominandolo successivamente Jun Fan Gung Fu, il \"kung fu\" di Jun Fan (Jun Fan perch\u00e9 da piccolo i genitori gli hanno dato diversi soprannomi [\"jun fan, xiao long, xiao lao\" ecc.], pensando che ci\u00f2 lo potesse salvare dalla \"maledizione\" della loro famiglia: \u00e8 per questo motivo che Bruce Lee all'anagrafe \u00e8 registrato con un nome femminile), un'arte ancora molto simile al \"wing chun\". Lo scontro tra Bruce Lee e Wong Jack-man si rivel\u00f2 un punto di svolta per lo sviluppo del Jeet Kune Do. Lee concluse dal combattimento che la stretta aderenza al sistema di forme del Wing Chun classico era limitativa in situazioni di combattimento reale. Egli decise quindi di studiare altre arti marziali, vale a dire \"judo, ju jitsu, karate, taekwondo, savate, muay thai, aikido, silat, tai chi, panantukan\", svariati stili di \"kung fu\"; addirittura, prese in considerazione la scherma occidentale, assorbendo ci\u00f2 che risultava utile e scartando ci\u00f2 che non era necessario. Il termine ufficiale fu scelto da Lee nel 1967 dopo un'intensa sessione di allenamento con Dan Inosanto.\nIl continuo processo di evoluzione del JKD culmin\u00f2 quando nel 1970, costretto a letto a seguito di un incidente, Lee avvi\u00f2 un'intensa attivit\u00e0 di elaborazione filosofica e metodologica.\nDi conseguenza, si complet\u00f2 la sua filosofia/metodo di stile senza stile, nessun metodo come metodo.\nDescrizione.\nIl JKD \u00e8 un'arte, scienza e filosofia del combattimento ideata da Bruce Lee attraverso un processo di semplificazione, modificazione e aggiornamento di tecniche e principi combattivi appartenenti sia alle arti marziali orientali che agli sport da combattimento occidentali.\nIl JKD promuove il concetto di semplicit\u00e0, efficacia ed economia delle energie ed esclude la distinzione in scuole e stili.\nInoltre, accoglie al suo interno alcuni principi filosofici del Taoismo, Buddhismo Zen, del Maestro indiano Krishnamurti e del Pragmatismo.\nPer quanto riguarda il bagaglio tecnico-tattico, Lee analizz\u00f2 molti sistemi di combattimento tra i quali Judo, Ju Jitsu, Karate, Taekwondo, Kend\u014d, Muay Thai, Aikid\u014d, Silat, Tai Chi, Panantukan e svariati stili di kung fu, ma le arti marziali e gli sport da combattimento che ispirarono maggiormente Bruce Lee nel processo di sintesi e intuizione del JKD sono \"il Pugilato e la Scherma (\"il riferimento a queste discipline \u00e8 costante nelle migliaia di pagine di scritti di Bruce Lee, laddove gli altri metodi vengono esauriti in poche righe, in cui si limita ad elencarne punti deboli e punti forti\"), \"e in minor misura \"il Wing Chun \"ed alcune tecniche di gamba appartenenti\" a\"gli stili di \"Kung Fu\" della Cina del Nord e alla Savate francese.\nDi notevole supporto per Lee fu lo studio delle teorie e metodologie dell'allenamento, nonch\u00e9 della fisiologia e biomeccanica del corpo umano, in quanto influirono positivamente nell'elaborazione del JKD tanto quanto l'analisi dei vari stili di combattimento.\nOgni tecnica del Jeet Kune Do \u00e8 stata sviluppata dal suo stesso creatore: Bruce Lee. Il principio dell'economia della linea diretta e di combattimento ridotto all'essenziale, nonch\u00e9 gli esercizi per lo sviluppo dell'equilibrio e della sensibilit\u00e0 (chi-sao), vengono direttamente dal Wing Chun. La posizione, il footwork, e altre strategie di movimento del JKD vengono assorbite dalla scherma. Anche il principio di base del JKD di intercettare l'avversario, infatti, \u00e8 un atteggiamento tipico della scherma. Ed \u00e8 proprio questo principio che d\u00e0 il nome al Jeet Kune Do. Secondo Aldo Nadi e Julio Martinez Castello, due schermidori citati ampiamente negli scritti di Lee, l'idea centrale della scherma \u00e8 poter sistemare il proprio avversario in modo da poterlo intercettare e colpirlo in un suo punto debole..Per i movimenti e la generazione massima di forza, Lee s'ispir\u00f2 a pugili come Dempsey, Haislet, Driscoll. Anche costoro sono stati ampiamente citati negli scritti di Lee. Il jab verticale del JKD, il corretto allineamento, il modo di colpire un corpo, la rotazione del bacino e altre tecniche ancora derivano tutte dal pugilato. Sembra inoltre che abbia visto e rivisto moltissimi incontri di Muhammad Ali e Joe Louis, in quanto stimava entrambi i loro stili pugilistici. Le tecniche di gamba sono sempre ispirate dai principi del pugilato e della scherma occidentale e in minor misura dalla Savate francese e dagli stili di kung fu della Cina del nord.\nA differenza degli stili orientali, da cui proveniva Lee, nel Jeet Kune Do si riscontra la totale assenza di kata. Secondo Lee, infatti, gli insegnamenti proposti dai kata non potevano risultare efficaci nei combattimenti reali. A proposito degli insegnamenti delle arti marziali classiche, Lee sosteneva che:\nNonostante abbia avuto forti influenze dalla scherma e dal pugilato, mantenendo anche alcune tecniche ed esercizi provenienti dal Wing Chun e dagli altri stili cinesi, \u00e8 importante precisare che il JKD non \u00e8 pugilato, non \u00e8 scherma e non \u00e8 wing chun. Ogni singola tecnica \u00e8 stata oggetto di analisi scientifiche, \u00e8 stata modificata e adattata per funzionare in situazioni reali di combattimento. \nBruce Lee riteneva importante conoscere le caratteristiche dei vari sistemi in quanto adattarsi a tutti i metodi significava poter affrontare combattenti esperti in discipline diverse , adattandosi comunque al loro modo di combattere senza che essi potessero portarlo, combattivamente parlando, nel campo e nella distanza a loro congeniale o comunque ad attuare tecniche e strategie vincenti. Bruce Lee svilupp\u00f2 il Jeet Kune Do, con l'essenzialit\u00e0 del suo approccio tecnico e dei suoi principi, proprio per non avere bisogno d'altro.\nD'altronde, come egli disse:\n\u00c8 importante sottolineare che il processo di analisi dei vari stili combattimento \u00e8 una fase prettamente precedente al 1967. Una volta costituito il Jeet Kune Do , Bruce Lee, anche se continu\u00f2 ad affinare la sua arte al fine di renderla sempre pi\u00f9 efficace, migliorando anche l'adattamento alle altre arti marziali, non infranse n\u00e9 dilu\u00ec i principi cardine del suo jeet kune do, come la semplicit\u00e0, non telegraficit\u00e0 ed economia dei movimenti, azione diretta e non classica, lato pi\u00f9 forte avanti con uso predominante del braccio e della gamba avanzata, arma pi\u00f9 lunga verso il bersaglio pi\u00f9 vicino e singola scelta di reazione. C'\u00e8 da dire inoltre che il Jeet Kune Do,pur essendo un'arte marziale che tratta tutte le distanze di combattimento , \u00e8 un\u2019\"arte principalmente offensiva basata sull'attacco e sul contrattacco, che mette al primo posto il principio di intercettazione\".\nPrincipi pratici.\nBruce Lee lasci\u00f2 una grande quantit\u00e0 di consigli, studi, scritti, appunti personali e pubblici riguardo al JKD.\nScuole di JKD.\nMolte scuole di JKD nacquero a seguito della morte del suo creatore, nonostante egli avesse detto ai suoi discepoli in USA di cessare di insegnare dato che non voleva la commercializzazione della sua arte. Ma dopo la sua prematura morte alcune scuole furono originate direttamente dai suoi allievi, altre di seconda generazione, diverse senza nessun legame e infine, altre che usano il nome JKD solo per pubblicizzare il proprio stile.\nLe due principali scuole in quest'ambito sono: \"Jeet Kune Do Original\" - \"Jeet Kune Do Concepts\". Nessuna delle due aveva per\u00f2 l'imprimatur di Lee essendo sorte dopo la sua scomparsa.\nNel Jeet Kune Do Original o Jun Fan Jeet Kune Do si studia solo ci\u00f2 che Bruce Lee aveva elaborato ed insegnato tra il 1967 e il 1973 cercando di tramandarlo il pi\u00f9 fedelmente possibile. Tra gli allievi di prima generazione atti a preservare e diffondere l'originale arte del jeet kune do vanno inclusi Ted Wong, Daniel Lee, Bob Breemer, Jerry Poteet, Steve Golden.\nNel Jeet Kune Do Concepts si analizza in \" chiave jkd \" le altre arti marziali , assorbendone tecniche e principi utili in termini di efficacia, integrandole eventualmente al bagaglio tecnico del jun fan gung fu e jeet kune do original. Gli allievi di prima generazione che si sono orientati verso questa visione del JKD sono Dan Inosanto, Richard Bustillo e Larry Hartsell.\nCi sono poi gli allievi della scuola di Seattle che appresero solo la versione modificata dello stile Wing chun con elementi di altri stili cinesi, solitamente chiamato Jun Fan Gung Fu, e fra questi spiccano Jesse Glover e Taky Kimura.\nNella scuola di Oakland, Bruce Lee introdusse elementi di Boxe occidentale. \u00c8 in questo periodo storico che vi \u00e8 il passaggio definitivo da un allenamento improntato sul Kung fu, il cui nucleo era costituito dal Wing Chun, al Jeet Kune Do. Solitamente ci si riferisce a quest'arte sempre col nome di Jun Fan Gung fu, ma alcuni allievi preferiscono definire questo approccio combattivo col nome Oakland Jeet Kune Do, per via dell'introduzione di principi e tecniche che hanno in seguito portato alla nascita del Jeet Kune Do a Los Angeles. Tuttavia questo nome non sarebbe corretto perch\u00e9 tale pratica trascura altri principi importantissimi nell'era di Los Angeles e ancora ingloba principi e strutture tipiche del Jun Fan Gung Fu. L'allievo pi\u00f9 importante della scuola di Oakland era l'assistente istruttore James Yimm Lee.\nBruce Lee Foundation.\nLa pi\u00f9 famosa corporazione atta a preservare e a diffondere l'arte originale di Bruce Lee \u00e8 la Bruce Lee Foundation, creata dagli stessi familiari di Lee e di cui fanno parte anche alcuni allievi diretti di sifu Lee, come Ted Wong e Taky Kimura. La BLF possiede i diritti sul marchio del JKD e organizza la sua corretta diffusione. La BLF rilascia il proprio marchio solo a chi insegna l'arte ufficiale di Lee, il Jun Fan JKD. Chi ne \u00e8 sprovvisto, insegna un'arte marziale che la BLF non riconosce come Jeet Kune Do, quindi frutto di proprie manipolazioni e non degli insegnamenti del maestro Lee.\nPerch\u00e9 Jun Fan JKD?\nPer evitare che il JKD originale fosse confuso con quello insegnato da altri, cio\u00e8 dei propri adattamenti liberi su ci\u00f2 che aveva insegnato Lee, dal 2004 la BLF ha posto prima del nome Jeet Kune Do il nome Jun Fan(in cinese \"colui che apporta sviluppo alla propria nazione\"), uno dei nomi con i quali i genitori di Bruce erano solito chiamare quest'ultimo;cos\u00ec, ora, il nome ufficiale dell'arte marziale di Bruce Lee \u00e8 Jun Fan Jeet Kune Do, letteralmente: il Jeet Kune Do di \"colui che apporta sviluppo alla propria nazione\" .\nCritica al Jun Fan Jeet Kune Do come stile e metodo.\nUna sempre pi\u00f9 folta schiera di appassionati di JKD decide di interpretare il JKD come concepito nella fase finale della vita di Bruce e prende una posizione critica nei confronti delle scuole di JKD.\nQuesta critica nasce dalle numerose affermazioni di Bruce e, secondo i critici, dalla stessa natura del JKD:\nIl JKD \u00e8 oggi visto da molti come un percorso marziale, una filosofia volta a rendere completo l'approccio alle arti marziali e alla vita.\nNon sono pochi quindi coloro che praticano un determinato stile e affermano di praticare anche JKD.\nCritica al Jeet Kune Do Concepts.\nSecondo i sostenitori del Jun Fan JKD, i praticanti del JKD concepts tendono ad avere una propria evoluzione e quindi uno stile personale che non pu\u00f2 essere pi\u00f9 etichettato come JKD. Oltre al fatto che l'accumulo di tecniche rende il JKD meno semplice e meno essenziale, secondo le affermazioni dello stesso Bruce:\nLa difficolt\u00e0 principale nel considerare la maggior parte dei sistemi di combattimento che affermano di ispirarsi ai concetti di JKD ( jeet kune do concepts ) in linea con il \"jeet kune do arte marziale\" sta proprio nel fatto che gli istruttori che praticano tali sistemi non rispettano alcuni dei principi fondamentali facenti parte del JKD stesso , ad esempio:\n- \" semplicit\u00e0, non telegraficit\u00e0 ed economia dei movimenti, azione diretta e non classica, lato pi\u00f9 forte avanti con uso predominante del braccio e della gamba avanzata, arma pi\u00f9 lunga verso il bersaglio pi\u00f9 vicino e singola scelta di reazione. il Jeet Kune Do \u00e8 un'arte principalmente offensiva basata sull'attacco e sul contrattacco che mette al primo posto il principio di intercettazione \" .\nAppare quindi difficile analizzare in chiave jkd alcune arti marziali aventi principi cardine esattamente antitetici a quelli riportati sopra. Inevitabilmente una delle due nature andrebbe completamente \"corrotta \" o \"intaccata\", rendendo quindi il jeet kune do \"arte marziale\" assai differente dai vari \"jkd concepts\", i quali concetti il pi\u00f9 delle volte portano all'elaborazione di sistemi di combattimento ibridi o a vere e proprie \"Arti Marziali Miste da strada\".\nIl primo marzialista a coniare il termine \"JKD Concepts\" \u00e8 stato Dan Inosanto, tuttavia sono stati alcuni tra i suoi pi\u00f9 importanti allievi a incoraggiare l'uso di questo termine in contrasto col jun fan/jeet kune do, tra i quali Paul Vunak, i Dog Brothers , Burton Richardson e altri ancora. I loro sistemi di combattimento, infatti, ben riflettono la loro natura ibrida, nata dalla miscela di tecniche appartenenti a varie arti marziali (Kali, Silat,Jun Fan Gung Fu, Muay Thai, Brazilian Ju Jitsu..).\nL'eredit\u00e0 del Piccolo Drago.\nBruce Lee rilasci\u00f2 ai suoi studenti tre diversi certificati.\nSu un certificato si legge \u201cJun Fan Gung Fu Institute\u201d, su uno \u201cBruce Lee's Tao of Chinese Gung Fu\u201d (in alcuni caso semplicemente \"Bruce Lee' Tao of Gung Fu\") e su un altro \u201cBruce Lee' s Jeet Kune Do\u201d. Il certificato \u201cJun Fan Gung Fu\u201d fu rilasciato nelle scuole di Lee. Chi frequentava i corsi al Jun Fan Gung Fu Institute, poteva conseguire questo certificato. Gli altri due certificati \u201cBruce Lee's Tao of Gung Fu\u201d e \u201c Bruce Lee' s Jeet Kune Do\u201d sono stati distribuiti principalmente agli studenti privati che lo hanno seguito nelle ultime fasi dello sviluppo della sua arte marziale. Oltre a questa differenza esiste anche una spiegazione cronologica. Il certificato \u201cJeet Kune Do\u201d fu l'ultimo ad essere donato da Lee in termini di tempo. \u00c8, inoltre, molto meno diffuso rispetto agli altri.\nBruce Lee certific\u00f2 personalmente sette allievi : Taky Kimura, James Yimm Lee, Dan Inosanto, Ted Wong, Peter Chin, George Lee, Steve McQueen e Stirling Silliphant. Tra essi solo i primi 3 ebbero formalmente il permesso di insegnare il programma didattico sviluppato da Bruce Lee. \nTaky Kimura venne certificato nel Jun Fan Gung fu, dove ottenne il 5\u00ba grado tecnico, e nel Bruce Lee's Tao of Chinese Gung Fu, dove ottenne il 4\u00ba grado. James Yimm Lee venne certificato istruttore nel Jun Fan Gung Fu, dove ottenne il 3\u00ba grado tecnico. Dan Inosanto fu uno dei due allievi ad essere certificato sia nel Jeet Kune Do che nel Jun fan Gung fu e nel Tao of Chinese Gung Fu . Ottenne il 3\u00ba grado tecnico in tutte e 3 le discipline. Ted Wong \u00e8 stato allievo diretto e sparring partner di Bruce Lee. Dopo poche lezioni effettuate nella scuola di Los Angeles nel 1966 , nel 67 Lee lo scelse come suo studente privato per collaudare tecniche e strategie di combattimento. Le Agende personali di Lee testimoniano che i due si incontrarono in almeno 122 occasioni tra il 67 e il 71. Ted Wong ha ricevuto il certificato nel Jeet Kune Do, nel Bruce Lee's Tao of Gung Fu e nel Jun Fan Gung Fu, direttamente da Bruce Lee, ottenendo il 2\u00ba grado tecnico. Peter Chin fu allievo privato di Bruce Lee e ottenne il 1\u00ba grado tecnico nel Jeet Kune Do, cos\u00ec come Stirling Silliphant. Steve McQueen, anch' egli allievo privato nonch\u00e9 grande amico di B.Lee, ottenne il 1\u00ba grado tecnico nel Tao of Chinese Gung Fu. George Lee, allievo di Bruce Lee della palestra di Oakland, ottenne il 2\u00ba grado tecnico nel Bruce Lee's Tao of Gung Fu.\nBob Bremer frequent\u00f2 assiduamente le lezioni alla scuola di Los Angeles sotto la direzione dello stesso Lee. Fece anche parte insieme a Jerry Poteet, Steve Golden, Pete Jacobs e Daniel Lee di un gruppo chiuso di studenti privati e in seguito continu\u00f2 a praticare sotto la guida di Dan Inosanto, venendo certificato Istruttore. Insieme agli amici e compagni di allenamento Tim Tackett e Jim Sewell fond\u00f2 il Wednesday Night Group, attualmente ancora in attivit\u00e0. Jerry Poteet apprese il JKD direttamente da Bruce Lee e fu il secondo allievo tesserato della scuola di Los Angeles. Oltre alla normali lezioni in palestra, Jerry venne selezionato a far parte di un gruppo chiuso di 5 studenti, che Lee addestrava privatamente. Venne introdotto ai vari aspetti dell'arte di Bruce Lee, tra cui il Wing Chun modificato, i 5 metodi di attacco e altro ancora. Dopo la morte del Piccolo Drago, continu\u00f2 lo studio del JKD direttamente sotto la guida di Inosanto, che lo certific\u00f2 Istruttore. Jesse Glover fu il primo studente di Lee e il suo primo assistente istruttore non certificato. \nConobbe Bruce nel 1959 e pratic\u00f2 con lui fino al 1962. \u00c8 in questi anni che Bruce Lee pass\u00f2 dal Wing chun tradizionale ad un suo approccio non classico, per poi inserire anche elementi di altri stili cinesi, comprese le tecniche di gamba degli stili di kung fu del Nord Cina per poter sopperire a quelli che considerava i limiti del wing chun, il tutto sempre con un approccio non ortodosso per quei tempi (\"Jun Fan Gung Fu ; Bruce Lee' Tao of Chinese Gung fu\"). Jesse prese questa idea di non classicit\u00e0, mantenne la struttura del wing chun e cominci\u00f2 ad insegnare, con il permesso di Bruce Lee, il suo personale metodo di combattimento, che chiam\u00f2 \"Non Classical Gung Fu\". Bruce Lee chiese espressamente sia a lui che a Jemes Demile di non usare i termini Wing Chun, per rispetto verso Yip Man, e Jun Fan, visto che a quei tempi egli si stava ulteriormente distaccando da ci\u00f2 che precedentemente aveva insegnato a Jesse. Anche James Demile, uno dei suoi primi studenti, dopo aver praticato con Bruce per qualche tempo, ide\u00f2 un sistema di arti marziali e difesa personale che chiam\u00f2 \"Wing Chun Do\" (letteralmente \"la via dell'eterna primavera\", termine coniato e registrato qualche anno dopo la morte di Lee). Anche questo sistema trae la sua origine dai principi del wing chun.\nVideo.\n\"Bruce Lee's fighting method: Basic training &amp; self defense techniques\" di Ted Wong &amp; Richard Bustillo."}
{"id": "117118", "revid": "161374", "url": "https://it.wikipedia.org/wiki?curid=117118", "title": "Duchi di Mantova", "text": ""}
{"id": "117121", "revid": "305330", "url": "https://it.wikipedia.org/wiki?curid=117121", "title": "Demetrio Stratos", "text": "Biografia.\nStratos nacque ad Alessandria d'Egitto da genitori greci. Trascorse i primi tredici anni di vita ad Alessandria d'Egitto, studiando pianoforte e fisarmonica al prestigioso \u00abConservatoire National d'Ath\u00e8nes\u00bb. Essendo di famiglia cristiano-ortodossa, fin da piccolo pot\u00e9 assistere alle cerimonie accompagnate da musica religiosa bizantina, oltre ad ascoltare la musica araba tradizionale. Da adulto, Stratos riconobbe che l'infanzia ad Alessandria l'aveva fatto sentire come un facchino in un albergo internazionale, in grado di vivere l'esperienza dei viaggiatori e di assistere al traffico di culture in quel Mediterraneo ricco di diverse etnie e crocevia di intense pratiche musicali. Subito dopo la crisi di Suez, nel 1957, la famiglia lo mand\u00f2 a studiare presso il Collegio di Terra Santa a Nicosia, Cipro, dove Efstr\u00e0tios ottenne anche il passaporto cipriota.\nNel 1962 si trasfer\u00ec a Milano dove si iscrisse alla facolt\u00e0 di Architettura del Politecnico. In Italia assunse definitivamente il nome di Demetrio Stratos, scambiando il cognome (Dimitr\u00ecou) con il nome di battesimo (Efstr\u00e0tios). Nel 1963 form\u00f2 a Milano un gruppo musicale studentesco di soul, blues e rhythm and blues e fece esperienza come turnista in diversi studi di registrazione. Nel 1966, con lo pseudonimo \"The Clockwork Oranges\", debutt\u00f2 come cantante in un 45 giri pubblicato dalla Vedette: \"Ready Steady/After Tonight\"; nello stesso anno si un\u00ec come pianista e voce solista al complesso beat I Ribelli con i quali rimase fino al 1970 incidendo vari 45 giri, tra cui il celebre successo \"Pugni chiusi\", e l'album che porta il loro nome.\nLasciati i Ribelli, nel 1971 Stratos pubblic\u00f2 il singolo \"Daddy's Song\" per l'etichetta Numero Uno di Lucio Battisti e l'anno seguente fond\u00f2 insieme al batterista Giulio Capiozzo gli Area, gruppo in cui rimase fino al 1978 affermandosi in Italia e all'estero sulla scia della \"fusion\" e del rock progressivo.\nNel 1978 Stratos lasci\u00f2 gli Area per dedicarsi esclusivamente alla ricerca vocale. In quest'anno accrebbe la sua fama internazionale: John Cage lo invit\u00f2 a tenere una serie di concerti al Roundabout Theatre di New York e di questo periodo \u00e8 la partecipazione a un \"Event\" della Merce Cunningham Dance Company, con la direzione artistica di Jasper Johns, quella musicale di Cage e la collaborazione di Andy Warhol per i costumi.\n to have haD\n the idEa\n his Music\n would nEver\n sTop\n the Range\n of hIs\n vOice\n would have\n no limitS\n nexT\n foR him\n to leArn was\n in Tibet\n after that Out\n into vocal Space\nIl 30 marzo 1979 Stratos tenne il suo ultimo concerto presso il Teatrino della Villa Reale di Monza; colpito da una forma di anemia aplastica, il 2 aprile fu ricoverato al Policlinico di Milano e da l\u00ec poi trasferito al Memorial Hospital di New York. La notizia si diffuse in breve tempo nell'ambiente musicale italiano: Gianni Sassi, fondatore della Cramps e gi\u00e0 paroliere degli Area, organizz\u00f2 un concerto da tenersi all'Arena Civica di Milano allo scopo di raccogliere i fondi per garantire al cantante la costosa degenza, in attesa del necessario trapianto di midollo osseo: all'iniziativa aderirono, fra gli altri: Eugenio Finardi, Angelo Branduardi, Antonello Venditti, Francesco Guccini, Roberto Vecchioni, PFM, Banco del Mutuo Soccorso, Carnascialia, Skiantos e gli stessi Area. Le condizioni di Stratos tuttavia si aggravarono pi\u00f9 rapidamente del previsto ed egli mor\u00ec per collasso cardiocircolatorio all'et\u00e0 di 34 anni il 13 giugno 1979, il giorno prima della data fissata per l'evento benefico, che divenne cos\u00ec un tributo alla sua memoria, primo di una lunga serie.\nDalle registrazioni del concerto di Milano, al quale intervennero circa sessantamila spettatori, la Cramps trasse il doppio album \"1979 Il concerto - Omaggio a Demetrio Stratos\"; lo speciale televisivo dedicato all'evento, a cura di Renato Marengo, fu trasmesso sul secondo canale della Rai nel luglio del 1979 e, in occasione del trentennale (2009), usc\u00ec su un DVD prodotto dalla Cramps assieme a Rai Trade, allegato a \"La Repubblica\" e \"L'Espresso\".\nStratos fu tumulato nel cimitero del borgo di Scipione Castello, frazione del comune di Salsomaggiore Terme che, dal 2000, organizza tutti gli anni una manifestazione musicale a lui dedicata.\nGli studi sulla vocalit\u00e0 e la fonazione.\nDemetrio Stratos coltiv\u00f2 un'importante esperienza solista incentrata su sperimentazioni e ricerche vocali, che ha prodotto un'ampia e notevole discografia. Il suo studio della voce come strumento, memore dell'esempio dei cantanti pi\u00f9 avanzati della musica nera statunitense come Leon Thomas, lo port\u00f2 nel corso degli anni settanta a raggiungere risultati al limite delle capacit\u00e0 umane. Comp\u00ec ricerche di etnomusicologia ed estensione vocale in collaborazione con il CNR di Padova tra il 1976 e il 1978, e studi\u00f2 le modalit\u00e0 canore dei popoli asiatici Il prof. Franco Ferrero, che presso il Centro Studi per le ricerche di Fonetica del CNR dell'Universit\u00e0 di Padova analizz\u00f2 gli effetti che Stratos riusciva a produrre, ammette: \u00abStando a quanto ho riscontrato durante l'emissione, le corde vocali non vibravano. La frequenza era molto elevata (le corde vocali non riescono a superare la frequenza di 1000-1200\u00a0Hz). Nonostante ci\u00f2 Demetrio otteneva non uno, ma due fischi disarmonici, uno che da 6000\u00a0Hz scendeva di frequenza, e l'altro che da 3000\u00a0Hz saliva. Non si poteva supporre, quindi, che un fischio fosse l'armonico superiore dell'altro. Constatai anche l'emissione di tre fischi simultanei\u00bb.\nLe analisi sulla voce di Stratos, sia quelle effettuate nel periodo 1976-78 quando fu presente a Padova, sia le successive, hanno dimostrato che il musicista riusciva a produrre diplofonie, suoni bitonali e difonici (canto armonico, meccanismi vocali sovraglottici, fischio laringeo), abilit\u00e0 diverse tra loro che \u00e8 raro trovare nella stessa persona. Grazie alle gi\u00e0 notevoli doti innate, alle tecniche acquisite, e agli studi con il CNR, Stratos riusc\u00ec a raggiungere risultati che rimangono ancora ineguagliati.\nFranco Ferrero afferm\u00f2 inoltre quanto segue: \u00abLa strabiliante ricerca di Stratos porta molte suggestioni e piste di ricerca ancora da studiare. Vorrei limitarmi a due sottolineature particolarmente stimolanti e innovative per il nostro tempo: la preminenza del significante rispetto al significato e il valore rituale della voce in ordine all'accesso alla scaturigine del corpo\u00bb. \u00abLa voce\u00a0\u2013sostiene Stratos \u2013 \u00e8 oggi nella musica un canale di trasmissione che non trasmette pi\u00f9 nulla\u00bb; e ancora: \u00abL'ipertrofia vocale occidentale ha reso il cantante moderno pressoch\u00e9 insensibile ai diversi aspetti della vocalit\u00e0, isolandolo nel recinto di determinate strutture linguistiche\u00bb.\nNel 1974 prese parte a tourn\u00e9e e festival in Francia, Portogallo, Svizzera e Cuba; a Cuba ricevette l'invito dal Ministero della Cultura ad incontrarsi con la Delegazione di musicisti della Mongolia per partecipare a un dibattito sulla vocalit\u00e0 dell'Estremo oriente; Stratos si era infatti progressivamente inoltrato nell'affascinante mondo dei suoni riprendendo e ampliando un vasto discorso sul significato della voce nelle civilt\u00e0 orientali e mediorientali.\nOmaggi.\nMolti musicisti gli hanno dedicato concerti o composizioni. Tra i vari omaggi a lui indirizzati si ricordano: \nInoltre, a Demetrio Stratos sono intitolati: l'auditorium degli studi di Radio Popolare e una via nel nuovo quartiere di Citylife a Milano, una piazza a Oppido Lucano (Potenza) e una strada a Vaglio Basilicata (Potenza)."}
{"id": "117123", "revid": "1893", "url": "https://it.wikipedia.org/wiki?curid=117123", "title": "ARP Poisoning", "text": ""}
{"id": "117124", "revid": "1812835", "url": "https://it.wikipedia.org/wiki?curid=117124", "title": "Aploidia", "text": "L'aploidia \u00e8 la condizione in cui nella cellula \u00e8 presente un unico set cromosomico, ovvero un'unica copia di ogni cromosoma. Tale condizione pu\u00f2 riguardare un intero organismo vivente o solo alcune sue cellule. \nL'aploidia viene espressa per convenzione con la lettera \"n\", che indica il numero delle singole copie di cromosomi caratteristico della specie. Una cellula diploide, diversamente da una aploide, ha due patrimoni genetici, ereditati di solito dal padre e dalla madre, e viene perci\u00f2 indicata con la notazione \"2n\".\nI gameti e le meiospore sono cellule aploidi, tranne in alcune forme di partenogenesi. I gameti, avendo un patrimonio cromosomico dimezzato, possono produrre cellule diploidi attraverso la fecondazione o dar luogo a organismi aploidi.\nLa genesi di una cellula aploide pu\u00f2 avvenire secondo due vie:"}
{"id": "117131", "revid": "1543377", "url": "https://it.wikipedia.org/wiki?curid=117131", "title": "Sergio Chiamparino", "text": "Biografia.\nStudi e inizi.\nSergio Chiamparino nacque a Borgo Mercato di Moncalieri. Il padre Primo era camionista, poi diventato operaio, mentre la madre Elena faceva la segretaria in una piccola azienda in via Vassalli Eandi.\nDopo il diploma all'Istituto Tecnico Commerciale \"Germano Sommeiller\" di Torino si \u00e8 laureato in scienze politiche all'Universit\u00e0 degli Studi di Torino. Qui ha svolto la sua attivit\u00e0 come ricercatore fino al 1975, anno in cui ha intrapreso la carriera politica presso il suo comune nativo, Moncalieri. Nel 1974 ha svolto inoltre il servizio militare negli Alpini.\nDal Partito Comunista Italiano Chiamparino ha fatto un percorso politico che, tramite il Partito Democratico della Sinistra e i Democratici di Sinistra, lo ha portato al Partito Democratico.\n\u00c8 tifoso del Torino Calcio.\nIncarichi nazionali nel Partito Democratico.\nNel 2007 \u00e8 nominato Responsabile Nazionale Riforme nella Segreteria Nazionale del Segretario Walter Veltroni nel Partito Democratico; \u00e8 nominato Ministro per le riforme per il federalismo nel Governo ombra del Partito Democratico, ruolo che ricopre dal 9 maggio 2008 al 21 febbraio 2009. \u00c8 stato inoltre, sino al termine del mandato di Sindaco di Torino, presidente nazionale dell'ANCI e coordinatore dei Sindaci delle Citt\u00e0 metropolitane.\nDal 24 febbraio 2009 il Segretario del PD Dario Franceschini (gi\u00e0 Vicesegretario di Veltroni nominato leader del Pd dopo le sue dimissioni dalla Segreteria nazionale) lo nomina Responsabile nazionale Riforme nella nuova Segreteria di partito.\nTra il 2012 e il 2014 \u00e8 presidente della Compagnia di San Paolo.\nIncarichi amministrativi.\nSindaco di Torino.\nNel marzo del 2001, in occasione delle elezioni comunali a Torino, Chiamparino viene chiamato dal suo partito a sostituire il candidato di centro-sinistra Domenico Carpanini, gi\u00e0 vice e fedelissimo del sindaco uscente Valentino Castellani, morto improvvisamente pochi giorni prima a causa di un'emorragia cerebrale mentre era impegnato in un dibattito elettorale con il suo sfidante Roberto Rosso.\nChiamparino, con le elezioni ormai alle porte, riesce in pochissimo tempo ad organizzare un'efficace campagna elettorale, che lo porta a vincere di misura al ballottaggio con il 52,8% dei voti contro il candidato del centro-destra.\nNel 2006 viene riconfermato sindaco, vincendo nettamente al primo turno con il 66,6% dei voti (senza quindi andare al ballottaggio) sul candidato del centro-destra, l'ex ministro Rocco Buttiglione, che raccoglie meno del 30% delle preferenze.\nLa sua amministrazione comunale, caratterizzata dalla preparazione e gestione dei XX Giochi olimpici invernali, di cui il suo predecessore Castellani aveva ottenuto lo svolgimento a Torino, e delle relative opere (tra cui la nuova metropolitana), ha riscosso grande popolarit\u00e0. Nel 2004 la sua Giunta ha vissuto una fase di pubblicit\u00e0 negativa a causa della cattiva gestione da parte di una cooperativa delle esumazioni al Cimitero Monumentale della citt\u00e0. Dopo quattro anni di indagini, il 3 gennaio 2008 l'inchiesta sul cosiddetto \"scandalo esumazioni\" del Cimitero Monumentale di Torino viene archiviata.\nSotto la sua amministrazione viene inoltre inserita nel PRG (2002-2005), deliberata (2008), avviata (2009) e completata (2011) la costruzione dello Juventus Stadium, preceduta dalla demolizione dello Stadio delle Alpi; si tratta del primo caso in Italia di impianto calcistico di propriet\u00e0 dello stesso club che lo impiega per le proprie partite casalinghe.\nSul piano economico, mentre Castellani aveva cercato di alleviare la dipendenza della citt\u00e0 torinese dalla FIAT (la cosiddetta \"monocultura industriale\") promuovendo lo sviluppo in altri settori, principalmente il terziario e le attivit\u00e0 culturali, ottenendo per\u00f2 scarsi risultati, Chiamparino cerc\u00f2 di riportare l'attenzione sul ruolo dell'industria automobilistica nell'economia cittadina.\nNel 2008, il quotidiano finanziario \"Il Sole 24 ORE\" ha pubblicato i risultati di un sondaggio sull'indice di gradimento degli elettori nei confronti dei sindaci dei capoluoghi di provincia italiani. In questa classifica Chiamparino \u00e8 al primo posto, con un consenso stimato al 75%, assieme al sindaco di Verona Flavio Tosi e al sindaco di Reggio di Calabria Giuseppe Scopelliti (quest'ultimo dal 30 marzo 2010 Presidente della Regione Calabria). Nello stesso sondaggio \"Governance Poll\" del 2011, Chiamparino si riconferma uno dei sindaci pi\u00f9 apprezzati d'Italia, piazzandosi al secondo posto dietro al sindaco di Firenze Matteo Renzi e seguito dal sindaco di Salerno Vincenzo De Luca. Nel 2011, alla scadenza del secondo mandato, esprime il proprio sostegno alla candidatura a suo successore con il centro-sinistra di Piero Fassino, che il 16 maggio gli succeder\u00e0 a Palazzo Civico.\nPresidente della Regione Piemonte.\nCandidato dal centro-sinistra alle elezioni regionali del Piemonte del 2014, viene eletto Presidente della Regione il 26 maggio con quasi il 47% dei voti, mentre l'avversario di centro-destra Gilberto Pichetto Fratin riceve solo il 22% dei voti..\nIl 31 luglio 2014 viene eletto all'unanimit\u00e0 Presidente della Conferenza delle Regioni e delle Province Autonome vincendo la sfida con Enrico Rossi, Governatore della Toscana, sostenuto da una parte del PD, sostituendo il dimissionario Presidente dell'Emilia-Romagna Vasco Errani. Come suo vicepresidente \u00e8 stato designato Stefano Caldoro, Presidente della Regione Campania in quota centro-destra.\nIl 22 ottobre 2015 si dimette dalla carica per il giudizio dato dalla Corte dei Conti sul bilancio della Regione Piemonte; tuttavia le dimissioni sono congelate su richiesta dei colleghi presidenti.\nSi ricandida per un secondo mandato alle elezioni regionali del 2019, ma si ferma al 35,8% dei voti, venendo sconfitto dal candidato del centro-destra Alberto Cirio, che riceve il 49,6% delle preferenze.\nIncarichi politici.\nSinossi degli incarichi politici ricoperti:\nOpere.\nSergio Chiamparino ha scritto vari libri, alcuni in forma di intervista, sulla sua esperienza politico-amministrativa. Fa eccezione \"Cordata con sindaco\" (2011), in cui racconta della sua passione per la montagna e l'alpinismo:"}
{"id": "117134", "revid": "6392", "url": "https://it.wikipedia.org/wiki?curid=117134", "title": "R. M. Hare", "text": ""}
{"id": "117135", "revid": "125972544", "url": "https://it.wikipedia.org/wiki?curid=117135", "title": "Ad ovest di Paperino", "text": "Ad ovest di Paperino \u00e8 un film del 1981 scritto e diretto da Alessandro Benvenuti e interpretato dai Giancattivi: Alessandro Benvenuti, Athina Cenci, Francesco Nuti. Il film \u00e8 tratto dal libro dello stesso Benvenuti \"I principi piccioni\".\nTrama.\nFirenze, dal mattino alla sera, tre giovani incontratisi casualmente vivono una giornata di routinario \"non-sense\", percorrendo senza meta le strade di una citt\u00e0 surreale, popolata di luoghi e personaggi quasi impossibili. Il fine \u00e8 la semplice attesa del domani, passando il tempo nella costruzione di situazioni grottesche, all'interno delle quali liberare uno stralunato e irriverente genere comico.\nAugusto lavora in una radio privata (Radio Ketch up), Marta fa la pittrice e odia i suoi condomini, in particolare i bambini, Antonio \u00e8 disoccupato, sta andando a iscriversi all'ufficio di collocamento e deve cercare notizie del fratello scomparso. La ragazza racconta ai suoi due nuovi amici storie irreali, come quella dei piccioni che si trasformano in principi azzurri e mentre Antonio non le crede, Augusto decide di aiutarla a trovare il suo principe-piccione.\nPur nel clima della commedia surreale, il film sfiora alcuni temi topici degli anni '80: le radio libere, l'uso di sostanze stupefacenti e la tossicodipendenza, la disoccupazione, la religione come una serie di riti superstiziosi, l'alienazione dei giovani nelle famiglie e nella societ\u00e0.\nProduzione.\nIl gruppo dei Giancattivi non ebbe una vita facile e tranquilla e prima di arrivare alla rottura definitiva del 1984 furono diverse le crisi profonde che provocarono il quasi scioglimento; una di queste crisi si verific\u00f2 proprio durante la lavorazione del film, al termine della quale Francesco Nuti usc\u00ec definitivamente dal gruppo per iniziare la sua carriera di attore e regista.\nIl \"Paperino\" del titolo \u00e8 in realt\u00e0 una frazione di Prato, dove peraltro non fu girata nemmeno una scena del film, ma \u00e8 una risposta che Sandro rivolge a Francesco quando - durante una sequenza del film - quest'ultimo gli chiede \u00abDove si va?\u00bb: a ovest di Paperino c'\u00e8 sempre Prato, dove sono state girate alcune scene, ma l'intento \u00e8 sfruttare l'omonimia col famoso personaggio immaginario per aggiungere un tocco di surrealt\u00e0.\nLa stazione radio dove sono girate alcune scene del film \u00e8 Radio Alpha Firenze, emittente locale che avrebbe cessato l'attivit\u00e0 pochi anni dopo."}
{"id": "117137", "revid": "1305772", "url": "https://it.wikipedia.org/wiki?curid=117137", "title": "Eddie van Halen", "text": "Cofondatore dell'omonimo gruppo, viene annoverato tra i pi\u00f9 influenti, innovativi e talentuosi chitarristi del XX secolo soprattutto grazie al perfezionamento della tecnica del tapping, che ebbe grande impatto sulle generazioni successive di chitarristi in particolare della scena hard rock e heavy metal.\nLa rivista \"Rolling Stone\" lo ha classificato all'ottavo posto tra i cento migliori chitarristi di ogni tempo, mentre la rivista specializzata \"Guitar World\" lo classifica al primo .\nBiografia.\nInizio carriera.\nEra il minore dei due figli di Jan van Halen, sassofonista e clarinettista jazz amsterdamese, e di Eugenia van Beers, una casalinga nata e cresciuta a Rangkasbitung, nelle allora Indie orientali olandesi (corrispondenti all'odierna Indonesia), in una famiglia d'origini miste olandesi e giavanesi; cresciuto nei Paesi Bassi fino ai sette anni, emigra poi al seguito della famiglia negli Stati Uniti, stabilendosi a Pasadena (in California).\nGiovane calciatore, si avvicina alla musica studiando il pianoforte e la batteria, ma la sua vera vocazione la trova a dodici anni quando inizia a suonare la chitarra di suo fratello maggiore Alex: i due fratelli crescono sviluppando i propri stili musicali, studiando prevalentemente rock con una particolare predilezione per i Cream, Beatles e i Led Zeppelin e, al momento di formare il loro primo gruppo, in accordo con il fratello Eddie passa definitivamente alla chitarra e Alex alla batteria.\nVerso la fine degli anni settanta i due, assieme al bassista Michael Anthony e al cantante David Lee Roth, danno vita ai Van Halen.\nAppassionato scrittore di fantascienza, a met\u00e0 degli anni 90 pubblica un romanzo della collana Urania. \nVan Halen.\nEddie e Alex formarono una band nel 1972, che due anni dopo adott\u00f2 il nome Van Halen: la band divenne rapidamente un punto fermo della scena musicale di Los Angeles durante la met\u00e0 degli anni '70, suonando in noti club come il Whisky a Go Go, finch\u00e9 nel 1977 la Warner Bros. Records offr\u00ec ai Van Halen un contratto discografico.\nAlla sua uscita l'album omonimo raggiunse la diciannovesima posizione nelle classifiche Billboard diventando uno dei debutti di maggior successo commerciale del rock, sebbene fosse considerato un album sia heavy metal che hard rock, e all'inizio degli anni '80 il tour promozionale fu uno degli spettacoli di maggior successo dell'epoca. L'album \"1984\" divenne cinque volte disco di platino dopo un anno di pubblicazione e il suo pi\u00f9 celebre singolo, \"Jump\", \u00e8 diventato la prima e unica hit pop n. 1 della band e ha regalato loro una nomination ai Grammy. La band ha vinto il Grammy Award 1992 per la \"miglior interpretazione hard rock\" con l'album \"For Unlawful Carnal Knowledge\".\nA partire da marzo 2019 i Van Halen sono saliti al ventesimo posto nella lista RIAA degli artisti pi\u00f9 venduti negli Stati Uniti con 56 milioni di album negli States e oltre 80 milioni in tutto il mondo.; il gruppo ha inoltre stabilito il record di tredici n.1 nella speciale classifica Mainstream Rock Songs. Il canale VH1 ha classificato la band al settimo posto in una lista dei 100 migliori artisti hard rock di tutti i tempi. Nel gennaio 2007, i Van Halen sono stati inseriti nella Rock and Roll Hall of Fame.\nMorte.\nNel 2000 gli viene diagnosticato un tumore alla gola, gli sar\u00e0 per questo asportata parte della lingua; tuttavia questo male, nel frattempo estesosi fino al cervello, lo porta alla morte il 6 ottobre 2020 all'et\u00e0 di 65 anni.\nStile.\nLa principale innovazione tecnica che ha permesso a Van Halen di salire nell'Olimpo della chitarra \u00e8 senz'altro il tapping, che consiste nel suonare lo strumento con entrambe le mani sulla tastiera in modo da coprire intervalli inusualmente ampi e impossibili da raggiungere con il legato tradizionale. Al di l\u00e0 di questo, comunque, Van Halen costituisce un punto di riferimento per varie generazioni di chitarristi sia per il suo approccio originale nella creazione degli assoli che per la grande attenzione alla ritmica, nella quale sono ricomprese una grande padronanza del suono e persino la personalizzazione dello strumento, divenuta dopo di lui un'abitudine degli artisti rock.\nHa suonato anche come turnista per altri artisti: nel 1983 fu infatti scritturato per suonare l'assolo in \"Beat It\" di Michael Jackson, prodotta da Quincy Jones. Al tal proposito si pu\u00f2 citare un curioso aneddoto: alcuni anni pi\u00f9 tardi Jennifer Batten, turnista di Jackson, esegu\u00ec lo stesso assolo in uno studio di registrazione in cui, per casualit\u00e0, era presente anche van Halen; ascoltate le prime note dell'assolo, Eddie si rec\u00f2 nello studio adiacente e chiese a Batten di rifarlo con la sua Kramer 5150. Una volta terminato le chiese di farglielo rivedere perch\u00e9 non avendolo pi\u00f9 rifatto dall'epoca della registrazione l'aveva dimenticato.\nHa contribuito al successo del pedale per chitarra MXR Phase 90, il quale ha molto influenzato il suo stile in alcuni brani. La MXR ha anche creato una versione custom di questo effetto a lui dedicata.\nVita privata.\nIl 29 agosto 1980 Eddie incontr\u00f2 l'attrice Valerie Bertinelli ad un concerto dei Van Halen a Shreveport: i due convolarono a nozze l'11 aprile successivo ed ebbero un figlio, Wolfgang van Halen.\nIl chitarrista ha sofferto di lesioni persistenti a causa dei gesti acrobatici ad alto rischio e incidenti avuti sul palco ed \u00e8 stato sottoposto a un intervento di sostituzione dell'anca nel novembre 1999 dopo che la sua necrosi avascolare cronica, diagnosticata nel 1995, era diventata insopportabile. Nel 2000 ha iniziato le cure per combattere un cancro alla lingua, della quale ha subito l'asportazione per circa un terzo in un successivo intervento chirurgico; \u00e8 stato dichiarato guarito nel 2002.\nIl 5 dicembre 2005 Valerie Bertinelli ha chiesto il divorzio, dopo quattro anni di separazione, che \u00e8 stato completato nel dicembre 2007.\nVan Halen ha lottato a lungo contro l'alcolismo e l'abuso di droghe: ha dichiarato infatti di aver iniziato a fumare e bere all'et\u00e0 di dodici anni e che alla fine aveva bisogno dell'alcool per andare avanti. \u00c8 entrato in riabilitazione nel 2007 e in un'intervista del 2015 ha dichiarato di essere sobrio dal 2008.\nIl 6 ottobre 2008 ha chiesto alla sua ragazza, Janie Liszewski, un'attrice e stunt-woman pubblicista dei Van Halen dal 2007, di sposarlo: i due sono convolati a nozze il 27 giugno 2009 nella sua tenuta di Studio City.\nNell'agosto 2012 \u00e8 stato sottoposto a un intervento di emergenza per un grave attacco di diverticolite."}
{"id": "117138", "revid": "2519", "url": "https://it.wikipedia.org/wiki?curid=117138", "title": "Bertrand Arthur William Russell", "text": ""}
{"id": "117141", "revid": "126257", "url": "https://it.wikipedia.org/wiki?curid=117141", "title": "Ceramica", "text": "La ceramica (dal greco antico \u03ba\u03ad\u03c1\u03b1\u03bc\u03bf\u03c2, \"k\u00e9ramos\", che significa \"argilla\", \"terra da vasaio\") \u00e8 un materiale inorganico, non metallico, molto duttile allo stato naturale, rigido dopo la fase di cottura.\nCon la ceramica si producono diversi oggetti, quali stoviglie, oggetti decorativi, materiali edili (mattoni, piastrelle e tegole), rivestimenti per muri e pavimenti di abitazioni. Specifiche ceramiche inoltre, trovano impiego nei rivestimenti ad alta resistenza al calore per il loro alto punto di fusione. Il colore del materiale ceramico varia a seconda degli ossidi cromofori contenuti nelle argille (ossidi di ferro, da giallo, arancio, rosso a bruno; ossidi di titanio, da bianco a giallo). Pu\u00f2 venire smaltata e decorata.\nLa ceramica \u00e8 usualmente composta da diversi materiali: argille, feldspati, (di sodio, di potassio o entrambi), sabbia silicea, ossidi di ferro, allumina e quarzo. Una composizione cos\u00ec articolata determina la presenza di strutture molecolari appiattite dette fillosilicati. La forma di questi, in presenza di acqua, conferisce all'argilla una certa plasticit\u00e0 e ne rende la lavorazione pi\u00f9 facile e proficua. Un manufatto in terracotta o argilla \u00e8 detto fittile.\nLo studio delle tecniche di fabbricazione (formatura, trattamento delle superfici, cottura), delle loro forme, e quello dei motivi decorativi, che possono essere stampati, incisi, impressi, applicati o dipinti sugli artefatti, si chiama ceramologia.\nTipi di ceramiche.\nLa ceramica \u00e8 una lavorazione antica e molto diffusa in aree anche molto distanti tra loro. Esistono tipi diversi di ceramiche:\nI tipi principali di ceramiche sono: la terracotta o coccio, la terraglia, la maiolica, il gres e la porcellana che pu\u00f2 essere a pasta tenera o dura.\nLe terrecotte.\nSono ceramiche che, dopo il processo di cottura, presentano una colorazione che varia dal giallo al rosso mattone, grazie alla presenza di sali o ossidi di ferro. La cottura si effettua a 980-990\u00a0\u00b0C. La presenza di ossido di ferro, oltre a dare il colore tipico, migliora anche la resistenza meccanica della ceramica cotta, contribuendo alla vetrificazione e quindi riducendo la porosit\u00e0 del manufatto.\nGrazie alla sua stabilit\u00e0, alla resistenza all'invecchiamento, e alla leggerezza che deve alla sua porosit\u00e0, la terracotta \u00e8 il pi\u00f9 diffuso materiale da costruzione, chiamato con il nome di \"laterizio\". La terracotta si distingue generalmente dal laterizio per una \"pi\u00f9 accurata depurazione delle argille\".\nSono utilizzate sia senza rivestimento superficiale che con rivestimento. Le prime come ceramica strutturale e ornamentale: laterizi, vasi, brocche, ecc. Le seconde anche come vasellame da cucina: tazze, piatti.\nIl gr\u00e8s.\nIl gr\u00e8s \u00e8 utilizzato soprattutto per produrre mattonelle per i bagni e le cucine. Si ottiene per mescolanze argillose naturali che producono ceramiche dette, appunto, \"greificate\". \u00c8 necessaria una temperatura tra 1200\u00a0\u00b0C e 1350\u00a0\u00b0C. I colori variano a seconda dei composti ferrosi presenti. Per ottenere gr\u00e8s bianchi si utilizzano impasti artificiali a base di argille cuocenti bianche e rocce quarzoso-feldspatiche che inducono la greificazione della massa. Possono venire smaltate: come per tutte le altre ceramiche, dopo la cottura vengono colorate allo stesso livello dell'impasto, che contiene, di solito, un 33% circa di argille caolinitiche (bianche), un 50% di fondenti (principalmente feldspato) e la percentuale restante di materiali inerti (sabbie o quarzo).\nLa porcellana.\n\u00c8 considerata il pi\u00f9 \"alto\" livello di produzione ceramica per gli orientali. Principale componente ne \u00e8 una particolare argilla bianca: il caolino idrosilicato di alluminio - Al2O3\u00b72 SiO2\u00b72 H2O. \u00c8 stata inventata in Cina attorno all'VIII secolo ed \u00e8 realizzata appunto con caolino, silice (o sabbia quarzosa) e feldspato.\nIl caolino conferisce, ma non sempre, le propriet\u00e0 plastiche e il colore bianco della porcellana; il quarzo \u00e8 il componente inerte e svolge la funzione di sgrassante (inoltre consente la vetrificazione); infine il feldspato che viene definito fondente, perch\u00e9, fondendo a temperature pi\u00f9 basse del caolino, abbassa notevolmente la cottura dell'impasto ceramico (1280\u00a0\u00b0C). Esistono tipi anche molto diversi di porcellana, tipici delle diverse tradizioni di produzione.\nL'argilla.\nLa temperatura di cottura dell'argilla \u00e8 in funzione del tenore di allumina in essa contenuta. L'argilla \u00e8 naturalmente molto malleabile, in quanto la presenza di acqua nella sua struttura ne migliora le caratteristiche plastiche ed \u00e8 quindi molto facile da lavorare anche con le mani. Quando \u00e8 asciutta, ma non ha ancora subito il processo di cottura, diventa rigida e fragile. Se sottoposta a un intenso riscaldamento, diventa permanentemente solida.\nProdotti in ceramica.\nCon la ceramica non si intende solo il materiale, ma per estensione anche il prodotto che di quel materiale risulta composto.\nI prodotti in questione possono essere moltissimi. Tra i pi\u00f9 frequenti merita ricordare:\nLe piastrelle, inoltre, possono venire suddivise in:\nQuesti due tipi danno luogo a ceramiche tecniche, con assorbimento di acqua da scarso a nullo:\nEsistono anche padelle con rivestimento interno in ceramica (smalti bassofondenti per lamiera), che laddove applicato con tecnologie appropriate conferisce caratteristiche di antiaderenza e non presenta il rischio del Teflon di rilasciare tetrafluoroetilene ad alte temperature.\nStoria.\nLa ceramica \u00e8 conosciuta fin dai periodi preistorici e si suppone che la sua invenzione sia avvenuta solo due volte nella storia dell'umanit\u00e0: tra le popolazioni sahariane e in Giappone. Da questi luoghi d'origine si \u00e8 poi diffusa in tutto il mondo.\nI resti di ceramica pi\u00f9 antichi al mondo si trovano nei siti della grotta di Yuchanyan (Hunan, Cina), dove sono datati col metodo del carbonio-14 16100-14500 a.C. e a Miaoyan (Guangxi, sempre in Cina), qua invece datati 17100-15400 a.C. L'antichit\u00e0 di tali siti \u00e8 pari, se non superiore d'alcuni millenni, ai siti corrispondenti in Giappone del principio del periodo J\u014dmon, i siti di Simomouchi e di Odai Yamamoto datati 17000 e 15000 a.C.\nSuccessivamente l'arte vide l'introduzione del tornio, che consent\u00ec di ottenere facilmente oggetti aggraziati e di perfetta simmetria rispetto all'asse di rotazione. La ceramica dipinta venne esportata dall'Anatolia e dai territori siriaci verso l'Europa intorno al III millennio a.C., dove per\u00f2 prevalse l'interesse per le forme e per le anse.\nL'introduzione della verniciatura vetrosa, in uso a partire dal II millennio a.C. in Mesopotamia, miglior\u00f2 ulteriormente la resistenza all'usura e le caratteristiche estetiche. Una vera rivoluzione si ebbe con la scoperta della lavorazione della porcellana, che si fa risalire all'VIII secolo d.C. in Cina.\nAltri centri antichi di notevole importanza risultarono quelli iraniani, come ad esempio Tepe e indiani, come Daro e Harappa.\nL'antica Grecia eredit\u00f2 la tecnica della ceramica dalla civilt\u00e0 minoico-micenea. Dal VI al V secolo a.C. Atene domin\u00f2 i mercati con la sua produzione di vasi, ma nel IV secolo a.C. questa decadde. Sorsero altre fabbriche locali in Beozia, Etruria, Magna Grecia e Sicilia. La produzione di queste lasci\u00f2 un segno tanto profondo che, molti secoli, dopo, Josiah Wedgwood chiam\u00f2 \"Etruria\" la sua manifattura di porcellane, destinata a diventare una delle pi\u00f9 famose del mondo.\nIn et\u00e0 augustea si diffuse la ceramica aretina, con decorazione a rilievo. A questa segu\u00ec in tutto l'Occidente romano la ceramica a rilievo detta \"terra sigillata\", che rimase in uso fino al termine dell'impero.\nIntorno all'anno mille sorse in Europa, nel tentativo di imitare i prodotti orientali, la maiolica.\nNel tardo Medioevo le ceramiche venivano realizzate con il tornio, cotte al forno e impermeabilizzate con una vernice vetrosa. Dopo il XIII secolo si incominciano ad usare anche altri colori e decorazioni pi\u00f9 sofisticate. In questo periodo l'Italia peninsulare svilupp\u00f2 i maggiori centri di produzione: Forl\u00ec, poi superata dalla vicina Faenza, Pisa, Siena e Orvieto, mentre pi\u00f9 a sud si afferm\u00f2 Ariano; la produzione siciliana si concentr\u00f2 invece a Caltagirone. Nel XV secolo si elaborarono varie forme decorative, sia per la coloristica sia per le cosiddette \"storie\" o racconti descritti e raffigurati. La produzione di questo periodo \u00e8 ben rappresentata, ad esempio, dal celebre servizio realizzato da Nicola d'Urbino per Isabella d'Este e per la corte dei Gonzaga. Il secolo XVII fu al centro di una grande importazione di prodotti cinesi che influenz\u00f2 il gusto europeo. Solamente agli inizi del Settecento l'alchimista tedesco B\u00f6ttger a Meissen riusc\u00ec a produrre una ceramica dura, almeno quanto quella cinese, la porcellana, grazie alla scoperta del caolino.\nVerso la fine dell'Ottocento la produzione di ceramica prende corpo, grazie all'introduzione di alcune tecniche industrializzate. In Italia, nel modenese, si mette a punto una tecnica che permette di aumentare la produzione di piastrelle, all'epoca in uso quasi solo in cucina e bagno.\nNegli anni cinquanta del Novecento si introducono altre consistenti migliorie, quali la pressa automatica e il forno a tunnel. Con queste varianti alla produzione si riesce infine a raggiungere una produzione su scala medio-larga, necessaria per sostenere un mercato in forte espansione. Ma \u00e8 negli anni sessanta e settanta che il mercato della ceramica in Italia vede una vera impennata. La produzione viene completamente automatizzata in tutte le sue fasi e viene introdotto un nuovo macchinario: l'atomizzatore.\nQuesto consent\u00ec di sostituire i filtri pressa usati nella preparazione ad umido degli impasti. Dagli anni ottanta in poi, infine, ci si \u00e8 concentrati soprattutto sulle tecniche di cottura veloce (cottura rapida monostrato) e sulla riduzione dell'impatto ambientale della produzione. Da pochi anni vengono utilizzati anche per la costruzione di dischi per impianti frenanti, mescole di carbonio e ceramica, in grado di diminuire l'effetto del fading; e poi anche per il suo peso contenuto; ancora in fase di progetto viene montato solo su vetture di alto livello, come Ferrari, Porsche e Lamborghini.\nDa sottolineare oggi la valenza che la modellazione ceramica ha assunto in campo educativo sia per lo sviluppo delle attivit\u00e0 manuali e creative sia nel settore del recupero cognitivo.\nIl ciclo produttivo.\nIl ciclo produttivo prevede vari passaggi, a seconda del risultato che si desidera ottenere e a seconda che la produzione sia artigianale o industriale.\nSelezione e preparazione dell'argilla.\nL'argilla viene anzitutto selezionata per la lavorazione che si intende portare avanti. I tre tipi di argilla usata sono:\nQuale che sia l'argilla che si utilizzer\u00e0, essa non \u00e8 direttamente utilizzabile per il processo se si trova ancora al suo stato naturale. Deve venire ripulita dalle impurit\u00e0 e per ottenere questo si procede alla fase della \"stagionatura\". Successivamente viene sciolta in acqua per la \"lavatura\", che causa la dispersione dei sali solubili. Infine subisce un'ulteriore \"depurazione\" per eliminare le residue impurit\u00e0 e soprattutto per affinarla, togliendo le particelle a granulometria pi\u00f9 grossolana.\nLavorazione dell'argilla.\nSelezionata e ripulita, si procede a impastare l'argilla. Questa fase tende a eliminare eventuali bolle d'aria e a renderla compatta, per prevenire il formarsi di crepe nel prodotto finito. All'impasto si aggiunge, talvolta, della \"chamotte\", ovvero polvere ottenuta dalla macinazione della ceramica precedentemente cotta, con lo scopo soprattutto di rendere il prodotto resistente agli sbalzi repentini di calore. L'aggiunta della chamotte \u00e8, ad esempio, quasi indispensabile nel Raku Giapponese e nel Raku Americano a Fumo.\nModellazione.\nUn'arte tanto antica ha accumulato nei secoli varie tecniche di modellazione. Tra di esse ricordiamo: \nModellazione a mano libera.\n\u00c8 la pi\u00f9 antica ed \u00e8 simile a quanto fanno i bambini quando giocano con la plastilina: si prende una porzione di argilla e, con il solo uso delle mani, si modella la forma desiderata. \u00c8 possibile avvalersi dell'ausilio di alcuni strumenti, come le stecche o gli occhielli per le rifiniture dell'oggetto modellato.\nModellazione a colombino.\nQuesto tipo di modellazione, chiamata anche \"a lucignolo\", prevede l'uso e l'assemblaggio dei colombini di argilla. Si dividono blocchi di argilla delle dimensioni di un sigaro e si stendono con i palmi delle mani, ottenendo dei lunghi cilindri simili a lunghi grissini. Si arrotolano questi colombini gli uni sopra gli altri, si uniscono fra di loro e si lisciano per ottenere una superficie compatta. Con questa lavorazione, ugualmente antica, si modellano soprattutto vasi e ciotole.\nModellazione a lastre.\nSi prende un pane d'argilla e se ne tagliano lastre di spessore omogeneo usando un filo o stendendole con un matterello. Successivamente le lastre vengono tagliate a stampo oppure giuntate tra loro con l'aiuto di incisioni spalmate con barbottina.\nModellazione al tornio (tornitura).\n\u00c8 usato soprattutto per la produzione di vasellame in cui vi sia una simmetria rispetto all'asse di rotazione. Il tornio \u00e8 formato da un supporto girevole, simile ad un piatto la cui velocit\u00e0 viene stabilita tramite un pedale, come nel tornio antico, o tramite motorino regolato da reostato, ai giorni nostri.\nSi pone una data massa di argilla al centro del piatto girevole, avendo cura di posizionarla perfettamente in centro. Quindi si modella con uso delle mani o di altri strumenti mentre si regola la rotazione del tornio stesso. La massa di argilla che si \u00e8 deciso di usare all'inizio deve essere sufficiente a formare tutto l'oggetto, dal momento che non \u00e8 possibile aggiungerne in corso d'opera senza pregiudicare la forma data con la modellazione. Questo non \u00e8 vero in termini assoluti, per vasi di grandi dimensioni, con altezze e diametri superiori agli 80\u00a0cm \u00e8 comune nei tornianti professionisti la pratica di aggiungere colombini di terra all'oggetto in formatura e proseguire nella lavorazione per raggiungere dimensioni notevoli.\nModellazione a stampo (colatura).\nIn questa modellazione si prepara, anzitutto, uno stampo in gesso, che replica l'oggetto che si intende riprodurre. Quindi vi si cola dentro argilla liquida chiamata anche colaggio e dopo un tempo adeguato in cui il gesso fornisce all'oggetto sufficiente spessore, assorbendo l'acqua del colo, il colaggio superfluo viene versato e si attende pazientemente che l'oggetto asciughi. Viene quindi estratta dallo stampo e rifinita a mano. Dopo un tempo utile all'asciugatura, il pezzo verr\u00e0 poi messo in forno per la prima cottura (biscotto).\nVi sono altri tipi di formatura con stampo in gesso a calco, si forma una lastra di argilla di circa 10/15\u00a0mm di spessore a seconda della grandezza del pezzo, si procede fornendo una pressione omogenea all'impasto argilloso per non variare gli spessori dell'oggetto da riprodurre sino a coprire tutta la superficie dello stampo.\nUn altro procedimento \u00e8 chiamato a pressatura (o procedimento RAM). Viene usata argilla pi\u00f9 dura e vengono usate due matrici di stampo, una maschio e una femmina, e una che si incastra sull'altra lasciando all'interno il vuoto che viene occupato dall'argilla. Gli stampi si montano su una macchina che si chiama pressa, ponendoli uno di fronte all'altro, con una dose di argilla sufficiente per foggiare l'oggetto quando la macchina inizia il suo ciclo. Le due superfici si avvicinano e foggiano l'argilla all'interno dello stampo.\nEssiccazione.\nQualunque sia la tecnica che si \u00e8 adottata, \u00e8 necessario che i manufatti in argilla essicchino completamente all'aria. A questa fase va dedicata una particolare cura. Una essiccazione omogenea e uniforme \u00e8 garanzia di durevolezza dell'oggetto finito e soprattutto della coerenza della sua forma: un'essiccazione non uniforme pu\u00f2 generare deformazioni. Solo dopo questa fase si pu\u00f2 procedere alla cottura. L'essiccazione, infatti, consente all'oggetto di perdere l'umidit\u00e0 residua e la sua plasticit\u00e0. Viene cos\u00ec fissata la forma che si \u00e8 inteso dargli.\nDopo un certo periodo di essiccazione, che dipende da diversi fattori; il tipo di argilla usata, la grandezza e spessore dell'oggetto e la temperatura ambientale, l'argilla raggiunge lo stadio adatto ad essere incisa e decorata. Tale stadio \u00e8 detto della \"stadio della durezza cuoio\": l'argilla \u00e8 infatti gi\u00e0 indurita, ma mantiene ancora una certa residua plasticit\u00e0.\nCottura.\nTerminata la delicata fase dell'essiccazione si procede con quella della cottura. Questa avviene in forni appositi, che raggiungono temperature comprese tra 800\u00a0\u00b0C e 2000\u00a0\u00b0C. Il processo pu\u00f2 durare anche molte ore. \u00c8 infatti necessario che la temperatura segua curve di crescita e decrescita graduali e prestabilite, e che tutte le varie fasi abbiano una durata prestabilita. In seguito alla cottura il prodotto subisce un'ulteriore riduzione di volume.\nPoich\u00e9 la cottura modifica la struttura del prodotto finale, modulandola si possono ottenere risultati diversi:\nNelle diverse fasi della cottura, inoltre, avvengono varie trasformazioni:\nVa ricordato, infine, che la presenza di ossigeno in camera di combustione determina il degrado delle sostanze organiche presenti, nonch\u00e9 l'ossidazione delle sostanze minerali. Come risultato si ottiene un prodotto di color rosso ruggine per azione dell'ossigeno (ossidante) sul ferro. Si otterr\u00e0, invece, un colore nero scuro per azione del vapore e monossido di carbonio (riducente).\nSmaltatura e decorazione.\nCi sono molti modi di decorare e colorare la ceramica, anche in relazione al tipo di risultato che si desidera ottenere e alla cottura cui si sottoporr\u00e0 il pezzo. I colori da ceramica sono essenzialmente di tre tipi:\nLa smaltatura di un pezzo in ceramica ha lo scopo di proteggere il pezzo dall'usura, di facilitarne la pulitura e la manutenzione e di decorarlo.\nSe il pezzo viene smaltato e non colorato all'ingobbio la smaltatura avviene dopo la cottura e si utilizzano appositi smalti composti da una miscela in vari rapporti di vetro, opacizzanti, fondenti e terre. La smaltatura classica, pertanto \u00e8 detta applicata al \"biscotto\", ovvero all'oggetto gi\u00e0 passato in cottura.\nAnche per la smaltatura vi sono svariate tecniche, tra le quali ricordiamo:\nDopo che si sia provveduto a smaltare la superficie dell'oggetto, si passa alla decorazione pittorica che \u00e8 usualmente fatta a mano con pennello e colori ceramici. Questi colori ceramici sono ottenuti da ossidi minerali oppure da ossidi metallici addizionati di fondenti o indurenti. Dopo la smaltatura e la decorazione si procede con una seconda cottura, il cui scopo \u00e8 quello di fissare lo smalto all'oggetto.\nCome si \u00e8 detto, gli oggetti sottoposti a smaltatura classica devono subire una seconda cottura per fissare i colori. Tale cottura si attua in forno ad una temperatura compresa tra i 850 e i 970\u00a0\u00b0C, a seconda dei fondenti utilizzati nello smalto e sempre al di sotto della temperatura utilizzata per la prima cottura.\nQuesta seconda cottura porter\u00e0 lo smalto a vetrificare, rendendolo lucido e impermeabile. Poich\u00e9 l'umidit\u00e0 dello smalto \u00e8 scarsa e i pericoli di rottura sono conseguentemente bassi, la curva della temperatura pu\u00f2 essere innalzata pi\u00f9 velocemente.\nProduzione industriale di piastrelle ceramiche.\nI processi fondamentali sono due:\nIl ciclo produttivo industriale \u00e8 composto da varie fasi. Tra queste ricordiamo: preparazione delle materie prime, formatura, essiccamento, smaltatura, cottura e scelta. I due terzi della produzione industriale italiana attuale sono occupati dal Gr\u00e9s porcellanato, di cui la met\u00e0 viene smaltata.\nPreparazione delle materie prime, essiccazione, cottura.\nLo scopo della preparazione delle materie prime \u00e8 ottenere un impasto di composizione omogenea, con una distribuzione granulometrica e forma dei grani appropriata. La granulometria fine permette una giusta velocit\u00e0 di essiccamento e una corretta reattivit\u00e0 in fase di cottura. La forma dei grani e l'umidit\u00e0 dell'impasto influenzano l'uniformit\u00e0 del pressato.\nInfine l'impasto deve presentare un contenuto d'acqua adatto al sistema di formatura che si \u00e8 scelto. I sistemi di formatura sono:\nDopo la formatura ha luogo il processo di essiccazione e successivamente quello di cottura. I materiali ceramici possono essere ottenuti da polveri tramite un processo detto di sinterizzazione. Questo processo chimico-meccanico avviene in forni ad altissime temperature dove le polveri si fondono dando origine ai materiali ceramici. In particolare il feldspato, portato ad alte temperature, forma un eutettico, assieme al quarzo della sabbia e ai prodotti di decomposizione dell'argilla, che fondendo avvolge le rimanenti parti.\nDopo l'essiccazione normalmente i prodotti modellati subiscono il processo di cottura, che conferisce maggiore resistenza meccanica ai manufatti ed elimina l'acqua residua rimasta dopo l'essiccamento.\nSmaltatura e ricottura.\nLa smaltatura pu\u00f2 avvenire tra la prima cottura e la seconda o prima della cottura unica. Lo scopo \u00e8 duplice: da un lato estetico, dall'altro pratico. Che lo smalto sia vetrina trasparente o smalto colorato il risultato finale \u00e8 l'impermeabilizzazione e l'isolamento termico. Nelle ceramiche si aggiungono ossidi di piombo agli smalti (da qualche anno il piombo \u00e8 illegale nella produzione di ceramiche che possano avere una funzione contenitiva, per evitarne un uso alimentare, che questo sia previsto o no da chi la produce), per abbassarne il punto di cottura e risparmiare sui costi. Le porcellane, usano la vetrina senza piombo e la ricottura a 1500\u00a0\u00b0C.\nProduzione di ceramica in Italia.\nL'Italia \u00e8 leader nel commercio internazionale della ceramica con una quota del 35% in termini di volumi e di valori. Numerosi sono i centri di affermata tradizione ceramica riconosciuti dal Consiglio nazionale ceramico, distribuiti in 15 delle 20 regioni italiane; tra le produzioni tradizionali pi\u00f9 rilevanti si citano:"}
{"id": "117142", "revid": "262457", "url": "https://it.wikipedia.org/wiki?curid=117142", "title": "Darshan", "text": ""}
{"id": "117146", "revid": "1543377", "url": "https://it.wikipedia.org/wiki?curid=117146", "title": "Audio Interchange File Format", "text": "Audio Interchange File Format (in acronimo AIFF) \u00e8 un formato di file standard utilizzato per memorizzare registrazioni audio su un personal computer. Il formato \u00e8 stato sviluppato dalla Apple basandosi sull'Interchange File Format della Electronic Arts ed \u00e8 comunemente utilizzato sui sistemi Apple Macintosh, motivo per cui viene anche chiamato Apple Interchange File Format.\nI dati audio nel file AIFF non sono compressi, quindi il file tende ad essere molto pi\u00f9 grande rispetto ad altri formati, sia lossless che lossy, come l'ALE o l'MP3. Un minuto di audio occupa circa 10 MB di dati, questo perch\u00e9 \u00e8 un formato nato per lo scambio, pur essendo utilizzato anche nell'editing.\nEsistono tuttavia formati compressi, detti AIFFC (\"AIFF Compressed\") che possono ridurre le dimensioni del file di un terzo (AIFF3) o di un sesto (AIFF6), ma ne risulta una grossa perdita di qualit\u00e0, per questo non vengono praticamente utilizzati."}
{"id": "117147", "revid": "666668", "url": "https://it.wikipedia.org/wiki?curid=117147", "title": "Iv\u00e1n Zamorano", "text": "\u00c8 quarto nella classifica dei marcatori della nazionale cilena con 34 gol, alle spalle di Alexis S\u00e1nchez, Eduardo Vargas e Marcelo Salas; inoltre, con la selezione olimpica, \u00e8 stato il capocannoniere del torneo di calcio ai Giochi di , segnando 6 reti.\nBiografia.\nDopo un fidanzamento con la modella Maria Eugenia Larra\u00edn, si \u00e8 sposato con la stilista Maria Albero, dalla quale ha avuto due figli. \u00c8 stato il padrino della figlia di Javier Zanetti.\nNel 2007 ha realizzato un centro sportivo nel suo paese, a Santiago del Cile, denominato \"Ciudad Deportiva Iv\u00e1n Zamorano\", con campi da calcio, palestre, piste olimpiche e un centro medico, oltre a un centro studi per discipline sportive.\nCaratteristiche tecniche.\nSoprannominato \"El Terible\" e \"Bam-Bam\", era un attaccante combattivo che aveva nel colpo di testa la sua maggiore prerogativa, grazie a una notevole elevazione e a un ottimo tempismo, con cui compensava la non eccelsa statura; lo stesso Zamorano ha dichiarato di aver affinato questa sua specialit\u00e0 sin da bambino, allenandosi a colpire un lampadario nel corridoio di casa. Era solito attirare su di s\u00e9 i difensori avversari, aprendo spazi per i compagni di reparto.\nCarriera.\nClub.\nEsordi.\nInizi\u00f2 la sua carriera nel , club cileno con cui debutt\u00f2 in massima serie nella stagione 1985. Nel corso della stagione 1986-1987 venne prestato al , in seconda serie, e segn\u00f2 27 reti in 29 partite. Anche in Copa Chile tenne una media di quasi un gol a partita.\nSan Gallo, Siviglia e Real Madrid.\nApproda in Europa nel 1988, trasferendosi in Svizzera, al (con cui vinse la classifica cannonieri nell'annata 1989-1990 con 23 centri); in precedenza aveva effettuato un provino per il con il connazionale Hugo Rubio, ma venne scartato in favore dell'allora pi\u00f9 celebre compagno. Dopo il biennio al San Gallo si trasfer\u00ec al e poi al , in Spagna (con cui fu capocannoniere del campionato, oltre che \"calciatore straniero dell'anno\"). Nel 1995 fu candidato al Pallone d'oro, classificandosi 27\u00ba.\nA dispetto dell'ottimo rendimento sotto rete, Zamorano non fu ritenuto tecnicamente all'altezza di compagni di reparto come Michael Laudrup e Ra\u00fal, cosa che al termine della stagione 1995-1996 determin\u00f2 la fine della sua esperienza spagnola.\nInter.\nNell'estate 1996 pass\u00f2 all' per 4 miliardi di lire. Coi nerazzurri, Zamorano disput\u00f2 due finali consecutive di Coppa UEFA, andando a segno in entrambe le occasioni: nel 1997 realizz\u00f2, contro lo , la rete dell'1-0 nella gara di ritorno, ribaltando la sconfitta dell'andata (l'Inter si arrese poi ai tiri di rigore, a seguito degli errori dello stesso Zamorano e di Aron Winter); nel 1998 segn\u00f2 il primo dei tre gol con cui i \"meneghini\" sconfissero la al Parco dei Principi e serv\u00ec a Javier Zanetti l'assist per la seconda rete, aggiudicandosi il trofeo.\nRimase all'Inter per cinque stagioni, realizzando 41 gol in 149 partite complessive e ottenendo la candidatura al Pallone d'oro 1998. Durante la sua permanenza nel club milanese, la sua media realizzativa sub\u00ec un netto calo rispetto alle annate precedenti, ma, nonostante ci\u00f2, Zamorano si fece apprezzare per grinta e spirito di sacrificio, rivelandosi un valido partner d'attacco per Ronaldo e Roberto Baggio.\nAlla militanza nell'Inter risale un particolare aneddoto legato alla sua divisa da gioco: a partire dalla stagione 1998-1999, il numero indossato da Zamorano nelle due annate precedenti, il 9, fu assegnato a Ronaldo; per ovviare a ci\u00f2, il cileno fece aggiungere un \"+\" tra le cifre del suo nuovo numero, il 18, simulando un'addizione che desse come risultato 9.\nAm\u00e9rica e Colo-Colo.\nNel 2001 lasci\u00f2 l'Inter per giocare in Messico con l'. Chiuse la carriera nel 2003, dopo aver disputato una stagione nel .\nNazionale.\nCon la nazionale cilena ha partecipato a due edizioni della Copa Am\u00e9rica (secondo classificato ad , terzo a ), al (eliminato dal agli ottavi di finale) e ai Giochi olimpici di (in cui vinse la medaglia di bronzo). Ha disputato la sua ultima gara con la sua nazionale in amichevole il 1\u00b0 settembre 2001 contro la . Conta 69 presenze e 34 reti con \"La Roja\".\nHa partecipato ai Giochi olimpici di Sydney 2000, risultando capocannoniere del torneo con 6 reti: \u00e8 stato il primo e finora unico cileno a riuscirci.\nDopo il ritiro.\nTerminata la carriera da calciatore, ha intrapreso quella di procuratore sportivo in societ\u00e0 con Hugo Rubio; tra i giocatori sotto la sua procura vi sono stati Mark Gonz\u00e1lez, Nicol\u00e1s C\u00f3rdova, Reinaldo Navia, H\u00e9ctor Tapia e Claudio Maldonado.\nNel giugno del 2021 \u00e8 opinionista su Como TV delle qualificazioni ai Mondiali 2022-CONMEBOL.\nStatistiche.\nTra club, nazionale maggiore e nazionale Olimpica, Zamorano ha giocato 710 partite segnando 354 reti, alla media di 0,50 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "117149", "revid": "767487", "url": "https://it.wikipedia.org/wiki?curid=117149", "title": "Kubrawiyya", "text": "Kubrawiyya (Kubr\u0101wiyya) \u00e8 la tariqa fondata nel XII secolo in Khw\u0101rizm da Najm al-Din Kubr\u00e0 cui fu dato il nome \"Kubr\u00e0\" traendola dall'espressione araba che nel Corano indicava \"il gran disastro\" (al-t\u0101mma al-kubr\u00e0\"), a causa della forte capacit\u00e0 di polemista di Najm al-D\u012bn, il cui nome completo era in realt\u00e0 Ahmad ibn Najm al-D\u012bn, anche se egli ebbe anche il soprannome di \"Wal\u012b tur\u0101sh\" (patrono di santi) a causa della sua appassionata opera di guida dei suoi discepoli.\nLa \"tar\u012bqa\", da lui fondata su incarico del suo maestro Ism\u0101\u2018\u012bl al-Qasr\u012b, seguit\u00f2 ad essere operativa anche dopo la morte di Najm al-D\u012bn Kubr\u00e0: a Bukhara, in India (col nome di \"Firdawsiyya\"), in Khorasan e in Kashm\u012br. Tra gli appartenenti alla \"Kubr\u0101wiyya\" si pu\u00f2 ricordare il grande sufi \u2018Al\u0101' al-D\u012bn Simn\u0101n\u012b e si ricorder\u00e0 come la confraternita conoscesse una diversificazione in una branca principale che rimase sunnita come il suo fondatore, e un'altra invece sciita, dalla quale ultima si dipartirono poi la \"N\u016brbakhshiyya\", che oper\u00f2 nel periodo safavide, e la \"Dhahabiyya\", attiva tuttora in Iran nella zona di Sh\u012br\u0101z.\nLa confraternita di orientamento sunnita ha ceduto progressivamente spazio nelle sue regioni originarie alla Naqshbandiyya."}
{"id": "117150", "revid": "59912", "url": "https://it.wikipedia.org/wiki?curid=117150", "title": "Parenchima", "text": "Il par\u00e8nchima (dal greco \u03c0\u03b1\u03c1\u03ac, \"par\u00e0\", \"oltre\", \u1f14\u03b3\u03c7\u03c5\u03bc\u03b1, \"\u00e8nchuma\", \"abbondanza di umore\"), in anatomia, \u00e8 il tessuto che esplica le funzioni vitali specifiche di un organo;\nin botanica, tessuto vegetale formato da cellule che esplicano funzioni vitali.\nNegli organismi vegetali.\nNegli organismi vegetali il termine parenchima, o tessuto parenchimatico, indica una serie di tessuti di riempimento, molto attivi dal punto di vista metabolico, dotati di ampi spazi intercellulari.\nEsistono diversi tipi di parenchimi, e rispettive cellule parenchimatiche, che vengono classificati sulla base della loro funzione \"prevalente\":\nNegli organismi animali.\nNegli organismi animali esso rappresenta un tessuto che compone la massa principale, attiva e funzionale di un agglomerato cellulare, parte di organo o organo in toto. \u00c8 spesso strutturalmente associato ad uno o pi\u00f9 tessuti con funzione nutritiva e di sostegno, denominati stroma."}
{"id": "117151", "revid": "1318658", "url": "https://it.wikipedia.org/wiki?curid=117151", "title": "Sensibilit\u00e0 di un sistema di misura", "text": "In metrologia, la sensibilit\u00e0 di uno strumento di misura o di un sensore \u00e8 il rapporto tra la variazione del valore misurato \"R\" e la variazione del valore reale \"E\" della grandezza considerata, per variazioni arbitrariamente piccole:\nEsiste una variazione formula_2 limite al di sotto della quale formula_3 diventa non visualizzabile oppure si confonde con il rumore intrinseco dello strumento. Ci\u00f2 determina la sensibilit\u00e0 minima del sistema, ovvero la minima variazione della grandezza fisica che \u00e8 in grado di produrre un effetto.\nDefinizioni.\nIl Vocabolario Internazionale di Metrologia (VIM) definisce la sensibilit\u00e0 come \"rapporto tra il cambiamento dell'indicazione di un sistema di misura e il corrispondente cambiamento del valore di una grandezza sottoposta a misurazione\".\nUn'altra definizione \u00e8 quella della IUPAC: la pendenza della curva di calibrazione in corrispondenza della concentrazione a cui si sta lavorando."}
{"id": "117152", "revid": "767487", "url": "https://it.wikipedia.org/wiki?curid=117152", "title": "Najm al-Din Kubr\u00e0", "text": "Originario del Khw\u0101rizm, Najm al-D\u012bn abbandon\u00f2 i suoi studi di teologia e segu\u00ec in Egitto l'insegnamento mistico di R\u016bzbih\u0101n al-Wazz\u0101n al-Misr\u012b, discepolo di Abu al-Najib Suhrawardi ma fu solo su esortazione di B\u0101b\u0101 Faraj Tabr\u012bz\u012b che decise di adottare in pieno la vita da sufi. Oper\u00f2 con \u2018Amm\u0101r ibn Y\u0101sir al-Bidl\u012bs\u012b (m. 1200) e Ism\u0101\u2018\u012bl al-Qasr\u012b (m. 1193) \u2013 discepoli entrambi di Shih\u0101b al-D\u012bn Suhraward\u012b \u2013 che lo esort\u00f2 a fondare una tariqa nelle sue terre d'origine.\nQui egli fu un'attiva e premurosa guida per i suoi numerosi discepoli della \"Kubrawiyya\", tanto da ricevere il soprannome di \"wal\u012b tur\u0101sh\" (patrono di santi).\nLa sua riflessione mistica gli fece affrontare e approfondire le tematiche delle apparizioni e dei sogni premonitori, cos\u00ec come quelle relative alla natura dei \"corpi sottili\" (\"lat\u0101\u2018if\") dell'uomo.\nScrisse le \"Faw\u0101'ih al-jam\u0101l wa l-faw\u0101tih al-jal\u0101l\" (Gli schiudimenti della Bellezza e i profumi della Maest\u00e0), la \"Ris\u0101lat al-kha'if al-h\u0101'im min lawmat al-l\u0101'im\" e gli \"Us\u016bl al-\u2018ashara\", oltre a un \"Tafs\u012br\" (Commentario) coranico.\nFedele alla sua indole Najm al-Din sarebbe morto resistendo con un gruppo di suoi discepoli ai Mongoli che avevano invaso la Corasmia e che, pure, lo avevano invitato ad allontanarsi dai luoghi che essi avevano investito con incontenibile impeto e durezza."}
{"id": "117154", "revid": "13369", "url": "https://it.wikipedia.org/wiki?curid=117154", "title": "Esponenziale", "text": ""}
{"id": "117157", "revid": "1652635", "url": "https://it.wikipedia.org/wiki?curid=117157", "title": "Dieci giornate di Brescia", "text": "Le Dieci giornate di Brescia furono un movimento di rivolta della cittadinanza bresciana contro l'oppressione austriaca, che ebbe luogo dal 23 marzo (il giorno della sconfitta piemontese a Novara) al 1\u00ba aprile 1849. La fierezza dimostrata dagli insorti nei combattimenti valse alla citt\u00e0 di Brescia la medaglia d'oro come \"benemerita del Risorgimento nazionale\" nel 1899, oltre che il celebre appellativo di \"Leonessa d'Italia\", coniato primariamente da Aleardo Aleardi nei suoi \"Canti patrii\" del 1857:\nLa fortuna dell'espressione \u00e8 tuttavia dovuta a Giosu\u00e8 Carducci, che nel 1877 nelle sue Odi barbare, cos\u00ec descrive la fierezza della citt\u00e0:\nA seguito dell'orgoglio e della caparbiet\u00e0 mostrata dal popolo bresciano, il generale Haynau arriv\u00f2 a dire:\nAntefatti.\nIl 1848 rappresent\u00f2 un punto di svolta che cambi\u00f2 radicalmente la realt\u00e0 dell'Europa tutta. Nel febbraio la monarchia francese di Luigi Filippo di Francia cade per far posto alla repubblica. Negli stessi giorni Ferdinando II delle Due Sicilie, dopo varie sollevazioni popolari, acconsente a stipulare una Costituzione. In marzo la nuova ondata rivoluzionaria colpisce anche i governi di Vienna e di Berlino mentre sia Pio IX per lo stato pontificio che Carlo Alberto di Savoia in Piemonte concedono anch'essi una Costituzione. Il 17 marzo Venezia e il 18 marzo cominciano le cinque giornate di Milano. Il 23 marzo lo stesso Carlo Alberto dichiara guerra all'Austria, varcando il Ticino, sostenuto anche dall'aiuto militare del re di Napoli, del granduca di Toscana e del pontefice. Radetzky \u00e8 dunque obbligato a ritirarsi nel famoso quadrilatero fortificato (formato da Verona, Mantova, Legnago e Peschiera del Garda). Il 22 marzo del 1848, a Brescia, viene firmata la capitolazione della guarnigione austriaca senza spargimento di sangue e si crea un governo provvisorio guidato da Luigi Lechi.\nAl tempo, tuttavia, gli animi di chi aveva appoggiato la causa dell'Unit\u00e0 nazionale non erano ancora cos\u00ec forti: il comportamento contraddittorio di Pio IX, che rivede la sua posizione, induce anche il granducato di Toscana e il regno delle Due Sicilie ad un passo indietro. Il 26 luglio l'esercito piemontese viene sconfitto a Custoza dagli austriaci. Il 9 agosto viene firmato l'armistizio di Salasco, che consegna nuovamente Brescia all'Austria; inoltre il 16 agosto del 1848 i soldati austriaci riconquistano il castello di Brescia. Il 4 gennaio 1849, a rendere la situazione ancora pi\u00f9 delicata, il generale von Haynau impone una multa di 520.000 lire austriache alla citt\u00e0. Il 12 marzo 1849 Carlo Alberto rompe l'armistizio e riapre le ostilit\u00e0 con l'Austria, che nel mentre ha avuto modo di riorganizzarsi. Il 22 marzo Tito Speri, rientrato a Brescia da Torino organizza i propri volontari. Il Comitato Clandestino di Insurrezione, presieduto dal medico Bartolomeo Gualla, \u00e8 pronto a dare l'ordine di sollevazione popolare.\nLe dieci giornate.\n23 marzo.\nMentre l'esercito piemontese preparava la battaglia di Novara, a Brescia dopo mesi di carteggi da parte di 2 distinte accolite di rivoluzionari, una filosabauda, una mazziniana, si studia come disturbare le linee di rifornimento provenienti da Verona tramite una sommossa popolare, lo spunto viene dato dagli austriaci stessi che non intendono fare sconti alla citt\u00e0 riguardo a una multa per non essersi mostrata fedele nel 1848 bench\u00e9 in citt\u00e0 fosse successo poco o nulla e gli austriaci anzi si fossero ritirati in buon ordine dopo solo una sommossa che vide impegnato il reggimento Brescia nella caserma di San Faustino.\nIl comando di piazza rifiuta lo sconto dell'ultima rata della multa e su istigazione in piazza Loggia cos\u00ec una rivolta epica. A mezzogiorno il capitano Pomo va in municipio per riscuotere la rata della multa comminata il 4 gennaio ma viene aggredito da una folla inferocita. Avuta notizia dei disordini in citt\u00e0, il comandante della guarnigione in castello fa sparare dieci colpi di cannone sui tetti delle case come avvertimento.\nA Novara l'esercito piemontese viene sconfitto ma a Brescia viene detto il contrario\n24 marzo.\nL'avvocato Giuseppe Saleri, dirigente del municipio di Brescia, si dimette e prende il suo posto Girolamo Sangervasio. Piccoli scontri continuano in citt\u00e0 tra austriaci e cittadinanza. Si crea un Comitato di Pubblica Difesa, controllato dal gruppo mazziniano avente sede dapprima nel Teatro Grande e poi in casa Bargnanim a capo del quale vengono messi Luigi Contratti e Carlo Cassola, i quali saranno chiamati all'organizzazione della difesa della citt\u00e0 di Brescia. Nel frattempo arrivano negative notizie riguardanti la sconfitta dell'esercito piemontese ma la popolazione, su chiara indicazione del Comitato di difesa che controlla la stampa che ricola in citt\u00e0 non gli d\u00e0 credito e copre le notizie con censura. Il bombardamento dal castello continua.\n25 marzo.\nIl bombardamento dal castello di Brescia si ferma per tutta la giornata. Si creano tensioni fra il Municipio che chiede prudenza e il Comitato di Difesa il quale conferma che ormai la rivolta \u00e8 in essere.\nIl comando effettivo della Municipalit\u00e0 \u00e8 in mano a Cassola e Contratti, Sangervasio \u00e8 fondamentalmente impossibilitato a governare la situazione\n26 marzo.\nAll'alba del 26 marzo mille austriaci al comando del generale Nugent in marcia da Mantova puntano sulla citt\u00e0 di Brescia e intorno a mezzogiorno si trovano gi\u00e0 a Sant'Eufemia dove circa 300 insorti comandati da Tito Speri riescono a fermarli. Nel frattempo si innalzano barricate in tutta la citt\u00e0 e si fortificano le varie vie di accesso.\n27 marzo.\nIl generale Nugent rimane fuori dalla citt\u00e0 in attesa di rinforzi mentre in Loggia il consiglio comunale riconferma pieni poteri al dirigente Girolamo Sangervasio, togliendo quindi implicitamente libert\u00e0 d'azione al Comitato di pubblica Difesa; tuttavia i duumviri Cassola e Contratti, forti dell'appoggio popolare, rimangono al loro posto. Alle due del pomeriggio ricomincia il bombardamento dal castello e scontri si registrano sui Ronchi, alla Pusterla, dalla torre del P\u00e8gol per poi cessare verso sera. Don Boifava con i suoi volontari ripara verso i Ronchi.\n28 marzo.\nGli austriaci tentano di provocare i bresciani a porta Torrelunga per farli venire allo scoperto. La mossa ha esito positivo e molti rivoltosi si dirigono nuovamente verso Sant'Eufemia e questa mossa azzardata coster\u00e0 la vita a circa un centinaio di bresciani.\n29 marzo.\nCominciano ad arrivare in citt\u00e0 notizie pi\u00f9 certe riguardo alla sconfitta dei piemontesi che vengono parzialmente aggiunte storicamente false anche dai duumviri Contratti e Cassola, sottolineando per\u00f2 il tradimento di Carlo Alberto e aggiungendo una vittoria data da un generale polacco e dando al contempo per certo il ritiro degli austriaci verso Verona. Brescia dunque continua la sua disperata rivolta. Il generale Nugent finalmente riceve i rinforzi richiesti e cominciano nuovi scontri che obbligano i bresciani a ritirarsi in citt\u00e0. Don Boifava \u00e8 costretto a risalire sui Ronchi. Due messi inviati dal comune si recano presso Haynau per chiedere la resa della guarnigione, convinti di essere beninformati riguardo alla vittoria di Novara. Si inizia a capire che le notizie che circolano in citt\u00e0 sono false e che sono gli austriaci ad aver vinto.\n30 marzo.\nLe truppe del generale Nugent cercano di congiungersi con la guarnigione presente in Castello, ma i bresciani riescono a farle ripiegare verso i Ronchi intorno alla citt\u00e0 e quindi esporli al fuoco dei rivoltosi. Si tenta nel frattempo una trattativa col Nugent per il cessate il fuoco, ma quest'ultima avr\u00e0 esito negativo. La battaglia continua in varie parti della citt\u00e0 (porta Pile, San Faustino, San Giovanni, la Pusterla e Porta Torrelunga) fino a sera. I morti da entrambe le parti aumentano. Nella notte, finalmente, un plotone di austriaci riesce a penetrare in Castello dalla Porta del Soccorso.\n31 marzo.\nNella mattinata, durante i bombardamenti e coperto da una densa nebbia, il generale Haynau, soprannominato \"la iena\" per la sua scaltrezza in battaglia, riesce ad entrare in castello sempre dalla Porta del Soccorso con maggiori truppe a disposizione. Alle nove del mattino un drappello di soldati austriaci con la bandiera bianca si dirige in Municipio dove affigge un manifesto nel quale il generale Haynau chiede la resa della citt\u00e0. Di fronte a questa nuova intimidazione, il popolo di Brescia decide con maggior forza di continuare la battaglia. Nel pomeriggio, due battaglioni austriaci escono dal Castello e tutte le porte d'accesso della citt\u00e0 vengono attaccate. I bombardamenti dal Castello riprendono vigorosi. Gli austriaci vengono fermati a piazzetta dell'Albera (oggi piazzetta Tito Speri). La barricata di Porta Torrelunga invece non riesce a contenere gli assalitori i quali dilagano in citt\u00e0 fino a corso Bruttanome (dal XX secolo denominato corso Magenta) dove lo stesso generale Nugent subir\u00e0 una grave ferita ad un piede che, in data 17 aprile 1849, lo condurr\u00e0 alla morte. Gli austriaci cominciano a creare il panico, incendi ed esecuzioni sommarie sono innumerevoli. In Loggia si sono riuniti nel mentre i responsabili del Comune. L'estrema gravit\u00e0 della situazione \u00e8 evidente. Il Contratti dichiara tuttavia che vi sono ancora 1500 cartucce, due o tre per combattente per continuare la rivolta. \n1\u00ba aprile.\nLa citt\u00e0 dopo una notte di scontri e violenze inaudite \u00e8 in mano alla truppe austriache e quindi la capitolazione \u00e8 vicina. Il Municipio decide di mandare in Castello il padre francescano Maurizio Malvestiti a trattare con il generale Haynau, il quale chiede la resa incondizionata per discutere la tregua. Il Municipio accetta la resa ma la situazione non si normalizza e sacche di resistenza continuano a macchia di leopardo in tutta la citt\u00e0. Ad aggravare la situazione arrivano in citt\u00e0 altri venti battaglioni austriaci (circa quindicimila uomini) a dar manforte alle truppe presenti e le brutalit\u00e0 nei confronti della popolazione si moltiplicano. La notte sigla la capitolazione e ha cos\u00ec fine la \"Decade Bresciana\"...\nMonumenti a ricordo delle Dieci Giornate.\nA ricordo delle Dieci Giornate a Brescia sono presenti diversi monumenti e targhe:"}
{"id": "117159", "revid": "399", "url": "https://it.wikipedia.org/wiki?curid=117159", "title": "Ingegneria dei trasporti", "text": "L'ingegneria dei trasporti \u00e8 la branca dell'ingegneria che si occupa di tutti i vari tipi di trasporti (stradale, ferroviario, navale ed aereo) nei loro vari aspetti. In Italia \u00e8 prevalentemente studiata nei corsi di Laurea in Ingegneria civile (indirizzi sui Trasporti o sulle Infrastrutture), Ingegneria meccanica (Trasporti), Ingegneria gestionale (indirizzi Trasporti o Logistica), nonch\u00e9 in corsi di laurea dedicati specificatamente all'\"Ingegneria dei Trasporti\".\nMaterie tipiche dell'ingegneria dei trasporti sono inoltre insegnate in altri orientamenti o indirizzi di corsi di laurea di Ingegneria (ad esempio: Ingegneria Elettrica e Meccanica per argomenti inerenti alla trazione ed agli impianti, Ingegneria aerospaziale/Ingegneria aeronautica ed Ingegneria ambientale nonch\u00e9 presso le Facolt\u00e0 di Architettura).\nDescrizione.\nL'ingegneria dei trasporti classicamente nasce come branca dell'Ingegneria civile e dell'Ingegneria Meccanica, specie in questo caso con riferimento ai sistemi di trasporto ad impianto fisso (ferrovie, metropolitane, impianti a fune, sistemi di trasporto non convenzionali, terminali) ed all'innovazione tecnologica per i trasporti; in tempi pi\u00f9 recenti la trasversalit\u00e0 della disciplina si \u00e8 estesa anche alle applicazioni ed integrazioni della telematica nei sistemi di trasporto (telematica per i trasporti, \"Intelligent Transport Systems\" o \"ITS\"). Per lo studio delle reti di trasporto originariamente si basava solo su metodologie qualitative. Con lo sviluppo dei computer e la conseguente introduzione di modelli quantitativi, l'analisi delle reti di trasporto si trasforma in Ingegneria dei sistemi di trasporto.\nL'ingegneria dei trasporti attualmente si occupa della domanda e dell'offerta di trasporto e delle loro interazioni.\nFra gli argomenti caratteristici dell'Ingegneria dei trasporti vi sono:\nSistema di trasporto.\nTra le lauree correlate vi \u00e8 la \"laurea specialistica in Ingegneria dei Sistemi di Trasporto\".\nPer sistema di trasporto si intende quell'insieme di componenti che, con le loro reciproche relazioni, realizzano la produzione ed il consumo di uno o pi\u00f9 servizi di trasporto in uno specifico contesto ambientale.\nUn sistema di trasporto si pu\u00f2 scindere in due sottosistemi: il primo sottosistema, denominato \"sistema di domanda\", \u00e8 costituito dagli utenti (persone e merci) del sistema di trasporto, il secondo sottosistema, denominato \"sistema di offerta\", \u00e8 formato, unitamente alla loro organizzazione e alle prestazioni fornite, dai mezzi che realizzano la locomozione (strade, veicoli, ecc.). Le caratteristiche e le interazioni che si stabiliscono tra questi due sottosistemi sono condizionate dall'ambiente circostante; tali condizionamenti esterni costituiscono il \"sistema delle attivit\u00e0\".\nPer poter studiare, da un punto di vista quantitativo, un sistema di trasporto si ricorre di norma ad un modello matematico che simula le modificazioni e le interazioni tra le componenti del sistema stesso. \nUn siffatto modello matematico pu\u00f2 essere scomposto in un sottomodello che permette la determinazione di una stima della domanda di trasporto (\"modello di domanda\"), in un sottomodello che simula le caratteristiche del sistema di offerta (\"modello di offerta\") ed in un sottomodello che simula le interazioni tra la domanda di trasporto ed il sistema di offerta.\nCorsi di laurea in Ingegneria dei Trasporti in Italia.\nAfferenti alla classe di laurea in \"Scienze dell'Economia e della Gestione Aziendale (L18)\" (e non ad Ingegneria), sono attivi i corsi di laurea in \"Economia delle aziende marittime, della logistica e dei trasporti\" a Genova, e di \"Logistica e Trasporti\" all'Universit\u00e0 \"Parthenope\" di Napoli."}
