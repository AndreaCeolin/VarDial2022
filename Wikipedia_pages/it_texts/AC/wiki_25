{"id": "101410", "revid": "1251388", "url": "https://it.wikipedia.org/wiki?curid=101410", "title": "Vittore Carpaccio", "text": "Fu uno dei protagonisti della produzione di teleri a Venezia a cavallo tra il XV e il XVI secolo, divenendo forse il miglior testimone della vita, dei costumi e dell'aspetto straordinario della Serenissima in quegli anni. Come altri grandi maestri italiani della sua generazione (Perugino, Luca Signorelli, lo stesso Andrea Mantegna), dopo un periodo di fastosi successi visse una crisi poco dopo lo scoccare del XVI secolo per le difficolt\u00e0 ad assimilare gli apporti rivoluzionari e moderni dei nuovi \"grandi\" (Leonardo da Vinci, Michelangelo, Raffaello, Giorgione e Tiziano). Visse gli ultimi anni relegato in provincia, dove il suo stile ormai attardato trovava ancora ammiratori.\nBiografia.\nOrigini.\nNon si conosce n\u00e9 la data n\u00e9 l'esatto luogo di origine del pittore, figlio del mercante di pelli Pietro. Il suo cognome era in realt\u00e0 Scarpazza o Scarpazo, mentre Carpaccio \u00e8 l'italianizzazione delle forme latine \"Carpathius\" e \"Carpatio\" con cui firmava le sue opere. Pare che gli Scarpazo fossero originari dell'isola di Mazzorbo e che il ramo da cui discese Vittore si fosse trasferito a Venezia nel Trecento, presso la parrocchia di Sant'Angelo (Dorsoduro).\nIl primo documento che lo riguarda \u00e8 il testamento dello zio fra Ilario dei frati minori dell'Osservanza del Convento di Sant'Orsola fuori le mura di Padova, al secolo Zuane (Giovanni) Scarpazza, datato 21 settembre 1472, nel quale viene designato erede subentrante in caso di lite fra i beneficiari; si pu\u00f2 supporre che in quell'occasione il Carpaccio fosse almeno quindicenne. Successivamente il suo nome compare in una quietanza d'affitto dell'8 agosto 1486, nella quale viene descritto di giovane et\u00e0 e ancora abitante nella casa paterna.\nNulla si conosce nemmeno del suo apprendistato, ma la qualit\u00e0 artistica tra la prima opera nota (le \"Storie di Sant'Orsola\" del 1490) e i lavori immediatamente successivi risulta di molto migliorata, facendo intuire che il Carpaccio fosse in quegli anni ancora giovane e in piena formazione.\nLa citt\u00e0 lagunare viveva in quegli anni una straordinaria stagione fatta di successi militari e commerciali, ricchezza e grandi commissioni artistiche, delle quali Carpaccio fu, a partire dagli anni novanta, tra i protagonisti.\nFormazione.\nLa prima opera sicuramente datata di Carpaccio \u00e8 un episodio delle \"Storie di sant'Orsola\" (\"Arrivo dei pellegrini a Colonia\"), dove si riscontra un certo imbarazzo giovanile nella tecnica e nella forma artistica. Un ristretto gruppo di opere \u00e8 stato riferito, tramite il confronto stilistico, a questa prima fase della produzione dell'artista, leggermente anteriore al ciclo di Sant'Orsola. Si tratta essenzialmente del \"Redentore benedicente tra quattro apostoli\" e della \"Piet\u00e0\" della Collezione Contini Bonacossi di Firenze, e del \"Polittico di Zara\", nella cattedrale della citt\u00e0 adriatica. \nIn queste opere si nota una prima assimilazione del retaggio di Antonello da Messina e dei pittori nordici, nell'acuta individuazione fisiognomica dei personaggi e nell'amorosa cura dei dettagli. Il segno grafico e puntiglioso, con le tipiche pieghe accartocciate dei panneggi, deriva da fonti ferraresi e dall'onda lunga della scuola padovana, ancora praticata a Venezia dai \"mantegneschi\" Vivarini. I soggetti grandeggiano rispetto allo sfondo, spesso petroso, con relazioni spaziali e prospettiche non ordinate geometricamente in maniera unitaria, come faceva Gentile Bellini.\nGiulio Carlo Argan evidenzia che la pittura di Carpaccio \"vede e comunica ci\u00f2 che si vede\", non insegna a pregare, filosofare, fantasticare. Il suo \u00e8 \"vedutismo\" che si rif\u00e0 alla cultura empirica diffusa in quel tempo dall'Universit\u00e0 di Padova dove dominava lo studio della dottrina di Aristotele. Questa cultura pittorica, \"fondata sulla positivit\u00e0 dell'esperienza\", giunger\u00e0, attraverso Paolo Veronese e Jacopo Bassano, fino a Canaletto. Carpaccio inoltre costruisce una nuova concezione dello spazio: uno spazio fatto di cose e non pi\u00f9 di linee prospettiche, di forme geometriche e proporzioni.\nScuola di Sant'Orsola.\nDal 1490 al 1495 fu impegnato in una prima grande commissione, la realizzazione dei nove teleri con le \"Storie di sant'Orsola\", per la Scuola della santa omonima (ora conservati alle Gallerie dell'Accademia di Venezia), tratte dalla \"Leggenda Aurea\" di Jacopo da Varagine.\nNell'eseguire i teleri Carpaccio non pot\u00e9 seguire l'ordine normale del racconto, ma, a giudicare dalle date su alcuni dei dipinti e dai confronti stilistici negli altri, lavor\u00f2 a ciascuna storia man mano che una parete dell'edificio si rendeva disponibile rimuovendo i due antichi altari e i monumenti funebri (arche) dei confratelli defunti, tra cui anche quella dei Loredan.\nL'impresa pittorica fu relativamente veloce. Nel 1493 il Sanudo, nel \"De origine situ et magistratibus urbis Venetiae\", fece intendere che la decorazione di Sant'Orsola fosse gi\u00e0 a buon punto, vicina al completamento, e gi\u00e0 nel 1495, con l'\"Incontro dei fidanzati e partenza dei pellegrini\", Carpaccio firmava l'ultimo cartellino leggibile, eseguendo probabilmente immediatamente dopo le tre tele della serie degli \"Ambasciatori\".\nConfrontando le prime opere con le ultime sorprende la rapidissima maturazione artistica di Carpaccio, che super\u00f2 velocemente ogni impaccio giovanile per approdare, con sicuro istinto figurativo, a traguardi poetici che potevano competere col caposcuola veneziano dell'epoca, Giovanni Bellini; nelle prime tele infatti sono presenti incertezze nella composizione prospettica e nell'orchestrazione della scena, dove manca un centro narrativo focale. Velocemente, nelle opere successive, le composizioni sono ordite con sicurezza in ampie panoramiche, con scorci profondi e squadri in prospettiva. I protagonisti, privi di forti significati sentimentali anche nelle scene pi\u00f9 drammatiche, sono come sospesi in un ritmo lento e magico, come sul palcoscenico di un immaginario teatro. Luce e colore legano gli elementi pi\u00f9 disparati, dal pi\u00f9 lontano al pi\u00f9 vicino in primo piano, permettendo al pittore di soffermarsi sui curatissimi dettagli, che indagano particolari delle architetture, dei costumi, del cerimoniale ufficiale, ma anche della vita quotidiana, spesso ritratta con grande freschezza. Numerosi sono i ritratti di personaggi reali, soprattutto confratelli e membri della famiglia Loredan, i principali finanziatori del ciclo. La materia pittorica \u00e8 preziosissima ma anche concreta, con note inequivocabilmente locali, negli scorci che ricordano Venezia e l'entroterra collinare veneto.\nScuola di San Giovanni Evangelista.\nSulla scorta del successo dei teleri di Sant'Orsola, Carpaccio venne invitato a partecipare anche a un altro grande ciclo che si andava dipingendo in quegli anni, quello per la Scuola Grande di San Giovanni Evangelista. Suo \u00e8 il \"Miracolo della Croce a Rialto\" del 1496 circa, uno dei primi della serie che fu poi completata da Gentile Bellini e altri.\nL'evento miracoloso si trova relegato nell'ariosa loggia in alto a sinistra, mentre gran parte della tela \u00e8 messo a disposizione della veduta urbana brulicante di vita. Puntuale \u00e8 la resa topografica e la descrizione delle attivit\u00e0 umane che vi si svolgono. La luce vibra liberamente su tutti i dettagli, generando quella particolare atmosfera in cui sembra che l'aria circoli liberamente. Straordinaria \u00e8 la capacit\u00e0 di mantenere un'unit\u00e0 ambientale integra riuscendo al tempo stesso a concentrarsi nei pi\u00f9 minuti particolari: si tratta della migliore verit\u00e0 ottica veneziana, che non avr\u00e0 rivali fino ai tempi del Canaletto.\nOpere a cavallo dei secoli XV e XVI.\nAlcune opere sono state legate agli anni delle \"Storie di sant'Orsola\", sebbene non esistano ipotesi indiscusse sulla cronologia di esse e di gran parte della produzione di Carpaccio in generale. Tra queste vi sono l'\"Uomo col berretto rosso\" del Museo Correr, il \"Ritratto di dama\" dell'Art Museum di Denver e la \"Caccia in laguna\" del Getty Museum, forse parte superiore delle \"Due dame veneziane\" al Museo Correr. Soprattutto l'ultima opera \u00e8 densa di effetti atmosferici, con una veduta della laguna di Venezia a volo d'uccello che ricorda da vicino l'\"Arrivo degli ambasciatori\".\nNell'ultimo quinquennio del secolo Carpaccio esegu\u00ec una serie di dipinti a soggetto sacro in cui sembra forte come mai l'influenza di Giovanni Bellini e della sua umana tenerezza pittorica. Ne sono un esempio il \"Cristo tra quattro angeli con gli strumenti della Passione\" (1496) del Museo civico di Udine, il \"Polittico di Grumello de' Zanchi\" della parrocchiale di Grumello del Monte (con un \"San Girolamo\" molto simile alle prove belliniane sul tema), la \"Madonna col Bambino e san Giovannino\" dello St\u00e4del, la \"Madonna col Bambino e le sante Cecilia e Orsola\" in collezione privata inglese e le due figure allegoriche della \"Prudenza\" e della \"Temperanza\" nell'High Museum of Art di Atlanta. Alle \"Piet\u00e0\" degli anni ottanta di Bellini sembra ispirarsi la \"Piet\u00e0\" carpaccesca nella collezione Serristori di Firenze, mentre la \"Fuga in Egitto\" mostra un paesaggio veramente dolcissimo. La \"Meditazione sulla Passione\" invece, dipinta forse agli albori del secolo, mostra influenze mantegnesche, antonelliane e ferraresi.\nIl telero per Palazzo Ducale.\nAl culmine della carriera ricevette, tra il 1501 e il 1502, la prestigiosa commissione per un vasto telero per la Sala dei Pregadi in Palazzo Ducale. All'opera, che venne terminata entro il 1507 e della quale non si conosce nemmeno quale fosse il soggetto, si aggiunsero poi, pi\u00f9 tardi, altri due teleri (1510 circa) per la Sala del Maggior Consiglio con \"Papa Alessandro III che ad Ancona conferisce al doge Alessandro Zen l'insegna del parasole\" e \"Papa Alessandro III che concede l'indulgenza nel giorno dell'Ascensione ai visitatori di San Marco\", quest'ultimo forse in collaborazione con Giovanni Bellini.\nTutte queste opere vennero distrutte nel disastroso incendio del 1577, che bruci\u00f2 anche le opere di Giorgione e Tiziano ivi contenute.\nScuola di San Giorgio degli Schiavoni.\nAll'alba del XVI secolo Carpaccio ricevette la commissione per un altro grande ciclo di teleri, questa volta destinato a un sodalizio \"minore\", la Scuola di San Giorgio degli Schiavoni, cos\u00ec chiamata perch\u00e9 raccoglieva tra i suoi membri i dalmati residenti o di passaggio a Venezia.\nA differenza dei precedenti teleri per la Scuola di Sant'Orsola, dove nelle singole rappresentazioni venivano inserite pi\u00f9 scene, in ciascuno dei teleri degli Schiavoni, realizzati tra il 1502 e il 1507 e tuttora in loco, si concentr\u00f2 su un unico episodio, dedicato alle storie dei santi protettori della confraternita, Girolamo, Giorgio e Trifone, a cui si aggiunsero due storie di san Matteo, venerato dopo che la Scuola, nel 1502, ne ricevette una reliquia in dono da Paolo Vallaresso. In queste opere la semplificazione strutturale \u00e8 accompagnata da un'ulteriore accentuazione fantastica, che va a fondersi con la resa minuziosa del reale creando scene credibili ma con elementi immaginari. Per le storie di san Girolamo realizz\u00f2 tre teleri: \"San Girolamo e il leone nel convento\", i \"Funerali di san Girolamo\", \"Sant'Agostino nello studio\". Dipinse poi un telero con \"San Trifone ammansisce il basilisco\" e tre teleri con le \"Storie di san Giorgio\": \"San Giorgio in lotta con il drago\", \"Trionfo di san Giorgio\" e \"Battesimo dei seleniti\". Le \"Storie di san Matteo\" furono: \"Orazione nell'orto del Getsemani\" e \"Vocazione di san Matteo\".\nTra i teleri pi\u00f9 famosi ci sono il \"Sant'Agostino nello studio\", con la scena della premonizione della morte di san Girolamo da parte di sant'Agostino ambientata in uno studiolo umanistico, gremito di oggetti per il lavoro intellettuale, e \"San Giorgio e il drago\", con la battaglia inserita su un terreno cosparso da macabri resti.\nTutti i teleri sono datati sui cartellini 1502, tranne gli ultimi due (\"Battesimo dei seleniti\" e \"San Trifone che ammansisce il basilisco\"), datati 1507: in questi ultimi si iniziano a notare una certa stanchezza compositiva, con la riproposizione di modelli gi\u00e0 usati, e un progressivo impoverimento del colore, soprattutto nella tela su san Trifone, che forse \u00e8 in larga parte opera di collaboratori.\nIn queste opere, anche le migliori, il linguaggio di Carpaccio risulta ormai isolato nel contesto veneziano, quando in apertura del XVI secolo erano attivi gli stranieri Leonardo da Vinci, Albrecht D\u00fcrer e Fra Bartolomeo, mentre tra i pittori locali si andava consumando la rivoluzione del colore di Giorgione, Tiziano, Sebastiano del Piombo e Lorenzo Lotto; inoltre arrivavano le prime avvisaglie del classicismo instaurato tra Firenze e Roma da artisti come Raffaello e Michelangelo. Carpaccio non aveva la duttilit\u00e0 e la capacit\u00e0 di assorbire le novit\u00e0 del conterraneo Giovanni Bellini, e le sue opere iniziavano rapidamente ad apparire arcaizzanti.\nNel 1508 si pu\u00f2 immaginare il turbamento dell'artista quando fu chiamato a dare un giudizio, con Lazzaro Bastiani, sugli affreschi di Giorgione al Fondaco dei Tedeschi per valutarne il valore e quindi il compenso per l'artefice. Niente era pi\u00f9 diverso dal suo stile di quella pittura fatta di colori fragranti e corposi, sciolti morbidamente in gradazioni luminose di valore atmosferico, con una rinnovata monumentalit\u00e0 delle figure. N\u00e9 Carpaccio poteva abbracciare quell'intimistica e irrequieta interpretazione del reale operata da Lorenzo Lotto, cos\u00ec diversa dalla sua fantasia razionale e studiata.\nScuola di Santa Maria degli Albanesi.\nUn certo disorientamento dell'artista, gi\u00e0 precettibile negli ultimi teleri per gli Schiavoni, si manifest\u00f2 ancora pi\u00f9 evidente nel ciclo di \"Storie della Vergine\", eseguite tra il 1504 e il 1508 per la Scuola di Santa Maria degli Albanesi, rivale di quella degli Schiavoni.\nI cinque teleri, realizzati con il ricorso ad aiuti, sono oggi sparsi tra pi\u00f9 musei: la \"Nascita della Vergine\" nell'Accademia Carrara di Bergamo, la \"Presentazione di Maria al tempio\" e il \"Miracolo della verga fiorita\" alla Pinacoteca di Brera di Milano, l\"'Annunciazione\", e la \"Morte della Vergine\" alla Ca' d'Oro di Venezia, la \"Visitazione\" al Museo Correr.\nL'inventiva e la tenuta coloristica di questo ciclo sono pi\u00f9 povere e ci\u00f2 \u00e8 da imputare sia al livello pi\u00f9 mediocre dei collaboratori, sia al minor impegno richiesto dalla confraternita, ma soprattutto alle difficolt\u00e0 dell'artista di rinnovarsi di fronte alla rivoluzione innescata da Giorgione.\nAltre opere.\nAltre opere dei primi due decenni del Cinquecento sono caratterizzate da uno stile pittorico pi\u00f9 elevato, con un rigore prospettico calibrato e una lucido accordo di luci, colori e ombre. Ne sono un esempio la \"Sacra Famiglia e due donatori\" della Fondazione Gubelkian di Lisbona (firmato e datato 1505) o la \"Sacra conversazione\" del Mus\u00e9e du Petit Palais di Avignone. Spiccano poi la \"Madonna leggente\" di Washington (ottobre 1505), modellata su una figura della \"Nascita della Vergine\" per la Scuola degli Albanesi, la grande pala di \"San Tommaso in gloria tra i santi Marco e Ludovico di Tolosa\" (1507), gi\u00e0 nella chiesa di San Pietro Martire di Murano e oggi nella Staatsgalerie di Stoccarda, o la \"Morte della Vergine\" (1508) nella Pinacoteca nazionale di Ferrara, versione del tema di ben pi\u00f9 alto rigore della prova nella Scuola di San Giorgio. Una grande pala \u00e8 la \"Presentazione di Ges\u00f9 al Tempio\", del 1510, nelle Gallerie dell'Accademia, dove \u00e8 evidente l'influsso di Giovanni Bellini, in particolare della \"Pala di San Giobbe\", anche se i colori di Carpaccio sono pi\u00f9 smaltati, legati a una nostalgica e ormai arcaica rievocazione dell'antonellismo.\nPunto culminate della produzione di questi anni \u00e8 il \"Ritratto di cavaliere\", del 1510, con una ricca descrizione dei dettagli naturali.\nVerso il 1510 Carpaccio complet\u00f2 la prima serie di teleri per la Sala del Maggior Consiglio di Palazzo Ducale, che gli valse l'ambita qualifica di pittore ufficiale della Repubblica. Carpaccio di questa nomina fu molto orgoglioso, come si evince dalla lettera datata 15 agosto 1511 al marchese Francesco Gonzaga, con la quale loda la sua \"Veduta di Gerusalemme\" appena inviata, ricordando che, a garanzia della qualit\u00e0 dell'opera, egli \u00e8 \"\"quel pictor dallo excell. Consilio de i Diece conducto per dipingere in Salla Granda, dove la Sig.a V.a se dign\u00f2 a scendere sopra il solaro a veder l'opra nostra che \u00e8 la historia de Ancona. Et il nome mio \u00e8 dicto Victor Carpathio\".\nLa nomina coincide con un periodo di carenza di pittori a Venezia: nel 1510 era infatti morto Giorgione, e l'anno successivo part\u00ec per Roma Sebastiano del Piombo, mentre Lorenzo Lotto e il Pordenone erano occupati in peregrinazioni nell'Italia settentrionale e restava solo il vecchio Giovanni Bellini, che sarebbe morto nel 1516. In quegli anni iniziava per\u00f2 a splendere anche la stella di Tiziano, impegnato inizialmente soprattutto a Padova.\nScuola di Santo Stefano.\nTra il 1511 e il 1520 realizza i cinque teleri con le \"Storie di santo Stefano\" per la Scuola di Santo Stefano, di cui ne rimangono solo quattro. Queste scene mostrano la ripetizione di modelli e schemi di dipinti passati, con alcune stanchezze, soprattutto nei personaggi che appaiono spesso imbambolati, con maggiore cura nella descrizione delle vesti che non nelle fisionomie. Spiccano comunque alcune scene, come quella della \"Disputa di santo Stefano\", dove l'ariosa ambientazione in una loggia \u00e8 in contrasto con la pungente stravaganza degli edifici dello sfondo.\nUltima produzione.\nLa tarda attivit\u00e0 \u00e8 riservata in parte alla provincia e condivisa con i figli Benedetto e Piero. In queste opere la qualit\u00e0 del colore e la forza espressiva vengono ancora meno, con un ricorso sempre pi\u00f9 ampio agli aiuti di bottega. Ne sono un esempio il \"Polittico di Santa Fosca\" del 1514, o la pala per la chiesa di San Vitale a Venezia. Si manifesta nel frattempo un gusto per composizioni o parti delle composizioni sempre pi\u00f9 affollate, come nei \"Diecimila martiri di Ararat\" del 1515.\nTra i polittici per chiese delle aree periferiche della Repubblica ci sono in questi anni opere per Capodistria (1516-1523), Pirano (1518), Pozzale (1519) e Chioggia (1520).\nStimolarono la sua fantasia solo due opere di questo periodo, quali il \"Leone di San Marco\" (1516), con un'allusiva veduta di Venezia, e l'allucinato \"Cristo morto\" (1520), cosparso di innumerevoli simboli di morte e con vari episodi frammentari della vita di Cristo nello sfondo, tutti legati alla fine della vita terrena di Cristo e alla caducit\u00e0 di quella dell'uomo.\nDal 1522 al 1523 fu impegnato in commissioni per il patriarca Antonio Contarini, e un documento del 28 ottobre 1525 lo ricorda come ancora in vita. Il 26 giugno 1526 per\u00f2, in una testimonianza, il figlio Pietro lo ricorda gi\u00e0 morto.\nCuriosit\u00e0.\nCipriani intitol\u00f2 tale piatto proprio in onore di Vittore Carpaccio, poich\u00e9 il colore della carne cruda gli ricordava i colori intensi dei quadri del pittore veneziano, delle cui opere si teneva in quel periodo una mostra nel Palazzo Ducale di Venezia. \nSecondo alcuni il quadro del Carpaccio che avrebbe ispirato Cipriani sarebbe la \"Predica di santo Stefano\" (Museo del Louvre, Parigi).\nIl successo del \"carpaccio\"\" \u00e8 stato tale che oggi tale termine non indica la ricetta originale dell'Harry's Bar, ma con esso si definisce genericamente un piatto a base di fettine di carne o pesce crudi o semi-crudi a cui vengono aggiunti olio e scaglie di formaggio grana o altri ingredienti a seconda della versione, e financo ricette a base di pietanze cotte (\u00e8 il caso, ad esempio, del carpaccio di polpo, la cui ricetta prevede la cottura del polpo prima del procedimento di preparazione del carpaccio)"}
{"id": "101412", "revid": "77358", "url": "https://it.wikipedia.org/wiki?curid=101412", "title": "Stazione centrale di Milano", "text": ""}
{"id": "101417", "revid": "1540383", "url": "https://it.wikipedia.org/wiki?curid=101417", "title": "Felice Ippolito", "text": "Biografia.\nFiglio di Girolamo Ippolito, si laure\u00f2 nel 1938 in ingegneria civile indirizzando poi la sua carriera verso la geologia. Nel 1948 ottenne la libera docenza e nel 1950 la cattedra di Geologia Applicata presso l'Universit\u00e0 di Napoli. Il suo interesse per l'impiego dell'energia nucleare a fini civili deriv\u00f2 dalla sua attivit\u00e0 come geologo nella ricerca di uranio.\nNel 1952 era segretario generale del Comitato nazionale per le ricerche nucleari, divenuto poi Comitato nazionale per l'energia nucleare (C.N.E.N.) nel 1960. Il Comitato da lui amministrato non aveva personalit\u00e0 giuridica e non era per questo in grado di gestire risorse economiche. Nonostante questo, Ippolito fu in grado di attuare diversi progetti di sviluppo del settore nucleare, tra cui la centrale nucleare di Latina, la centrale nucleare del Garigliano e la Centrale nucleare Enrico Fermi a Trino. L'Italia \u00e8 in quel periodo il terzo paese al mondo per produzione di energia dal nucleare e disponeva di competenze e \"know-how\" molto avanzate. Ippolito mira a rendere la nazione indipendente dal punto di vista energetico.\nI suoi detrattori tuttavia hanno mosso pesanti critiche sulla sua gestione del C.N.E.N., anche al di l\u00e0 della questione delle irregolarit\u00e0 amministrative: innanzitutto riguardo alla sua ascesa alla direzione del Comitato; quindi riguardo alla sua gestione definita personalistica, con l'instaurazione di un apparato burocratico elefantiaco volto alla deresponsabilizzazione e del suo approccio al problema della politica nucleare nazionale, considerato irrazionale. La conseguenza sarebbe stata - a detta di tali critici - la deriva e quindi il naufragio della politica nucleare in Italia, con un grosso costo per il bilancio nazionale e l'asservimento scientifico e tecnologico agli Stati Uniti e ad altre nazioni europee, considerati pi\u00f9 cauti nelle progettazioni e pi\u00f9 oculati nell'utilizzo dei fondi statali.\nNel dicembre 1955 contribu\u00ec alla fondazione del Partito Radicale di Leopoldo Piccardi, Mario Pannunzio, Nicol\u00f2 Carandini e altri esponenti della sinistra liberale legati all'ambiente della rivista \"Il Mondo\".\nArresto e condanna.\nNell'agosto del 1963 indiscrezioni giornalistiche sollevarono dubbi sulla correttezza dell'operato di Ippolito nell'amministrazione del C.N.E.N. Tutto parte da una serie di articoli a firma dell'onorevole socialdemocratico Giuseppe Saragat, che attaccava direttamente la gestione del C.N.E.N. Nei mesi seguenti venne avviata una indagine ministeriale e si occup\u00f2 della questione Giovanni Leone, futuro Presidente della Repubblica. Il 3 marzo 1964 Ippolito fu arrestato per presunte irregolarit\u00e0 amministrative. In particolare, gli vennero contestati i reati di falso continuato in atti pubblici, peculato continuato e aggravato, interesse privato in atti d'ufficio, abuso d'ufficio.\nNe segu\u00ec un processo discusso, molto sentito dall'opinione pubblica e dalla stampa, che culmin\u00f2 con la condanna di Ippolito a 11 anni di carcere.\nL'Italia e il mondo politico erano divisi. I fatti contestati erano dubbi e di modesta entit\u00e0, mentre la condanna fu pesantissima, e alcuni ritengono che la vicenda giudiziaria fosse stata una cospirazione per togliere di mezzo Ippolito e stroncare la nascente industria nucleare italiana in favore della potente filiera petrolifera, oppure una \"rivalsa delle baronie elettriche che avevano subito la nazionalizzazione\"\".\"\nInoltre, i primi dubbi sollevati nell'agosto del 1963 da Giuseppe Saragat vennero rilanciati dalla stampa di destra legata a gruppi industriali - quali l'Edison - che avevano perso il monopolio della produzione di energia elettrica a seguito della nazionalizzazione e della creazione dell'Enel, di cui Ippolito era stato un fervente promotore. Si parl\u00f2 anche di un clima intimidatorio verso i testimoni della difesa.\nDopo la grazia.\nDopo avere trascorso due anni di prigione, e quando ormai gli restavano pochi mesi da scontare, Ippolito ricevette la grazia dallo stesso Saragat, nel frattempo divenuto Presidente della Repubblica, mentre i programmi nucleari furono sensibilmente ridimensionati da ENEL, una volta terminata la nazionalizzazione elettrica nel 1963. Dopo questa avventura Ippolito si dedic\u00f2 alla promozione della cultura scientifica e tecnologica. Nel 1968 fond\u00f2 e diresse la rivista \"Le Scienze\", versione italiana di \"Scientific American\". Eletto nelle liste del PCI come indipendente, fu parlamentare europeo tra il 1979 e il 1989; nel 1987 abbandon\u00f2 il gruppo comunista per iscriversi al gruppo Liberale, iscrivendosi contestualmente al PRI. Fu inoltre membro della Commissione grandi rischi della Protezione civile italiana e del Consiglio Superiore delle Miniere. Venne insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nIppolito fu vicepresidente della Commissione Scientifica Nazionale per l'Antartide e a lui \u00e8 dedicato il Museo nazionale dell'Antartide Felice Ippolito con sedi a Genova, Siena e Trieste.\nOriginale e creativa fu anche la sua esperienza di epistemologo e filosofo della scienza. Di ispirazione storicistica (ritenne la geologia una scienza eminentemente storicistica), fu fra i primi a confrontare il pensiero di Benedetto Croce con l'epistemologia moderna e le riflessioni di Werner Karl Heisenberg.\nA suo nome sono assegnati ogni anno due riconoscimenti:"}
{"id": "101420", "revid": "124230136", "url": "https://it.wikipedia.org/wiki?curid=101420", "title": "Elsa Morante", "text": "Biografia.\nNata a Roma, al n. 7 di via Anicia, Elsa Morante trascorse la sua infanzia nel quartiere popolare di Testaccio. Figlia naturale d'una maestra ebrea (Irma Poggibonsi, o Poggibonzi, originaria di Modena) e di un impiegato delle poste siciliano (Francesco Lo Monaco), alla nascita fu riconosciuta da Augusto Morante, gi\u00e0 marito di Irma, e sorvegliante in un istituto di correzione giovanile. Elsa crebbe insieme con i fratelli pi\u00f9 piccoli Aldo, Marcello (1916-2005, anche lui scrittore) e Maria (un primo fratello, Mario, mor\u00ec in fasce prima che lei nascesse), tutti figli dello stesso Lo Monaco. La storia di questa famiglia \u00e8 un po' particolare, ed \u00e8 diffusamente narrata nelle memorie autobiografiche di Marcello Morante, intitolate \"Maledetta Benedetta\". Il padre naturale Francesco Lo Monaco mor\u00ec suicida nel 1943.\nElsa Morante incominci\u00f2 giovanissima a scrivere filastrocche e favole per bambini, poesiole e racconti brevi, che a partire dal 1933, e fino all'inizio della seconda guerra mondiale, furono via via pubblicati su vari periodici di diversa natura, tra i quali si devono ricordare il \"Corriere dei piccoli\", il \"Meridiano di Roma\", \"I diritti della scuola\" (sul quale, tra l'altro, usc\u00ec in 29 puntate, tra il 1935 e il 1936, il racconto lungo, o romanzo breve, \"Qualcuno bussa alla porta\"), e soprattutto \"Oggi\" (diretto da Mario Pannunzio e Arrigo Benedetti, sul quale Elsa scrisse anche con degli pseudonimi maschili: certamente con quello di Antonio Carrera e forse, ma \u00e8 meno certo, con quello di Renzo o Lorenzo Diodati). Collabor\u00f2 anche con la rivista \"L'Eroica\", diretta da Ettore Cozzani, dove tra il 1931 e il 1937 pubblic\u00f2 quattro poesie decadentistiche e un racconto, \"Il bambino ebreo\", recentemente ritrovati e riproposti dallo studioso Marco Bardini.\nIl suo primo libro fu proprio una raccolta di racconti giovanili, \"Il gioco segreto\", pubblicato nel 1941 da Garzanti. Questo fu seguito, nel 1942, da un libro per ragazzi, intitolato \"Le bellissime avventure di Cater\u00ec dalla trecciolina\", pubblicato da Einaudi (il libro \u00e8 corredato da illustrazioni eseguite dalla scrittrice stessa; parzialmente riscritto, la Einaudi ne pubblic\u00f2 una versione accresciuta nel 1959, con il titolo \"Le straordinarie avventure di Caterina\").\nPer mezzo del pittore Giuseppe Capogrossi, nel 1936 Elsa Morante conobbe lo scrittore Alberto Moravia, che spos\u00f2 il 14 aprile 1941; insieme incontrarono e frequentarono i massimi scrittori e uomini di pensiero italiani del tempo, tra cui Pier Paolo Pasolini (con il quale Elsa rimase a lungo in amicizia, prima del loro definitivo allontanamento, avvenuto intorno al 1971), Umberto Saba, Attilio Bertolucci, Giorgio Bassani, Sandro Penna, Enzo Siciliano.\nDurante la seconda guerra mondiale, per sfuggire alle rappresaglie dei nazisti, Morante e Moravia lasciarono Roma ormai occupata, e si rifugiarono a Fondi, un paesino in provincia di Latina, a pochi chilometri dal mare. Tale parte dell'Italia meridionale apparir\u00e0 di frequente nelle opere narrative successive dei due scrittori; Elsa Morante ne parla soprattutto nel romanzo \"La Storia\".\nOltre ad avviare la stesura di \"Menzogna e sortilegio\", durante questo periodo incominci\u00f2 a tradurre il diario (\"Scrapbook\") di Katherine Mansfield. Dopo la fine della guerra, Morante e Moravia incontrarono il traduttore statunitense William Weaver, che li aiut\u00f2 a raggiungere il pubblico statunitense.\nPer il tramite di Natalia Ginzburg, Elsa Morante pubblic\u00f2 il suo primo romanzo, \"Menzogna e sortilegio\", presso Einaudi nel 1948. Grazie al sostegno del critico Giacomo Debenedetti, quello stesso anno il libro vinse il Premio Viareggio, condividendolo con Aldo Palazzeschi. Il romanzo fu poi pubblicato negli Stati Uniti col titolo \"House of Liars\" nel 1951 (tradotto da Adrienne Foulke e Andrew Chiappe per interesse di William Weaver, il quale poi avrebbe tradotto \"La Storia\" e \"Aracoeli\"). Elsa Morante tuttavia non fu soddisfatta di questa traduzione, che aveva inferto all'originale tagli per circa 150 pagine.\nGli anni successivi a \"Menzogna e sortilegio\" furono caratterizzati da un accentuato interesse per il cinema, che anche in seguito non venne abbandonato. Del 1949 fu un primo progetto a quattro mani con Alberto Lattuada, con il quale Elsa Morante scrisse il trattamento per un film che si sarebbe dovuto intitolare \"Miss Italia\"; e del 1952 fu un secondo progetto con Franco Zeffirelli per un film dal titolo \"Verranno a te sull'aure\"... Ma nessuno dei due film venne realizzato. Il film \"Miss Italia\", che Duilio Coletti diresse nel 1950 con Gina Lollobrigida come protagonista, \u00e8 completamente diverso dal progetto precedente, e fu realizzato dopo che il produttore Carlo Ponti aveva respinto il trattamento Lattuada-Morante, ritenuto poco commerciale. Tra il 1951 e il 1952 Elsa Morante tenne alla radio anche una rubrica di critica cinematografica, che si concluse con le sue dimissioni a causa di un atto di censura subito dalla dirigenza RAI. L'interesse per il cinema, comunque, non scem\u00f2, anzi si rafforz\u00f2 grazie all'amicizia con Pasolini. Elsa fece un'apparizione, un breve cameo nel ruolo di una detenuta, nel film \"Accattone\", del 1961; inoltre, fu quasi sempre accanto a Pasolini durante la lavorazione dei suoi film degli anni sessanta. Fu presente sul set di \"Il Vangelo secondo Matteo\" in qualit\u00e0 di aiuto-regista (non accreditata), e collabor\u00f2 spesso, in forma anonima, alla realizzazione delle colonne sonore di questi film; l'unica colonna sonora che le sia stata accreditata, per\u00f2, \u00e8 quella di \"Medea\" (1969). Infine, di Elsa Morante sono le parole della ballata che un giullare canta, sulle note di Nino Rota, nel film \"Romeo e Giulietta\" (1968) di Franco Zeffirelli.\nIl successivo romanzo di Elsa Morante, \"L'isola di Arturo\", usc\u00ec in Italia nel 1957, sempre per Einaudi, riscuotendo grande successo di pubblico e di critica (e vincendo il Premio Strega). Nel 1962 ne fu tratto anche un film omonimo, diretto da Damiano Damiani.\nNel 1958, presso Longanesi, usc\u00ec la raccolta di 16 poesie \"Alibi\", che comprende, oltre alla lirica del titolo e le varie altre poesie che erano gi\u00e0 state incluse all'interno dei romanzi \"Menzogna e sortilegio\" e \"L'isola di Arturo\", anche la poesia \"Avventura\", gi\u00e0 uscita su \"Botteghe Oscure\" nel 1951 con il titolo \"L'avventura\".\nDurante i primi anni sessanta la scrittrice allest\u00ec una seconda raccolta di racconti, pubblicata da Einaudi nel 1963: \"Lo scialle andaluso\", in cui confluirono alcuni dei racconti gi\u00e0 pubblicati nel \"Gioco segreto\", assieme ad altri pi\u00f9 recenti. Nel 1965 pubblic\u00f2, dopo averla presentata in pi\u00f9 occasioni a Torino, Milano e Roma, la conferenza \"Pro o contro la bomba atomica\". Breve saggio di grande impegno morale, \u00e8 il testo in cui Elsa Morante espose con maggior coraggio e chiarezza la sua poetica: la poesia mantiene viva la realt\u00e0, e sconfigge l'irrealt\u00e0.\nMorante e Moravia si separarono nel 1961, senza per\u00f2 mai divorziare. Qualche anno prima Elsa Morante aveva avuto una burrascosa relazione con il regista Luchino Visconti, e in quei primi anni sessanta si era legata al pittore newyorkese Bill Morrow (1936-1962), che mor\u00ec precipitando da un grattacielo. Suoi amici di quegli anni furono il critico Cesare Garboli e l'attore Carlo Cecchi (i quali saranno poi i curatori delle sue \"Opere\" ne \u00abI Meridiani\u00bb di Arnoldo Mondadori Editore).\nGravemente colpita dal lutto per la morte di Morrow, Elsa Morante continu\u00f2 a scrivere, sebbene sporadicamente, lavorando in quegli anni a un romanzo che per\u00f2 non vide mai la luce: \"Senza i conforti della religione\". Nel 1968 pubblic\u00f2 \"Il mondo salvato dai ragazzini\", una raccolta, o un canzoniere, che unisce in modo originale forme di poesia tradizionale, canzoni, un atto unico teatrale (\"La commedia chimica\", ispirata alle sue sperimentazioni con LSD e altri psichedelici), favolette morali. Poi, a partire dal 1971, riprendendo alcuni personaggi e temi dal vecchio progetto di \"Senza i conforti della religione\", avvi\u00f2 la stesura del romanzo \"La Storia\". Il libro, ambientato a Roma durante la seconda guerra mondiale, usc\u00ec nel 1974 (per volere della scrittrice fu pubblicato direttamente in edizione economica, nella collana einaudiana de \"Gli struzzi\") ed ebbe subito un grande successo di vendite e fama internazionale; ma ricevette anche attacchi spietati da parte di molti critici militanti, sia di destra sia di sinistra. Editor del libro \"La Storia\", presso la casa editrice Einaudi, fu Elena De Angeli. Luigi Comencini ne trasse uno sceneggiato TV nel 1986, interpretato da Claudia Cardinale.\nL'ultimo romanzo di Elsa Morante fu \"Aracoeli\", pubblicato sempre da Einaudi nel 1982, per il quale, nel 1984, ottenne il Prix M\u00e9dicis. Poco prima della fine della stesura del romanzo, cadendo, si procur\u00f2 una frattura al femore, che la costrinse lungamente a letto. Dopo l'uscita del libro scopr\u00ec di essere gravemente ammalata; tent\u00f2 il suicidio nel 1983, ma fu salvata in extremis dalla sua governante, Lucia Mansi. Ricoverata in clinica, fu sottoposta a una complessa operazione chirurgica, che per\u00f2 non le giov\u00f2 molto. Mor\u00ec nel 1985 a seguito di un infarto.\nA parte i due citati volumi di \"Opere\", usciti nei Meridiani di Mondadori, alcuni testi sono stati pubblicati postumi: come ad esempio il diario onirico del 1938 \"Lettere ad Antonio\", pubblicato proprio con il titolo \"Diario 1938\", da Einaudi nel 1989. Nel 2002 sono stati raccolti, a cura di Irene Babboni e Carlo Cecchi, alcuni \"Racconti dimenticati\": il volume riprende i 14 racconti de \"Il gioco segreto\" esclusi da \"Lo scialle andaluso, \"e alcuni altri racconti dispersi su varie riviste, oltre a dodici brevi fantasie infantili e a un inedito. Tali fantasie infantili (portate a quindici) sono state poi pubblicate autonomamente nel 2013 da Einaudi con il titolo \"Aneddoti infantili\". Sono una serie di raccontini para-autobiografici che la scrittrice pubblic\u00f2 tra il 1939 e il 1940 nella rubrica \"Il giardino d'infanzia\" del settimanale \"Oggi\".\nNel 2012 \u00e8 uscita una raccolta di 596 lettere di e a Elsa Morante dal titolo \"L'amata\", a cura del nipote Daniele Morante, con la collaborazione di Giuliana Zagra.\nI suoi manoscritti sono conservati alla Biblioteca Nazionale Centrale di Roma, che ha ospitato due mostre dedicate alla scrittrice: la prima nel 2006 (\"Le stanze di Elsa\") e la seconda nel 2012 (\"Santi, Sultani e Gran Capitani in camera mia\").\nRiconoscimenti.\nA Elsa Morante \u00e8 intitolata la biblioteca comunale del Municipio X a Ostia. Sempre a Roma \u00e8 stato aperto il Centro culturale Elsa Morante in piazza Elsa Morante."}
{"id": "101422", "revid": "219110", "url": "https://it.wikipedia.org/wiki?curid=101422", "title": "Breakout box", "text": "Una breakout box \u00e8, in informatica, un componente di diagnostica usato per la ricerca di problemi nella comunicazione tra computer, tipicamente attraverso una porta seriale. \nLa breakout box viene posta tra due apparati e di solito \u00e8 dotata di alcuni LED per segnalare lo stato dei differenti segnali nel cavo seriale. Presenta inoltre una serie di interruttori, detti DIP switches, per connettere o disconnettere i singoli cavi che compongono il cavo seriale, e/o dei connettori per cortocircuitare gli stessi tramite ponticelli elettrici."}
{"id": "101423", "revid": "124123", "url": "https://it.wikipedia.org/wiki?curid=101423", "title": "Gianni Viazzi", "text": "Ricercatore e articolista, esperto di relazioni umane sia nelle relazioni industriali che nel \"counseling\", divulgatore del modello di relazione di aiuto formulato dallo psicologo salesiano Luciano Cian.\nBiografia.\nHa studiato al Liceo classico Colombo di Genova e al Social College di Fermo. Vive a Genova. Si \u00e8 diplomato all'Istituto Superiore di Scienze sociali avendo come professori Antonio Miotto e Gianni Tamburri.\nPer 15 anni ha svolto attivit\u00e0 di relazioni industriali con incarichi attinenti a contratti aziendali nazionali.\nFormatosi alla relazione di aiuto sotto la guida dello psicologo Luciano Cian si \u00e8 dedicato al counseling quale operatore del COSPES di Genova-Sampierdarena.\nAlla morte del professor Luciano Cian (1993), ha proseguito nell'attivit\u00e0 di \"counseling \"diffondendo il metodo \"Cammino verso la maturit\u00e0 e l'armonia\" formulato e introdotto nel 1971 dallo stesso Cian per l'accompagnamento personale di quanti, pur non soffrendo di una vera e propria patologia, vivono una situazione di disagio esistenziale o relazionale.\nIl modello psicopedagogico che sta alla base di questi percorsi \u00e8 un modello integrato che fa riferimento alla psicologia umanistica di Abraham H. Maslow e alla Terapia non direttiva di Carl Rogers, ma ne critica l'individualismo, la considerazione dei bisogni della persona come assoluto, puntando sull'aiuto al cliente per la scoperta dei valori. \"Il valore \u00e8 qualcosa che trascende la persona, \u00e8 una unit\u00e0 di misura con cui essa giudica se qualcosa \u00e8 degna dell'uomo o non lo \u00e8\". L'obiettivo del percorso \u00e8 quindi l'autorealizzazione nell'autotrascendimento.\nNella pratica di counseling Gianni Viazzi mostra una forte sintonia con Rollo May (1904-1994), padre della psicologia esistenzialista americana e primo estensore - agli inizi degli anni trenta - di un libro sul counseling (cfr. \"Psicologia esistenziale\" e \"L'arte del counseling\"), autore animato da un forte sentimento religioso secondo il quale qualsiasi quadro della personalit\u00e0 che trascuri l'aspetto della tensione spirituale \u00e8 incompleto.\nViazzi ha ulteriormente proseguito negli studi diplomandosi al Pontificio Istituto di spiritualit\u00e0 Teresianum di Roma, onde prestare meglio attenzione alla componente spirituale delle persone, e laureandosi in Scienze religiose.\nCollabora ai Centro di Informazione e Consulenza dei licei genovesi ed al Consultorio familiare CIF di Genova."}
{"id": "101425", "revid": "1153503", "url": "https://it.wikipedia.org/wiki?curid=101425", "title": "Giorgio Castriota Scanderbeg", "text": "Figura balcanica pi\u00f9 rappresentativa del XV secolo, fu principe albanese e re d'Epiro. Abile condottiero, stratega e diplomatico di nobile lignaggio, un\u00ec i principati d'Albania animando la resistenza degli Albanesi e bloccando per due decenni l'avanzata dell'Impero ottomano verso l'Europa. Per tale motivo, a seguito delle eroiche imprese conseguite nelle strenua difesa dell'Europa cristiana dall'invasione islamica, ottenne da papa Callisto III l'appellativo di \"Athleta Christi et Defensor Fidei\" (Atleta di Cristo e Difensore della Fede) e da papa Pio II quello del \"nuovo Alessandro\" (con riferimento ad Alessandro Magno). La sua figura divenne ben presto simbolo della libert\u00e0 tanto agognata dal popolo albanese. Le sue gesta ispirarono in generale nei secoli le rapsodie, la letteratura, le arti e il senso identitario del popolo albanese, soprattutto quello della diaspora in Italia, influendo altres\u00ec sulla civilt\u00e0 europea romantica.\nBiografia.\nOrigini e giovent\u00f9.\nGiorgio Castriota nacque da Giovanni I Castriota (Gjon I Kastrioti), signore di due villaggi: Sin\u00eb e Gardi-Bassa sulle pendici ad ovest del fiume Drin nella regione di Dib\u00ebr-Mat, nel nord-est della odierna Albania., e Vojsava, nota anche come Voisava Tripalda (probabile eponimico col significato \"dei Triballi\").\nTra la fine del XIV secolo e i primi decenni del XV secolo l'Albania fu occupata dalle forze ottomane, le quali dovettero subito reprimere le rivolte dei principi albanesi. Il primo progetto di una coalizione balcanica anti-ottomana risale al 1359, appena cinque anni dopo l'arrivo degli ottomani in Europa. I principi albanesi, insieme a quelli bosniaci e bulgari, risposero alla richiesta di aiuto dei serbi contro i conquistatori ottomani. Il 15 giugno 1389, la coalizione balcanica (albanesi, bosniaci, bulgari, valacchi, serbi, ungheresi e dalmati) fu sconfitta nella Battaglia della Piana dei Merli da Murad I, sultano dell'Impero Ottomano. Giovanni I Castriota combatt\u00e9 al fianco di suo padre Pal, che mor\u00ec in battaglia. Successivamente, gli ottomani si stabilirono nei Balcani centrali (Macedonia e Bulgaria). I principi albanesi Giovanni I Castriota, \u0110ura\u0111 II Bal\u0161i\u0107 e Teodoro II Muzaka si ritirarono all'interno dei loro confini, dove riuscirono a resistere agli ottomani e fondarono un'entit\u00e0 cristiana albanese che si estendeva dal confine meridionale di Ragusa al Golfo di Patrasso. Giovanni I, come molti altri Signori albanesi, divenne vassallo ottomano; doveva quindi rendere omaggio al Sultano e sostenere le guerre dello stesso nei Balcani con un suo esercito. Nel 1402 Giovanni sostenne il sultano Bayezid I nella battaglia di Ankara, una battaglia tra gli ottomani e i timuridi nella quale questi ultimi vinsero.\nPer poter sfuggire alla crescente pressione degli Ottomani, Giovanni, aveva stabilito buoni rapporti con la Repubblica di Venezia; nel 1406 fu registrato negli archivi veneziani come \u201c\"dominus partium Albanie\"\u201d e nel 1409 come \u201d\"magnifici domini Johannis Castrioti\"\u201d e, per ottenere protezione contro gli ottomani, Giovanni era diventato vassallo della Repubblica di Venezia, l'unico paese cattolico a lui vicino.\nGiovanni Castriota condusse la sua guerra contro gli ottomani senza sosta dal 1407 al 1430, restandone sconfitto almeno quattro volte, nel 1410, 1416, 1428 e 1430.\nQuando Giovanni nel 1410 sub\u00ec la prima sconfitta per mano degli ottomani, comunic\u00f2 a Venezia di essere stato costretto, come pegno per la sua fedelt\u00e0, a consegnare al nemico un figlio come ostaggio. Non dice quale: probabilmente sar\u00e0 stato Stani\u0161a, che com'\u00e8 noto sposer\u00e0 una turca dalla quale avr\u00e0 un figlio con il nome di Hamza Castriota.\nNel 1413, nei documenti veneziani, Giovanni viene citato come \"dominus partis Bosine\".\nNel 1415, Giovanni, che aveva perso Kruja agli ottomani, dovette riconoscere il sultano come suo Signore, pagandogli un tributo, e il figlio Stani\u0161a, dato in ostaggio agli ottomani nel 1410, pot\u00e9 fare ritorno in patria.\nNel 1420 il territorio di Giovanni si era esteso a est quasi fino a Prizren, nell'odierno Kosovo, e a ovest fino ad Alessio nell'odierna Albania. Il 28 gennaio del 1423 \"\"Juannus Castrioti\" divenne \"unus ex dominis Albanie\"\" e il 25 febbraio del 1420 Giovanni Castriota, con tutti e quattro i suoi figli maschi (Stani\u0161a, Repo\u0161, Costantino e Giorgio) firm\u00f2 un accordo commerciale con la Repubblica di Ragusa, dove furono definite le imposte doganali che i mercanti ragusei dovevano pagare quando attraversavano le terre dei Castriota, da Shufada, a sud di Alessio, e fino a Prizren.\nNel 1422 Giovanni Castriota volta le spalle a Venezia e si alle\u00f2 con Stefano Lazarevic del Despotato di Serbia al quale mand\u00f2 uno dei suoi figli, forse ancora Stani\u0161a, con un esercito di albanesi, per combattere contro Scutari, allora veneziana.\nNel 1426 Giovanni coi quattro figli, Stani\u0161a, Repo\u0161, Costantino e Giorgio sottoscrisse un documento in cui la famiglia faceva dono al monastero serbo di Hilandar, sul Monte Athos, delle rendite di due villaggi, Rostu\u0161a e Trebi\u0161te nell'odierna Macedonia del Nord. Forse nello stesso anno, o poco pi\u00f9 tardi, Giovanni, Repo\u0161, Costantino e Giorgio comprarono la torre di san Giorgio (detta anche torre albanese) dal suddetto monastero. Dall'assenza di Stani\u0161a nel documento si deduce che \u00e8 lui, e non Giorgio, il figlio che Giovanni inviava periodicamente con le sue armate, alleate di volta in volta del sultano o del despota di Serbia.\nNel 1428 Giovanni venne sconfitto nuovamente dagli ottomani e fu costretto di fare pace col sultano: \"scrive a Venezia pregandola, [\u2026], di non voler gliene se il figlio, convertito alla fede musulmana, occupa territori veneziani insieme con l\u2019esercito turco. Da Venezia gli si risponde che lui, come padre, deve servirsi\ndella sua influenza sul figlio e impedirgli di dar noie alla Repubblica.\" Non viene detto, neanche in questo caso, di quale figlio si tratta; ma dovrebbe trattarsi di Stani\u0161a. Comunque, sembra che si possa dedurre che questo figlio prendeva ordini pi\u00f9 dal padre che dal sultano.\nInfine, Giovanni divenne nuovamente un alleato di Venezia nella battaglia di Tessalonica (1430), che, dal 1423, apparteneva a Venezia. Giovanni, come i veneziani, fu sconfitto dagli ottomani e le condizioni di pace, questa volta, divennero pi\u00f9 pesanti: quattro suoi castelli furono rasi al suolo e due convertiti per alloggiare delle guarnigioni ottomane; le sue terre, in gran parte, vennero poste sotto l'amministrazione ottomana, cos\u00ec che Giovanni si dovette ritirare nella stretta zona montuosa che, come vassallo, gli era stata lasciata. Inoltre, Giovanni doveva pagare al sultano un tributo annuale e lo doveva servire col proprio esercito ovunque sarebbe stato chiamato. A parte Repo\u0161, che, nel frattempo, si era fatto monaco, i suoi tre figli (Stani\u0161a, Costantino e Giorgio) servivano nell\u2019esercito ottomano come alleati; in realt\u00e0 questa sorta di servizio militare coatto veniva svolto non lontano dai confini albanesi, dove ritornavano appena terminava una missione. Sempre dopo la sconfitta nella battaglia di Tessalonica (1430), Giovanni e i suoi tre figli si convertono all'Islam, ma, secondo Fan Noli, solo in apparenza. Secondo la testimonianza di papa Pio II e del cronista di Ragusa, Pietro Luccari, lo stesso Giovanni prese il nome musulmano di \"Hamza\" e i figlio Stani\u0161a e Giorgio rispettivamente quello di \"Karagus\" e \"\u0130skender\" (Alessandro, con riferimento ad Alessandro Magno).\nIntorno al 1436, Scanderbeg doveva essere stato un timariota a Dib\u00ebr, oppure nei possedimenti di Dhimit\u00ebr Jonima, alle dipendenze del sanjak-bey di Ocrida perch\u00e9 si present\u00f2 davanti a quest\u2019ultimo per chiedergli un certificato di benevolenza (\u015fefkatname) in modo da ottenere il feudo di Misia rimasto vacante e che in precedenza aveva fatto parte dei possedimenti del padre. Fino a quel momento Giorgio Castriota compare col solo nome di \"\u0130skender\"; successivamente, tra il 1436 e il 1438, quando il governo ottomano lo nomin\u00f2 subashi (in turco: \"suba\u015f\u0131\") della circoscrizione amministrativa di Kruja, acquis\u00ec anche il titolo di \"Beg\", necessario per il nuovo ruolo, divenendo cos\u00ec Sk\u00ebnderbeg(u), forma moderna albanese Sk\u00ebnderbej/beu \"Scanderbeg\".\nSecondo Frash\u00ebri, tre cronisti ottomani (Hoca Sadeddin Efendi, Sollak zade e Munecim Ba\u015fi) affermano che Scanderbeg, nella primavera del 1438, avrebbe organizzato una ribellione che non ebbe successo, costringendolo a chiedere \"perdono\" al sultano; ritorn\u00f2 quindi ad essere vassallo ottomano. Questo fatto viene confermato dai documenti catastali dove, alla fine del 1438, risulta subashi a Kruja non pi\u00f9 Scanderbeg ma un certo H\u0131z\u0131r beg, anche se si pu\u00f2 supporre che Skanderbeg abbia mantenuto la carica di subashi in qualche altro distretto e che, in questa qualit\u00e0, abbia preso parte alla maggior parte delle campagne ottomane del periodo, quali la conquista della Serbia e della sua capitale Smederevo nel 1439, il fallito assedio di Belgrado nel 1440 e l'offensiva a Nord del Danubio nei pressi di (Hermannstadt) del 1442, dove le truppe ottomane furono annientate dal capitano generale ungherese Giovanni Hunyadi.\nNel 1438 Giovanni I Castriota e i suoi figli, ritornarono a essere cittadini onorari di Venezia. Nel luglio del 1439 ritornarono ad esserlo anche di Ragusa ma, con decisione del Senato raguseo, il nome di Giorgio Castriota venne prima scritto e poi depennato. Fan Noli sostiene che \"fra i turchi, in tempo di guerre e spedizioni, Giorgio Castriota adott\u00f2 il soprannome di Scanderbeg; tornando a casa, per un armistizio o un periodo di pace, riprendeva il suo nome cristiano. Fu per questo che i veneziani, sapendolo cristiano, lo riconobbero loro alleato e cittadino onorario nel 1438; e fu per questo che nello stesso anno i ragusei, credendolo musulmano, lo rifiutarono.\"\nAlla morte di Giovanni I Castriota nel 1442 Giorgio eredit\u00f2 il principato paterno senza fortezze e divenne vassallo e \"alleato\" del sultano Murad II a cui versava un tributo annuo di 6.000 ducati.\nLa lotta per l'indipendenza albanese.\nSempre dopo la vittoria conseguita nella battaglia di Tessalonica (1430), il Sultano Murad II fu in grado di esercitare il suo potere nella regione albanese quasi senza ostacoli, con un'amministrazione che calcolava le tasse e gli altri oneri dovuti dagli agricoltori e dai proprietari terrieri, suscitando l'ira della popolazione, tanto che tra il 1432 e il 1436, nell'Albania centrale e meridionale, nella valle del fiume Shkumbin e nell'area di Argirocastro, ci furono una serie di rivolte armate anti-ottomane dei contadini.\nQuando Andrea II Thopia, nel 1432, sconfisse una piccola forza ottomana nell'Albania centrale, incoraggi\u00f2 gli altri capi e la rivolta si diffuse in tutto il territorio albanese. Tra il 1433 e il 1436, i ribelli (Giorgio Arianiti, Andrea II Thopia, Thopia Zenevisi, Nicola II Ducagini) sconfissero tre grandi offensive ottomane; Giorgio Arianiti, futuro suocero di Scanderbeg, prese il comando della resistenza contro gli ottomani, ai quali inflisse una prima sconfitta nel Kurvelesh nel 1433; dopo di che papa Eugenio IV, Alfonso V d'Aragona e l'imperatore Sigismondo lo misero sotto la loro protezione. Nel 1434 Giorgio Arianiti sconfisse nuovamente un esercito ottomano nelle strette valli dello Shkumbini, mentre Nicola II Dukagjini approfittava della rivolta per riconquistare i territori del principato dei Ducagini pre-ottomani nell'Albania settentrionale assediando e conquistando Dagno nel 1435.\nSuccessivamente le forze ottomane del generale Turakhan Bey repressero la rivolta attraversando i territori albanesi, perpetrando massacri diffusi di civili. Nel 1438/39 ci furono di nuovo combattimenti contro gli ottomani, per cui Giorgio Arianiti dovette fuggire nella zona di Skrapar e Tomorica, dove continu\u00f2 la sua guerriglia. Alla fine Murad II gli concesse tacitamente l'area tra Shkumbini e Voiussa come suo dominio; tuttavia fu una pace a breve termine perch\u00e9 nel 1443/44 Giorgio Arianiti attacc\u00f2 nuovamente gli ottomani nell'area di Elbasan, Tepelen\u00eb e Vokopole.\nPer confermare l'autorit\u00e0 ottomana, Murad II nomin\u00f2 gli albanesi Scanderbeg e Yakup Bey Muzaka, rispettivamente come subashi di Kruja e sanjak-bey del Sangiaccato d\u2019Albania. Ai Signori albanesi che accettarono la sovranit\u00e0 ottomana furono concessi i loro possedimenti pre-ottomani e i beni di confine, nonch\u00e9 un certo grado di autonomia, mentre gli altri furono esiliati o continuarono a fare la guerriglia.\nNel febbraio del 1442, per riconquistare il proprio Stato il despota di Serbia, \u0110ura\u0111 Brankovi\u0107, chiese l'appoggio di papa Eugenio IV, che invi\u00f2 Giuliano Cesarini, legato pontificio, da Ladislao III, re di Polonia e d'Ungheria, e da Giovanni Hunyadi, capitano generale ungherese, per promuovere una crociata contro gli ottomani. Sempre di pi\u00f9 si era diffuso l'opinione che \"lo scudo contro i miscredenti\" non fosse l'Impero bizantino bens\u00ec l'Ungheria. Quasi contemporaneamente al Cesarini, nel marzo del 1442, il papa Eugenio IV invi\u00f2 Cristoforo Garatone (Garatoni) per propagandare la crociata in Ungheria, Lituania, Moldavia, Valacchia e Albania. Successivamente, con la bolla del 1\u00ba gennaio del 1443, papa Eugenio IV proclam\u00f2 la crociata, chiamando tutti i cristiani, per liberare l\u2019Europa dagli ottomani.\nSecondo lo storico bizantino Laonico Calcondila, dopo la sconfitta degli ottomani nella battaglia di Ni\u0161 del novembre 1443 da parte dell'esercito cristiano guidato da Giovanni Hunyadi, gli ex Signori albanesi si affrettarono a riprendere possesso dei territori dei loro padri. Uno di loro fu Giorgio Castriota Scanderbeg, il quale abbandon\u00f2 l'esercito ottomano insieme a suo nipote Hamza Castriota e il suo esercito composta da 300 albanesi e riprese il castello di Kruja iniziando cos\u00ec una lotta di 25 anni contro l'Impero ottomano.\nSecondo lo scrittore Marinus Barletius, dopo il ritorno di Scanderbeg a Kruja trov\u00f2 radunati molti signori, soprattutto i suoi \"cugini\" con i loro vasalli, circa 12.000 uomini armati; tra i quali erano: Musachio, soprannominato Angelino, figlio della sorella Angjelina con Vladino Golem Comneno Arianiti; i fratelli Gojco e Giorgio [sic! Ivan] Stresi, figli della sorella Gjela con Paolo Bal\u0161i\u0107; Ghin Musachio, il primo marito della sorella Vlajka; Ghin, suo padre; Musachio Tophia; Stefan Crnojevi\u0107, marito della sorella Mara.\nL'avversario degli Ottomani.\nLa Lega di Alessio (1444).\nNel 1444 Scanderbeg un\u00ec i signori albanesi per un incontro nella citt\u00e0 veneziana di Alessio. Lo scopo era di formare una coalizione anti-ottomana; ma di questa riunione, fino ai giorni nostri, non ci sono pervenuti resoconti contemporanei.\nFu solo una settantina d'anni dopo, all'inizio del XVI secolo, che Marinus Barletius, Demetrio Franco e Giovanni Musachio, biografi di Scanderbeg, descrissero l\u2019assemblea di Alessio. Oliver Jens Schmitt, professore di storia dell'Europa sud-orientale all'Universit\u00e0 di Vienna, sostiene che, sebbene non vi sia motivo di dubitare che l'assemblea si sia effettivamente svolta, sarebbe necessario esercitare cautela nell'esaminarne il contenuto politico perch\u00e9 si pu\u00f2 presumere che i tre scrittori ne descrivessero meno gli eventi reali che la memoria del passato eroico.\nSia Marinus Barletius che Giovanni Musachio e Demetrio Franco, contemporanei di Scanderbeg, ci forniscono un elenco di partecipanti all'assemblea e il luogo, ma non la data dell'incontro.\nSecondo Barletius i partecipanti all'assemblea erano: \"Ariannites Thopia Golemus; Andreas Thopia con i suoi figli Comnino e Musachio e il nipote Tanusio; Georg Stresius; i fratelli Nicolaus e Paulus Ducaginus; Lucas Zacharias.\"\nGiovanni Musachio riferisce che all'assemblea erano presenti: \"Arainiti Comnino, Coico Bassa, Nicolo e Paulo Ducaguino, Ginno Mosachi mio padre, Andrea Thopia, Pietro Spani.\"\nDemetrio Franco sostiene che all'assemblea erano presenti \"Aranith Connino, Andrea Thopia, Paolo e Nicol\u00f2 Ducagino, Pietro Spano, Lech Dismano, Lech, Zacharia e i rettori della Serenissima.\"\nIl primo a sostenere che l'assemblea si sarebbe tenuta il \"due di Marzo 1444\" era Giovanni Maria Biemmi che present\u00f2 la sua biografia su Scanderbeg due secoli pi\u00f9 tardi nel 1742; ma nel 1931 e nel 1933 il Biemmi venne dichiarato \"falsario\" dallo storico e orientalista Franz Babinger e dal bibliotecario Kurt Ohly.\nPer quanto riguarda il luogo dell'assemblea Barletius, Musachio e Franco, biografi di Scanderbeg, riportano la citt\u00e0 veneziana di Alessio che \"si trova a 30000 passi da Kruja\". Il Biemmi oltre a confermare la citt\u00e0 di Alessio aggiunge \"dentro la Chiesa principale della citt\u00e0\".\nScanderbeg, invincibile sovrano degli albanesi, fu eletto all'unanimit\u00e0 comandante in capo dell'esercito della \"Santissima Lega\". Ogni membro della Lega poteva liberamente determinare l'ammontare dell'assistenza finanziaria e militare.\nLe entrate annue di Scanderbeg erano stimate all\u2019incirca in 200.000 ducati d\u2019oro ed erano costituite dalle contribuzioni dei signori della Lega, dalle entrate del suo principato e dalle saline di campo Episcopo presso San Nicola della Pietra a nord di Durazzo.\nBattaglia di Torvioll (1444).\nIntanto il sultano Murad II, furioso per il tradimento del suo protetto, invi\u00f2 contro gli albanesi un potente esercito guidato da Al\u00ec Pasci\u00e0, alla testa, si disse, di o addirittura uomini. Lo scontro con le forze notevolmente inferiori di Scanderbeg avvenne, quali che fossero le consistenze numeriche, il 29 giugno 1444, a Torvioll. I turchi riportarono una netta sconfitta. Il successo di Scanderbeg ebbe vasta risonanza oltre il confine albanese e arriv\u00f2 fino alle orecchie di Papa Eugenio IV, il quale ipotizz\u00f2 addirittura una nuova crociata contro l'Islam, guidata da Scanderbeg.\nCon la delibera del 12 Febbraio 1445, i veneziani confermarono a Scanderbeg e suo fratello Stani\u0161a vari privilegi e un sussidio annuo di 200 ducati che, precedentemente, era stato concesso al padre Giovanni I.\nBattaglia di Mokra (1445).\nL'esito dello scontro nella battaglia di Torvioll rese ancora pi\u00f9 furibondo il sultano, che ordin\u00f2 a Firuz Pasci\u00e0 di distruggere Scanderbeg e gli albanesi; cos\u00ec, il comandante ottomano part\u00ec alla testa di cavalieri. Il Castriota lo attese alle gole di Prizren il 10 ottobre 1445 e ancora una volta usc\u00ec vincitore. Le azioni di Scanderbeg divennero celebri in tutto l'Occidente; delegazioni del papa e di Alfonso d'Aragona giunsero in Albania per celebrare la straordinaria impresa.\nMa Murad II non si rassegnava. Allora dispose, agli ordini di Mustaf\u00e0 Pasci\u00e0, due eserciti per un complessivo di uomini, di cui una met\u00e0 era di cavalieri, che si scontrarono con gli albanesi il 27 settembre 1446; l'esito fu disastroso, soldati ottomani furono uccisi e 300 furono fatti prigionieri: a stento si salv\u00f2 Mustaf\u00e0 Pasci\u00e0.\nAssedio di Svetigrad (1448).\nLe imprese di Scanderbeg preoccupavano la Repubblica di Venezia che riconosceva la sovranit\u00e0 del sultano su tutta la regione e, almeno per quanto riguardava Scutari ed Alessio, gli pagava un tributo. Nel Dicembre del 1447, il Senato, preoccupato della possibilit\u00e0 che le operazioni di Scanderbeg si estendessero anche a Durazzo e cosciente del fatto che il desiderio veneziano di mettere mani sul ducato di Milano rendevano impossibile una reazione militare adeguata, era sul punto di inviare un'ambasciata da Scanderbeg, ma poi non se ne fece nulla. Da due delibere del 4 maggio del 1448 si evince che, nella prima veniva data via libera ad un progetto di assassinio di Scanderbeg, affidato ad un ignoto suddito veneziano, probabilmente albanese, \"persona bone reputationis et pratica et sagax\", che si era offerto di eseguirlo; mentre la seconda delibera prevedeva dei passi diplomatici verso il sultano con lo scopo di scatenare la potenza ottomana contro Scanderbeg.\nLa battaglia del 3 luglio 1448 vide la sconfitta dei veneziani, che si vendicarono radendo al suolo la fortezza dei Bal\u0161i\u0107i.\nSuccessivamente, il 4 ottobre del 1448 Scanderbeg firm\u00f2 un trattato di pace con i veneziani, anche perch\u00e9 intenzionato ad unirsi con il principe reggente di Ungheria, Giovanni Hunyadi, il quale con il suo esercito stava avanzando in Kosovo e invitava Skanderbeg a unirsi nella lotta contro il sultano. Ma Scanderbeg non riusc\u00ec a partecipare effettivamente al confronto, perch\u00e9 impedito dal re serbo \u0110ura\u0111 Brankovi\u0107, il quale si era alleato con il sultano Murad II.. A causa di ci\u00f2, Scanderbeg si vendic\u00f2, distruggendo villaggi serbi lungo il suo cammino, per essergli stato impedito di unirsi alla causa cristiana. Quando Scanderbeg riusc\u00ec a raggiungere Hunyadi, questi era stato gi\u00e0 sconfitto dai turchi nella seconda battaglia di Kosovo Polje.\nAssedio di Kruja (1450).\nNel giugno del 1450, Murad II in persona intervenne contro l'Albania alla testa di soldati, assediando il castello di Croia. I turchi persero met\u00e0 dell'esercito e il comandante Firuz Pasci\u00e0 venne ucciso da Scanderbeg. Ma, anche se le straordinarie vittorie avevano inferto profonde ferite alle forze e all'orgoglio turco, avevano pure indebolito le forze albanesi; allora il Castriota decise di chiedere aiuto ad Alfonso d'Aragona, che si rese disponibile, riconoscendo a Scanderbeg il merito di essersi fatto carico di una durissima lotta contro i turchi, che inquietavano molto la corona napoletana.\nMaometto II, successore di Murad, si rese conto delle gravi conseguenze che l'alleanza degli albanesi con il Regno di Napoli poteva far nascere; decise quindi di mandare due armate contro l'Albania: una comandata da Hamza Bey, l'altra da Dalip Pasci\u00e0. Nel luglio del 1452 queste due armate furono annientate e, mentre Hamza Bey fu catturato, Dalip Pasci\u00e0 mor\u00ec in battaglia.\nAltre incursioni turche si tramutarono in sconfitte: Skopje il 22 aprile del 1453, Oranik nel 1456, valle del fiume Mati il 7 settembre 1457. Infine, nel corso del 1458, in una serie di scontri scaturiti da offensive portate questa volta da Scanderbeg, altre tre armate turche furono sbaragliate. La fama di Scanderbeg fu incontenibile, anche per il fatto che gli uomini a sua disposizione non furono mai pi\u00f9 di . Al sultano turco non rimase altro che chiedere di trattare la pace, ma il Castriota rifiut\u00f2 ogni accordo e continu\u00f2 la sua battaglia. Scanderbeg si guadagn\u00f2 i titoli di \"Atleta di Cristo\" e il \"nuovo Alessandro\". In alcune pubblicazioni italo-albanesi viene definito come \"strenuo difensore della fede cattolica e indomito guerriero\".\nLe imprese militari in Italia.\nNel 1459 si rec\u00f2 in Italia per aiutare Ferdinando I, re di Napoli, figlio del suo amico e protettore Alfonso d'Aragona, nella lotta contro il rivale Giovanni d'Angi\u00f2 ed il suo esercito.\nIntanto, altre due armate turche, comandate da Hussein Bey e Sinan Bey, nel febbraio del 1462 mossero contro gli albanesi, costringendo Scanderbeg a rientrare in tutta fretta in patria, per guidare il suo esercito. Una furiosa battaglia ebbe luogo presso Skopj\u00eb, e si concluse con la sconfitta dei turchi, L'atto finale fu un trattato di pace firmato il 27 aprile 1463 tra Maometto II e il Castriota.\nLa battaglia decisiva fu combattuta tra Orsara e Troia il 18 agosto 1462, quando l'esercito italo-francese fu battuto. Il duca Giovanni d'Angi\u00f2 a stento riusc\u00ec a riparare in Francia. Il conte Piccinino fu ucciso.\nFerdinando I nel 1464, in segno di riconoscimento per l'aiuto ricevuto da Scanderbeg, lo nomin\u00f2 \"Generale della Casa d'Aragona\" e gli concesse i feudi di Monte Sant'Angelo, Trani e San Giovanni Rotondo.\nIl ritorno nei Balcani e la morte.\nIntanto, la morte di papa Pio II ad Ancona, il 14 agosto 1464, determin\u00f2 il fallimento di una crociata che il Pontefice aveva in mente e che teneva in grande apprensione il sultano. Quest'ultimo, dopo aver fatto costruire nel giugno-luglio 1466 la fortezza di Elbasan, \"\"avamposto che resistette a tutti gli attacchi degli albanesi\", nel settembre del 1464 incaric\u00f2 Sceremet bey di muovere contro gli albanesi; ma i turchi furono nuovamente sconfitti. Il figlio di Sceremet bey fu catturato e rilasciato a fronte di un grosso riscatto.\nL'anno dopo, scongiurato il pericolo della crociata, il sultano mise insieme un poderoso esercito, affidandolo a un traditore albanese, che era stato cresciuto allo stesso modo di Scanderbeg, Ballaban Pasci\u00e0. Ma anche quest'impresa fall\u00ec: l'esercito turco, in prossimit\u00e0 di Ocrida, fu messo in fuga dalle forze albanesi.\nAncora una volta, nella primavera del 1466, Maometto II, riunite forze imponenti, mosse contro gli albanesi e cinse d'assedio Croia; una serie di scontri furiosi, nel corso dei quali Ballaban Pasci\u00e0 fu ucciso, portarono Scanderbeg a un'ennesima e straordinaria vittoria. Maometto II, ostinatissimo nella sua lotta contro il Castriota, riorganizz\u00f2 nuovamente il suo esercito e, nell'estate del 1467, pose di nuovo l'assedio a Croia, ma, dopo innumerevoli tentativi di attacco alla citt\u00e0, dovette rassegnarsi a sgombrare il campo.\nLa ostinazione di Maometto II si spiega facilmente col fatto che l'Albania non poteva essere aggirata; lasciarsi alle spalle intatta l'Albania di Scanderbeg sarebbe stato un errore strategico notevole: qualunque avanzata dell'esercito ottomano verso l'Europa cristiana lo avrebbe esposto al sicuro attacco alle spalle da parte di Scanderbeg e Maometto II si sarebbe trovato tra due fronti; per di pi\u00f9, Scanderbeg era divenuto un vero esperto in agguati e contrattacchi e conosceva a perfezione le debolezze dell'esercito ottomano.\nScanderbeg difese l'Albania dall'Impero ottomano fino alla sua morte, probabilmente di malaria, avvenuta nel gennaio del 1468 ad Alessio, dove fu sepolto nella chiesa di San Nicola.\nLa notizia della morte di Scanderbeg raggiunse Venezia prima del 13 febbraio del 1468 come si evince da una delibera del Senato del 13 febbraio del 1468 (stile veneziano 1467) che conferma la morte di Scanderbeg: \"[\u2026] mortuus est magnificus quondam Scandarbegus [\u2026]\". Il 14 febbraio del 1468, l'ambasciatore milanese a Venezia, Gerard\u00f2 de Collis scrisse al duca di Milano, Galeazzo Maria Sforza: \"[\u2026] Scanderbeg he passato de questa vita, havea la febre et essendo corsi certi turchi nel paese, volsi montar a cavalo, e mori in tre giorni; [\u2026]\"\" Il 23 febbraio del 1468, re Ferdinando I di Napoli scrisse alla \"uxori Scannaribechi\" Andronica: \"\"La [sua] morte ad nui \u00e8 dispiaciuta\"\".\nLe fonti storiche.\nLa prima biografia di Giorgio Castriota \u00e8 opera di Marinus Barletius (Marin Barleti in albanese, Marino Barlezio in italiano), un sacerdote cattolico di Scutari, che alla morte di Scanderbeg aveva 18 anni. Egli si bas\u00f2 su testimonianze di alcuni dei condottieri al seguito del \"primo cavaliere\" e su documenti ufficiali dell'archivio di Venezia, dove Barletius si era rifugiato dopo la caduta di Scutari (1479) sotto il dominio ottomano. Scritta in latino, la \"Historia de vita et gestis Scanderbegi, Epirotarum principis\" venne pubblicata a Roma all'inizio del XVI secolo (1508-1510). Oliver Jens Schmitt, professore di storia dell'Europa sud-orientale all'Universit\u00e0 di Vienna, sostiene che \u00e8 indubbio che l'intera tradizione di Scanderbeg, sia nell'occidente che nei Balcani, sia riconducibile a Barletius; ma, dopo secoli di accettazione pedissequa dal lavoro di quest'ultimo, la ricerca scientifica del XX secolo ha preso le distanze da esso.\nUna seconda biografia libro con il titolo \"Commentario de le cose de Turchi e del S[ignor] Georgio Scanderbeg, principe di Epyrro, con la sua vita et le vittorie per lui fatte con l'aiuto de l'altissimo Dio et le inestimabili forze et virtu di quello, degne di memoria\" venne pubblicata a Venezia nel 1539. Nuove edizioni con insignificanti modifiche, apparvero con lo stesso titolo nel 1541 e nel 1545. Secondo Francisc Pall, l'opera fu attribuita \"falsamente\" a Paolo Giovio.\nUn terzo libro biografico su Scanderbeg venne pubblicato dal chierico cattolico Demetrio Franco, proveniente da Drivasto, dominio veneziano in Albania, ed esule albanese a Venezia. Contrariamente a Barletius, Demetrio Franco visse per qualche tempo presso Scanderbeg, dove pare abbia servito nella sua cancelleria come funzionario alle finanze, quindi un testimone oculare. La sua opera, originariamente in latino, fu pubblicata postuma senza il nome dell'autore, tradotta in italiano a Venezia nel 1584 col titolo: \"Gli illustri et gloriosi gesti, et vittoriose imprese, fatte contra Turchi, dal sign. D. Giorgio Castriotto, detto Scanderbeg, prencipe d'Epirro\".\nUn'altra testimonianza sulla vita di Castriota fu quella di Giovanni Musachi (in albanese Gjin Muzaka), appartenente alla famiglia feudale che governava la citt\u00e0 di Berat. Gjin Muzaka combatt\u00e9 accanto a Scanderbeg e visse in Albania ancora per undici anni dopo la morte del condottiero; pi\u00f9 tardi si trasfer\u00ec a Napoli dove, nel 1515, scrisse il libro \"Historia e Genealogia della casa Musachia\", nel quale narra le vicende di cui fu testimone diretto.\nNel 1742, ca. due secoli pi\u00f9 tardi il prete bresciano Giovanni Maria Biemmi present\u00f2 una biografia di Scanderbeg sostenendo di averla estratta da un incunabolo del 1480, scritto da un autore anonimo che Biemmi chiama Antivarino e che venne battezzato \"il Tivarese\" da Fan Stilian Noli. Il manoscritto originale dell'opera del Antivarino sarebbe andato perduto: lo si conosce soltanto da riferimenti e citazioni del libro di Biemmi intitolato \"Istoria di Giorgio Castrioto Scander-Begh\". Il Antivarino descrive criticamente tutti gli episodi, non mancando di fornire accuratamente nomi, regioni e date delle battaglie, con una precisione temporale raramente verificabile in Barletius. A duecento anni dalla \"scoperta\" del Biemmi, lo storico e orientalista tedesco Franz Babinger (1931) e il bibliotecario tedesco Kurt Ohly (1933) denunciarono il Biemmi come autore di un \"magistrale falso storico\" come aveva gi\u00e0 fatto in altre sue opere. Intanto nel XIX e all'inizio del XX secolo, numerosi storici si erano serviti del Biemmi come fonte; tra questi troviamo gli albanesi Fan Noli (1921) e Athanase Gegaj (1938) nonch\u00e9 l'italiano Alessandro Cutolo (1940), i quali contribuirono in modo significativo alla diffusione delle falsit\u00e0 del Biemmi. Se l'atteggiamento degli inanzi citati era inconsapevole, caratteristico \u00e8 quello di Kristo Frash\u00ebri (2002), il quale, pur sapendo della contraffazione, ne fa comunque uso, perch\u00e9 contenente elementi essenziali di una tradizione caratteristica di parti importanti della ricerca albanese. L'unico che si era opposto era Kasem Bi\u00e7oku, che nella sua bibliografia \"Gjergj Kastrioti Skenderbeu\" del 1997 parlava chiaramente di un falso e non ha preso in considerazione il Biemmi.\nNel XIX secolo studiosi di nazionalit\u00e0 diverse, accantonando le tante opere dei due secoli precedenti, si sono occupati delle fonti originali conservate negli archivi del Vaticano, di Venezia, di Ragusa e di Istanbul. La scoperta di questi documenti ha posto sotto una luce diversa la vita e l'opera di Scanderbeg. Il primo studio su Scanderbeg avente pretese scientifiche era il bizantinista tirolese Jakob Philipp Fallmerayer, che tra il 1857 e il 1866 pubblico nove volumi sul \"Das Albanische Element in Griechenland\"; gli segu\u00ec, nel 1873, lo storico e bizantinista tedesco Karl Hopf, che collaborava col fondatore dell'albanologia moderna Johann Georg von Hahn, console austriaco a Giannina. Altri studiosi, come l'americano Clement Clarke Moore (1850), il francese Camille Paganel (1855), l'austriaco Julius Pisko (1894), hanno scritto lunghe biografie sul Castriota.\nDopo la prima guerra mondiale padre Fan Stilian Noli, prete ortodosso, filosofo, storico e scrittore albanese, pubblic\u00f2 nel 1921 l'opera \"Historia e Sk\u00ebnderbeut\" (La storia di Skanderbeg), riscuotendo ben presto una straordinaria popolarit\u00e0, al punto d'essere quasi imparata a memoria da tutti gli studenti delle scuole dell'Albania libera. Dopo la seconda guerra mondiale pubblic\u00f2 un altro libro sulla storia di Castriota in lingua inglese, un'analisi scientifica e critica delle opere di tutti i precedenti autori che avevano scritto la biografia dello Scanderbeg. In questo lavoro del 1947 Noli cerc\u00f2 di distinguere i fatti storici dalle leggende e dai pregiudizi, interpretando e ponendo Castriota allo stesso livello di un comandante di guerriglia dei tempi pi\u00f9 moderni.\nDiscendenza.\nNel 1451, Skanderbeg spos\u00f2 Andronica \"Donica\" Arianiti-Comneniata (* Canina 1428; \u2020 Valencia, tra l'8 marzo 1505 e l'inizio di settembre del 1506), figlia del principe di Kanina, Gjergj Arianiti Comneni e di Maria Muzaka, figlia di Andrea III Muzaka e Chiranna Zenevissi. Nel 1456 nacque il suo unico figlio e discendente Gjon II Castriota (italianizzato: Giovanni).\nHamz\u00e0 (o Bernardo), figlio del fratello Stanisha, che aveva sperato di ereditare il Principato dei Castriota, lo stesso giorno della nascita dell'erede (1456), si rec\u00f2 con la sua famiglia ad Adrianopoli.\nGjon, che aveva ereditato da suo padre i titoli di Signore di Monte San Angelo, e San Giovanni Rotondo in Capitanata, nel 1485, lasci\u00f2 i suoi feudi in cambio di Soleto e Galatina nella provincia di Lecce con il titolo di conte e duca.\nGjon, che spos\u00f2 Irena Brankovi\u0107, discendente per linea materna dalla famiglia imperiale bisantina dei Paleologi, ebbe cinque figli:\nArte, musica e letteratura.\nMonumenti.\nNumerosissimi sono i monumenti (statue equestri, busti, lapidi celebrative) in Albania e Kosovo, cos\u00ec come nelle zone albanesi della Macedonia, del Montenegro e, in misura minore, in Grecia.\nIn Italia:\nNel resto del mondo:\nLetteratura.\nNel 1937 Athanase Gegaj present\u00f2 una tesi in francese, nell'Universit\u00e0 belga di Louvain, intitolata \"L'Albanie et l'invasion au XVe si\u00e8cle\".\nAll'eroe nazionale dell'Albania e alla sua epopea sono riferite decine di leggende e tradizioni locali, e dedicate numerose opere di narrativa: tra queste meritano di essere ricordati il \"George Kastioti Scanderbeg\" del 1962 di Naim Frash\u00ebri, considerato il fondatore della letteratura nazionale albanese, il romanzo \"K\u00ebshtjella\" (\"I Tamburi della Pioggia\", lett. \"La Fortezza\") del 1970, del pi\u00f9 noto scrittore contemporaneo albanese, Ismail Kadare. La presenza di Scanderbeg in Italia \u00e8 stata raccontata nel romanzo storico \"Skenderbeg - La campagna d'Italia\" di Alban Kraja. Gli atti eroici di Scanderbeg, di suo figlio Giovanni e di suo nipote \"\"Giorgio Castriota i Ri\" sono raccontati sotto forma romanzata nel libro \"Il mosaico del tempo grande\" di Carmine Abate.\nNel 2009, Oliver Jens Schmitt pubblic\u00f2 in tedesco la sua opera \"Skanderbeg. Der neue Alexander auf dem Balkan\"\" (Scanderbeg. Il nuovo Alessandro nei Balcani)."}
{"id": "101426", "revid": "6923", "url": "https://it.wikipedia.org/wiki?curid=101426", "title": "Actv", "text": "Actv S.p.A., acronimo di Azienda del Consorzio Trasporti Veneziano, \u00e8 un'azienda pubblica italiana soggetta al coordinamento di Azienda Veneziana della Mobilit\u00e0 (AVM) ed incaricata della gestione di servizi di trasporto pubblico locale a Venezia e Chioggia. In particolare l'azienda gestisce a Venezia l'intera rete autobus urbana nonch\u00e9 quella tranviaria e i servizi di navigazione a cui si aggiunge la rete autobus urbana di Chioggia; gestisce inoltre, in regime di proroga, alcuni collegamenti extraurbani nella Citt\u00e0 metropolitana di Venezia.\nAl 2007 ogni anno vengono trasportati 106.057.000 passeggeri nel settore navigazione (con 1.069 dipendenti) e 98.136.000 passeggeri nel settore automobilistico (con 1.039 dipendenti). Tali numeri fanno di Venezia la prima citt\u00e0 in Italia per rapporto passeggeri annui/numero di abitanti e di ACTV la prima azienda nel settore del trasporto urbano per introiti.\nL'azienda.\nL'ACTV gestisce il trasporto dei passeggeri e dei turisti mediante vaporetti, motonavi e traghetti nella zona lagunare e autobus nella terraferma e nella provincia; il punto di congiunzione fra i due sistemi di trasporto \u00e8 situato in piazzale Roma, al termine del Ponte della Libert\u00e0 storico passaggio di unione tra la terraferma di Mestre e la laguna di Venezia.\nL'ACTV succede all\"Azienda Comunale per la Navigazione Interna\" (\"ACNI\") nata il 22 ottobre 1904, anno della fondazione da parte del Comune, e all\"Azienda Comunale di Navigazione Interna Lagunare\" (\"ACNIL\") nata il 1\u00ba gennaio 1930.\nDal 1\u00ba gennaio 2001, in ossequio alle nuove disposizioni legislative \u00e8 stata trasformata in societ\u00e0 per azioni rimanendo in ogni caso a maggioranza di capitale pubblico locale. Il comune di Venezia \u00e8 il maggiore azionista con oltre il 73% del pacchetto azionario, altri azionisti sono la provincia di Venezia e i comuni confinanti.\nI servizi di trasporto pubblico locale sono gestiti da Actv in regime di \"contratto di servizio\" sin dal 2001, ai sensi della Legge Regionale n\u00ba 25 del 1998 e del Decreto Legislativo n\u00ba 422 del 1997 (la cosiddetta \"legge Burlando\"). Questa gestione, tramite \"contratto di servizio\" con affidamento diretto da parte degli enti locali, \u00e8 stata affidata ad ACTV nell'ambito della fase di transizione verso il mercato, prevista dalla normativa stessa. Secondo le previsioni originarie, la fine del periodo di transizione (e quindi l'inizio degli affidamenti dei servizi di trasporto pubblico locale tramite gara) doveva decorrere gi\u00e0 dal 1\u00ba gennaio 2004 ma si sono succedute numerose proroghe, in un contesto normativo, nazionale e regionale, in continua evoluzione e caratterizzato da notevoli incertezze sui tempi e sulle fasi di questa transizione.\nLe societ\u00e0 controllate.\nVELA.\nNel 1998 \u00e8 stata creata la societ\u00e0 \"Vela\" al fine di gestire l'attivit\u00e0 commerciale dell'ACTV. Con il marchio \"Hello Venezia\", gestisce:\nPMV.\nNel 2003 \u00e8 stata creata la societ\u00e0 \"PMV-Societ\u00e0 del Patrimonio per la Mobilit\u00e0 Veneziana\", nata come scorporo da ACTV, al fine di gestire le infrastrutture del trasporto pubblico, come gli approdi del servizio di navigazione nella laguna di Venezia, le pensiline di fermata del servizio bus in terraferma, i depositi e le aree di parcheggio. \"PMV\" cura inoltre la progettazione e la costruzione della rete tranviaria.\nDal 1\u00ba dicembre 2017 la societ\u00e0 Pmv S.p.A. (Societ\u00e0 del Patrimonio per la Mobilit\u00e0 Veneziana S.p.A.) \u00e8 stata cancellata dal registro delle imprese a seguito di scissione nelle societ\u00e0 Actv S.p.A. e Avm S.p.A; Le funzioni espletate dagli uffici di Pmv sono svolte, a partire dal 1\u00ba dicembre 2017, dalle altre societ\u00e0 del Gruppo Avm.\nStoria.\nIl primo esperimento di un servizio pubblico regolare di navigazione ebbe luogo nel 1881, quando il primo vaporetto \"Regina Margherita\" fu utilizzato per una linea lungo il Canal Grande. Il servizio urbano venne poi dato in concessione a una societ\u00e0 francese, la \"Compagnie des bateaux Omnibus\", che oper\u00f2 con otto vaporetti fino al 1890, quando venne sostituita dalla Societ\u00e0 Veneta Lagunare che estese il servizio offrendo linee di navigazione anche verso la terraferma. Nel 1903 il Comune di Venezia deliber\u00f2 la gestione diretta dei servizi di navigazione interna, dando cos\u00ec vita all\"ACNI\", poi \"ACNIL\", che inizi\u00f2 ad operare nel 1904.\nCon l'apertura del Ponte della Libert\u00e0 nel 1933 e con la realizzazione del terminal automobilistico di Piazzale Roma, l'ACNIL estese le sue attivit\u00e0 dalla sola navigazione anche alla supervisione della tratta Venezia-Mestre, rimanendo per\u00f2 il trasporto terrestre gestito dalla \"Societ\u00e0 Anonima Tramvie\" di Mestre, che in quell'anno sostitu\u00ec il sistema tranviario con una rete di filobus. In concomitanza con l'apertura di Piazzale Roma e del Rio Novo come via di collegamento rapido verso Rialto e San Marco, furono introdotti anche i primi motoscafi di linea e iniziarono anche i primi studi tecnici per ridurre gli effetti del moto ondoso.\nNel 1941 l'ACNIL inizi\u00f2 a gestire direttamente il trasporto terrestre dell'isola del Lido, a seguito della cessazione del servizio tranviario gestito fino allora dalla Compagnia Italiana Grandi Alberghi (CIGA). La linea fu sostituita da un sistema di filobus.\nDurante il periodo bellico gran parte della flotta fu impiegata da Esercito e Marina per fini militari e alla fine delle ostilit\u00e0 molti mezzi vennero ritrovati affondati o seriamente danneggiati. Inizi\u00f2 cos\u00ec un programma di generale ristrutturazione di tutta la flotta e dei mezzi accessori (approdi, pontili e pontoni).\nNel 1965 l'ACNIL acquis\u00ec anche la gestione diretta del servizio di trasporto terrestre di Mestre e della terraferma, subentrando alla Societ\u00e0 Filovie Mestre, portando a termine nel 1966 la completa riconversione del servizio con l'eliminazione della rete filoviaria e l'uso esclusivo degli autobus. Il 1\u00ba ottobre 1978, dopo la costituzione del Consorzio Trasporti Veneziano e la pubblicizzazione della Societ\u00e0 SVET, venne fondata l\"Azienda del Consorzio Trasporti Veneziano\" (ACTV).\nNel 1996 entrano in servizio le linee automobilistiche e di navigazione notturne che in precedenza erano svolte dalle normali linee, con orario notturno.\nNel 2006 gli uffici aziendali vennero trasferiti al Tronchetto.\nLa rete.\nLe linee di navigazione.\nLa definizione dei percorsi delle linee di navigazione \u00e8 condizionata da fattori ambientali primari quali larghezza e profondit\u00e0 dei canali navigabili (le operazioni di approdo e navigazione dei vaporetti devono essere compatibili con la navigazione degli altri mezzi di trasporto privato o pubblico quali i taxi acquei, i mezzi di trasporto merci e i natanti a remi) cos\u00ec come da altri aspetti non modificabili dell'architettura urbana, come il posizionamento e l'altezza dei ponti pedonali che possono costituire problemi in caso di fenomeni meteorologici o di particolari condizioni di marea (come nel caso dell'acqua alta). Questi vincoli ambientali impongono di fatto percorsi pi\u00f9 o meno obbligati.\nAnaloghi vincoli ambientali limitano anche i punti cittadini in cui \u00e8 possibile creare fermate per le linee di navigazione, con l'aggiunta di ulteriori restrizioni per la corretta realizzazione dell'infrastruttura per il pontile di approdo (deve essere gi\u00e0 presente un percorso pedonale che arrivi al pontile, non devono essere gi\u00e0 presenti altri approdi privati o ricoveri per barche entro un certo raggio, deve esserci lo spazio per passerelle mobili a pendenza variabile che consentano un accesso agevole in caso di bassa o alta marea, deve esserci sufficiente spazio per le manovre di approdo o di attesa dei vaporetti e per la navigazione verso le fermate immediatamente adiacenti). La conseguenza di questi vincoli \u00e8 che la creazione di nuove fermate di approdo per le linee di navigazione \u00e8 un intervento significativo che richiede un'accurata programmazione e tempi di realizzazione che possono essere anche lunghi e quindi evento molto poco frequente.\nQuanto descritto, comporta che di fatto le linee di navigazione sono altamente stabili nel tempo per quanto riguarda sia le direttrici principali che la dislocazione delle fermate. A questo vanno aggiunte le caratteristiche di servizio basate su corse regolari cadenzate e sull'effettuazione di tutte le fermate indipendentemente dal fatto che debbano scendere o salire passeggeri, caratteristiche che rendono le linee di navigazione praticamente equivalenti a un servizio di metropolitana su acqua.\nLe linee di navigazione sono articolate in quattro categorie:\nA queste linee vanno aggiunte le linee notturne, che effettuano servizio continuativo tra la mezzanotte e le cinque del mattino in coincidenza con le analoghe corse notturne degli autobus tra Venezia e Mestre.\nInfine vi sono le linee gestite da ACTV con altre societ\u00e0 e non integrate tariffariamente oltre alle linee Alilaguna.\nLe linee Centrocitt\u00e0.\nLe linee Centrocitt\u00e0, attive durante tutto l'arco dell'anno e servite da vaporetti, percorrono il Canal Grande e sono due: la linea 1, molto utilizzata anche come traghetto visto l'alternanza delle fermate su entrambe le sponde; la linea 2, utilizzata per il collegamento con l'isola della Giudecca e per spostamenti pi\u00f9 rapidi lungo il Canal Grande (serve meno fermate).\nDurante la stagione estiva il percorso della linea 2 viene prolungato per consentire un miglior collegamento con il Lido. Dal 1. aprile 2014 \u00e8 operativa anche la linea navetta 2/ per il collegamento rapido tra Piazzale Roma e Rialto.\nLe linee Giracitt\u00e0.\nLe linee Giracitt\u00e0, servite dai motoscafi, effettuano un servizio di circumnavigazione attorno all'intero perimetro della citt\u00e0, servendo i punti pi\u00f9 strategici tra cui San Marco, l'Ospedale Civile, la Ferrovia, Piazzale Roma, il Cimitero, i Giardini, il Lido e le isole della Giudecca e Murano. Ne fanno parte le linee 3, 4.1, 4.2, 5.1, 5.2 e 6.\nLe linee lagunari.\nLe linee lagunari assicurano il collegamento tra il centro storico e il resto della laguna, ossia le isole di Murano, Burano, Torcello, Sant'Erasmo e Vignole e verso gli approdi di terraferma di Punta Sabbioni, Treporti e Chioggia. Data la bassa frequenza delle corse e la mancanza di ponti lungo i tragitti, queste linee sono servite con i pi\u00f9 capienti motobattelli foranei o con le motonavi. Le linee lagunari sono: 12 e 14 che servono la parte nord della Laguna; la linea 11 ibrida autobus-ferry-motobattello tra il Lido, l'isola di Pellestrina e Chioggia (corse coordinate con i ferry-boat); la linea 13 verso le isole minori (Sant'Erasmo e Vignole) e Treporti; la linea 15 di collegamento diretto tra San Marco e Punta Sabbioni (ripristinata nel 2009); la linea 17, operata da ferry-boat per il trasporto di automezzi tra il Tronchetto e il Lido; la linea 20, che collega San Marco alle isole di San Servolo e di San Lazzaro degli Armeni.\nLe linee stagionali.\nLe linee stagionali sono indirizzate principalmente all'utenza turistica e a potenziare il servizio balneare verso il Lido ed effettuano servizio solo durante i mesi estivi.\nLe linee notturne.\nTra la mezzanotte e le cinque del mattino circolano anche tre linee notturne: la linea N, il Notturno Laguna Nord e il Notturno Murano, in coincidenza con l'analogo servizio di autobus notturni tra Venezia, Marghera e Mestre (linee circolari N1 e N2).\nLa linea N collega il Lido a Piazzale Roma via Canal Grande e prosegue fino a S.Zaccaria per il Canale della Giudecca (servizio simile alla linea 2, con frequenza 40 minuti e rinforzo nei tratti tra Rialto e Tronchetto e tra S.Zaccaria e Lido).\nLa linea Notturno Laguna Nord collega le Fondamente Nuove con le isole della laguna Nord e i terminal di Treporti e Punta Sabbioni.\nLa linea Notturno Murano effettua il servizio circolare dell'isola di Murano con collegamento alle Fondamente Nove.\nLinee speciali.\nServizi speciali entrano in vigore in occasione della commemorazione dei defunti; in quell'occasione ACTV aggiunge un imbarcadero all'isola di San Michele (Cimitero) ed istituisce un servizio navetta con motoscafi e vaporetti gratuiti che ne agevola il raggiungimento.\nPer le partite del Venezia Calcio, vengono istituite navette per lo stadio, inoltre ACTV talvolta mette a disposizione un ferry boat per il trasporto dei tifosi ospiti (nel caso ne siano previsti un numero elevato) dal Tronchetto al diporto velico di Sant'Elena, adiacente allo stadio.\nAltre linee speciali vengono istituite durante il Carnevale. Si tratta di collegamenti pi\u00f9 rapidi tra i terminal (Tronchetto, Piazzale Roma e Ferrovia) e piazza S.Marco e tra quest'ultima e l'isola di Murano (il servizio in questo caso \u00e8 identico alla linea 7). Tali linee sono necessarie in quanto questi eventi durano pochi giorni e avvengono in un periodo dell'anno caratterizzato da una pressione turistica modesta, che non richiede servizi aggiuntivi di navigazione.\nDal 2008, data la soppressione delle linee stagionali turistiche e l'utilizzazione di parte della loro numerazione per altri tracciati, in occasione del Carnevale vengono utilizzate denominazioni alfabetiche, abbreviazioni di maschere veneziane (A-Arlecchino, B-Brighella, C-Colombina, P-Pantalone).\nAltre linee.\nOltre alle linee sopraelencate vi sono altri percorsi coperti in collaborazione con altre societ\u00e0 di navigazione oppure al 100% da ACTV ma con tariffazione non integrata con il resto del servizio.\nAlilaguna.\nAlilaguna gestisce i collegamenti tra l'aeroporto, Venezia e Terminal Crociere, il Lido e Murano.\nLe linee attive tutto l'anno sono la Blu (Aeroporto - Murano Colonna - Fondamente Nove - Lido - Arsenale - San Zaccaria - San Marco - Zattere - Molino Stucky), l'Arancio (Aeroporto - Murano Colonna - Madonna dell'Orto - Guglie - Rialto - Sant'Angelo - San Marco), mentre la Rossa \u00e8 stagionale (Aeroporto - Murano Museo - Certosa - Lido Santa Maria Elisabetta - San Marco Giardinetti).\nServizio in caso di condizioni meteomarine avverse.\nAcqua alta.\nQuando il livello della marea supera i sul livello del medio mare il servizio delle linee Giracitt\u00e0 e della linea 2 deve essere frazionato in quanto i mezzi non sono pi\u00f9 in grado di passare sotto alcuni ponti.\nLe linee Giracitt\u00e0 vengono frazionate in tre tronconi: nel Canale di Cannaregio non possono proseguire sotto il Ponte delle Guglie e il Ponte dei Tre Archi e a Piazzale Roma verso la Giudecca non possono passare sotto il ponte ferroviario che collega la Stazione di Venezia Santa Lucia alla Stazione Marittima. La linea 2 viene frazionata in due tronconi a causa di un secondo ponte ferroviario situato tra il Tronchetto e Piazzale Roma. Viene istituito un servizio navetta tra Sacca Fisola e Santa Marta. La linea 3, invece, viene sospesa fino allo ristabilizzarsi delle condizioni meteo-mare.\nSono previste ulteriori limitazioni in funzione del livello della marea: esse vanno dalla sospensione di alcuni approdi per la loro inagibilit\u00e0 alla deviazione o sospensione di varie linee. Date le cause del fenomeno dell'acqua alta, \u00e8 possibile che vengano attuate alcune limitazioni dovute alla presenza di forte vento.\nACTV adotta questo stesso piano anche in caso di maree eccezionalmente basse (-65\u00a0cm s.l.m.)\nPer quanto riguarda il servizio automobilistico urbano di Chioggia, l'acqua alta colpisce prevalentemente il Corso del Popolo dove transitano le linee 1, 2, 6 e 7; in questi casi il servizio viene frazionato e vengono attivati i due capilinea di Isola dell'Unione e Campo Marconi per le linee gi\u00e0 citate.\nNebbia.\nIn caso di forte nebbia le linee maggiormente influenzate sono quelle servite da motoscafi che in tale circostanza sospendono tutti i collegamenti con il Lido (sia quelli tramite il Bacino di San Marco che quelli attraverso il Canale dei Marani) e transitano lungo il Canal Grande invece che lungo il canale della Giudecca. Anche la linea 1 viene limitata a Sant'Elena e non effettua la traversata verso il Lido. Il collegamento con il Lido \u00e8 garantito da un servizio navetta effettuato con motonavi o battello foraneo. In caso di nebbia molto fitta, anche il collegamento con Murano viene effettuato tra Fondamente Nove e Murano Colonna con un servizio navetta di vaporetti. Tali limitazioni sono necessarie per ragioni di sicurezza, anche se la quasi totalit\u00e0 delle unit\u00e0 navali \u00e8 dotata di radar, ferma restando la decisione ultima del capitano del mezzo di valutare se sussistono le condizioni di sicurezza per effettuare il servizio. Nonostante queste precauzioni, \u00e8 avvenuta ugualmente una collisione nel Bacino di San Marco in condizioni di fitta nebbia tra una motonave e una nave cargo, incidente che avrebbe avuto ben peggiori conseguenze se invece che una motonave fossero stati coinvolti mezzi di dimensioni pi\u00f9 contenute come un vaporetto o un motoscafo.\nForte vento.\nAccade spesso, soprattutto d'inverno, che forti raffiche di bora interessino la laguna, compromettendo la sicurezza delle corse, soprattutto dei mezzi pi\u00f9 piccoli, cio\u00e8 i motoscafi. Le zone pi\u00f9 esposte, ove \u00e8 reso difficile l'approdo, sono quelle del lato nord della citt\u00e0, ossia la tratta delle Fondamente Nove, dell'Ospedale e tutto il canale dei Bacini. Molte volte i comandanti, per palesi ragioni di sicurezza, ritengono necessario limitare le corse o sospenderle addirittura alla fermata della Celestia. Sono altres\u00ec interessate le fermate di Madonna dell'Orto e Sant'Alvise, anche se molto pi\u00f9 raramente le corse vengono sospese.\nAnche nel caso di forti venti di scirocco possono essere necessarie limitazioni al servizio. Queste condizioni sono pi\u00f9 rare, soprattutto perch\u00e9 la persistenza e l'intensit\u00e0 dei venti di scirocco in genere sono minori. Tuttavia in alcuni casi di scirocco molto intenso (quasi sempre associato al fenomeno di acqua alta, molto spesso eccezionale) la navigazione nel bacino di San Marco \u00e8 risultata molto problematica, comportando la limitazione di molte linee al termine del Canal Grande.\nIn caso di forte vento pu\u00f2 essere anche sospesa la fermata facoltativa \"Certosa\", dell'omonima isola, in quanto in queste condizioni il transito pedonale sulla lunga passerella (140\u00a0m) di collegamento tra l'imbarcadero e l'isola non risulta sufficientemente sicuro.\nLe linee automobilistiche e tranviarie.\nLe linee automobilistiche servono cinque bacini essenziali:\nServizio urbano della terraferma.\nIl servizio urbano della terraferma serve le municipalit\u00e0 di Favaro Veneto, Marghera, Chirignago-Zelarino e quella pi\u00f9 popolosa di Mestre-Carpenedo. Alcune linee ad alta frequenza proseguono fino a Venezia (Piazzale Roma).\nIl servizio ordinario viene svolto dalla 5:00 antimeridiane all'una di notte. Durante le ore notturne esistono linee circolari che operano in coincidenza con il servizio notturno di navigazione. Esistono anche linee integrative a orario ridotto, tipicamente dedicate ai lavoratori e ai collegamenti con le zone industriali, che effettuano un servizio limitato ad alcune fasce orarie e ai soli giorni feriali.\nAlcune linee considerate urbane per parte del loro percorso sono soggette alla tariffa extraurbana in quanto si estendono oltre i confini comunali verso i comuni suburbani. Si differenziano dalle linee classiche extraurbane in pratica solo per la diversa rappresentazione sulle pensiline di fermata e per la visibilit\u00e0 sull'autobus del numero della linea di appartenenza.\nIn occasione di grandi eventi organizzati in citt\u00e0 vengono istituite navette di collegamento.\nTra questi vi sono l'Heineken Jammin' Festival (navette di collegamento del Parco di San Giuliano con la stazione ferroviaria di Mestre e con Venezia Piazzale Roma), il Salone Nautico Internazionale di Venezia (collegamento tra Piazzale Roma, Tronchetto e la sede della manifestazione, alla Marittima), le esposizioni allestite a Forte Marghera.\nInoltre, in occasione delle pi\u00f9 importanti feste veneziane (in particolare la fine del Carnevale e quella del Redentore), durante la notte, in aggiunta al servizio notturno programmato vengono istituite numerose corse straordinarie di collegamento da Piazzale Roma alle varie zone della terraferma.\nLinee:\nLinee notturne:\nRete tranviaria.\nIl 20 dicembre 2010 \u00e8 entrata in servizio la prima linea della rete tranviaria di Venezia, denominata T1 Favaro-Mestre FS, su tracciato provvisorio in attesa del completamento dei lavori della rete e come parte del servizio urbano della terraferma.\nDal 16 settembre 2015 sono entrate in servizio le linee tranviarie T1 Favaro-Mestre centro-Venezia e T2 Mestre centro-Marghera sul percorso definitivo.\nServizio urbano del Lido e di Pellestrina.\nPer il servizio automobilistico, le isole di Lido e Pellestrina sono interessate da un piano della mobilit\u00e0 denominato \"Giralido\". L'isola del Lido \u00e8 percorsa da cinque linee, mentre un'altra linea di tipo misto terra-acqua collega il Lido con l'isola di Pellestrina e con la citt\u00e0 di Chioggia, attraversando entrambe le isole in tutta la loro lunghezza e prevedendo l'imbarco dei mezzi con passeggeri a bordo sui traghetti dell'ACTV in corrispondenza delle bocche di porto, per proseguire come sola navigazione nel tratto tra Pellestrina e Chioggia, con il trasbordo dall'autobus al battello foraneo contraddistinto dallo stesso numero di linea. Nel periodo estivo il servizio urbano del Lido viene potenziato. Esiste un servizio notturno fornito da un'unica linea che interessa le due isole.\nLa linea 11 ha la caratteristica che, dovendo coordinarsi con i tempi del ferry boat ed avendo un notevole flusso di passeggeri, soprattutto nelle ore di punta partono anche fino a tre autobus contemporaneamente, non potendo utilizzare mezzi snodati; inoltre non effettua tutte le fermate delle altre linee, ragion per cui mantiene nel tragitto una velocit\u00e0 piuttosto celere.\nServizio urbano di Chioggia.\nL'area urbana di Chioggia-Sottomarina costituisce una rete del trasporto pubblico locale in gestione ad ACTV. Il rapporto tra ACTV e il comune di Chioggia \u00e8 regolato alla base dal \"contratto di servizio\" stipulato nel 2001 e approvato con Deliberazione della Giunta Municipale n. 393 del 27.09.2001 ed ancora in vigore in seguito alle successive proroghe intercorse.\nIn seguito alla riorganizzazione dei servizi decisi dalla giunta comunale in accordo con ACTV, il 1\u00ba luglio 2008 il capolinea urbano che ospita tutte le corse circolari e pure quelle delle frazioni pi\u00f9 decentrate \u00e8 stato spostato da Ridotto Madonna (Brondolo, area sud della citt\u00e0) all'Isola dell'Unione (Chioggia centro, area nord del territorio urbano) con l'intenzione di creare un polo di interscambio tra mezzi privati e mezzi pubblici (intesi sia come autobus, sia come natanti), sullo stile di Piazzale Roma. \u00c8 stato inoltre introdotto un servizio di collegamento tra i parcheggi scambiatori dell'Isola dell'Unione e di Borgo San Giovanni mediante la linea \"Navetta Lusenzo\", che dal 20 ottobre 2008 ha sostituito le 4 linee circolari nel transito per il Centro Storico, obbligando quindi gli utenti a fare scalo ai capilinea delle circolari per recarsi in centro utilizzando la linea dedicata.\nDallo stesso giorno \u00e8 stato introdotto il servizio \"Pronto?...Bus\", un sistema di corse a chiamata in fasce orarie prefissate di cui tutta l'utenza pu\u00f2 disporre con le stesse tariffe della rete ordinaria e utilizzato per collegare le frazioni pi\u00f9 decentrate, minimizzando il disagio provocato dal pesante taglio delle corse dirette, avvenuto nel gennaio 2008. Il servizio \u00e8 articolato su sei linee.\nDal 22 febbraio 2010 sono stati ripristinati i percorsi storici per le linee 1 e 2, con transito per il Centro Storico, reintroducendo cos\u00ec il servizio a linea circolare con unico capolinea. Le linee 6 e 7 hanno mantenuto la struttura a due capilinea (Isola dell'Unione e Campo Marconi); anche queste ultime risultano passanti per il centro di Chioggia.\nLe linee extraurbane.\nLe linee extraurbane gestite dall'ACTV hanno il loro caposaldo a Venezia o a Mestre e servono diversi comuni della provincia di Venezia. Alcune linee costituiscono dei collegamenti interprovinciali con Padova e con Preganziol. In passato esisteva la linea Venezia-Treviso, ora divisa in due sezioni con scambio a Preganziol.\nIl servizio \u00e8 diviso in due bacini, nord e sud; il primo occupa l'area inclusa grossomodo tra Venezia e Caltana, Mirano, Noale, Scorz\u00e8, Preganziol, Casale Sul Sile e Quarto d'Altino, mentre il bacino sud include il territorio compreso tra Mirano, Dolo, Padova, Piove di Sacco, Cavarzere, Adria e Sottomarina, anche se parte dei servizi in quest'area sono effettuati da FSBusitalia.\nTra i servizi extraurbani vi \u00e8 l\"Omnibus\" che collega con alcune corse le stazione ferroviarie di Dolo e Mira-Mirano a Dolo, Mira e Mirano, le corse scolastiche per gli istituti di Mogliano Veneto, Mirano, Piove di Sacco e Dolo e il servizio urbano di Spinea denominato \"Girospinea\" con le linee \"blu\" e \"gialla\".\nLinee:\nLa flotta e il parco mezzi.\nLa flotta dell'ACTV conta 620 autobus e 195 imbarcazioni.\nLa flotta navale.\nAl 2016 l'azienda possiede circa 140 stazioni galleggianti fisse (pontoni) mentre la flotta \u00e8 composta da vaporetti (64 unit\u00e0), motoscafi (55 unit\u00e0), motoscafi ad agente unico (8 unit\u00e0), motobattelli foranei (23 unit\u00e0), motonavi (10 unit\u00e0), navi traghetto di tipo ferry-boat (7 unit\u00e0) per il trasporto di automezzi, mezzi ausiliari di vario tipo (28 unit\u00e0).\nIn passato l'azienda ha fatto parte del consorzio WHALE avente per obiettivo la costruzione di una serie di vaporetti alimentati ad idrogeno (in effetti le problematiche dell'ingombro dei sistemi sono ininfluenti nei mezzi acquei e l'idrogeno \u00e8 disponibile in quantit\u00e0 nella vicina Marghera come scarto industriale), ma tale progetto non \u00e8 stato realizzato.\nLa flotta dei vaporetti comprende: 38 vaporetti \"serie 80\", 8 vaporetti \"serie 90\" a propulsione azimutale, un vaporetto \"serie 90 panoramico\" a propulsione azimutale, 5 vaporetti \"serie 100\" e 10 vaporetti \"serie 110\" dotati di climatizzazione. Nella flotta sono presenti anche due esemplari sperimentali a trazione ibrida diesel ed elettrica (i motobattelli \"E1\" del 1988 e \"Liuto\" del 1999) impiegati per servizi a noleggio e che in passato sono stati utilizzati per il servizio turistico \"Vaporetto dell'Arte\".\nLa flotta dei motobattelli foranei comprende mezzi di varie serie: 4 motobattelli foranei classe \"30\", 2 motobattelli foranei di classe \"Treviso\" (\"Mestre\" e \"Treviso\"), 10 motobattelli foranei di classe \"330\" (\"Venezia 1\", \"Venezia 2\", \"Venezia 3\", \"Venezia 4\", \"Venezia 5\", \"Ruggero G.\", \"Vignole\", \"S.Erasmo\", \"Mazzorbo;\" \"Caroman\"), 7 motobattelli foranei di classe \"400\" (\"Tiepolo\", \"Giorgione\", \"Veronese\", \"Bellotto\", \"Guardi\", \"Canaletto\", \"Vivarini\").\nLa flotta dei motoscafi \u00e8 composta da 36 motoscafi \"VIII serie\", l'esemplare unico \"IX serie\" e 18 motoscafi \"X serie\". Dei 10 motoscafi ad agente unico realizzati fra il 1997 e il 2000 ne rimangono in servizio otto, impiegati in alcuni servizi notturni a domanda debole e per la navetta Piazzale Roma - Casin\u00f2.\nLa flotta delle motonavi \u00e8 costituita da 3 unit\u00e0 del 1935 classe \"4LI\" (\"Aquileia\", \"Altino\", \"Eraclea;\" la quarta unit\u00e0 \"Concordia\" \u00e8 in disarmo), l'unit\u00e0 \"Burano 2\"; l'unit\u00e0 \"Sant'Andrea\"; 2 unit\u00e0 classe \"Torcello\" (\"Poveglia\", \"Torcello\");\nl'unit\u00e0 \"Sant'Andrea\" del 1981; l'unit\u00e0 a controllo azimutale \"Sandra Z.\" (Sandra Zennaro, dal nome del primo capitano donna - prematuramente scomparsa - non impiegata nel servizio di linea). Altre due motonavi, \"Clodia\" e \"Adria\", sono distaccate all'Azienda di trasporto di Taranto e utilizzate all'interno del Mare Piccolo.\nLe motonavi della classe \"4LI\", introdotta nel 1935, sono unit\u00e0 gemelle che durante la seconda guerra mondiale non ebbero una buona sorte: la motonave \"Altino\" venne ritrovata, affondata, nel porto di Marsiglia mentre la motonave \"Aquileia\", anch'essa affondata, venne recuperata a Livorno. Negli anni sessanta la motonave \"Eraclea\" venne modificata da propulsione monoelica a bielica e utilizzata nel solo periodo estivo per il collegamento tra Venezia e Punta Sabbioni. Risale al 1999 la motonave \"Sandra Z.\", dotata di un nuovo sistema propulsivo azimutale e priva quindi di timoni: non ha goduto di particolare fortuna per numerosi inconvenienti tecnici che si sono susseguiti, coinvolgendola anche in alcuni incidenti fortunatamente privi di conseguenze per le persone.\nI ferry-boat, classificati dall'azienda come mototraghetti, sono: \"San Marco\" (1961), \"Ammiana\" (1964), \"Pellestrina\" (1972), \"Marco Polo 1\" (1983), le due unit\u00e0 gemelle \"San Nicol\u00f2\" (1997) e \"Metamauco\" (1998), \"Lido di Venezia\". Tra i ferry-boat per lungo tempo \u00e8 stato in servizio il mototraghetto \"San Giorgio\", ora smantellato, ex mezzo da sbarco usato dalla marina statunitense nella seconda guerra mondiale adattato per l'uso civile. La sua unit\u00e0 gemella \"San Todaro\" fu radiata nel 1973. Il \"Lido di Venezia\", riconversione di un mezzo-traghetto greco costruito nel 1998 ed originariamente chiamato \"Salamina\", \u00e8 entrato in servizio a giugno 2009 con una capacit\u00e0 di trasporto del 40% in pi\u00f9 rispetto agli altri ferry-boat.\nInfine tra i vari mezzi ausiliari sono compresi motoscafi precedentemente impiegati in servizi di linea o realizzati ad hoc (\"Maestrale\"); le due motocisterne \"Ceola\" e \"Olivolo\" che di notte riforniscono di carburante le unit\u00e0 dislocate nei vari depositi; i motoscafi pronto intervento \"Fisolo\", \"Certosa\" e \"S.Secondo\"; le pilotine \"Lido\", \"S.Croce\" e \"S.Polo\"; due mototopi ed una lancia; nove fra chiatte e galleggianti.\nIl parco mezzi automobilistico (Mestre ed extraurbano).\nLa flotta dei mezzi di superficie \u00e8 quantificabile in circa 580 esemplari. I mezzi di pi\u00f9 moderna acquisizione sono tutti dotati di pianale ribassato o/e di scivoli retrattili per facilitare l'accesso e l'utilizzo del mezzo a passeggeri disabili. Alcune linee ad elevata affluenza di passeggeri e le linee notturne utilizzano principalmente autobus snodati. Gli autobus pi\u00f9 vecchi vengono utilizzati per le corse a uso dei lavoratori di Porto Marghera e per le corse di rinforzo scolastiche.\nLa colorazione degli autobus ha subito diverse modifiche nel tempo: ; \nIl parco mezzi tranviario.\nSono presenti 20 mezzi Translohr STE4.\nIl parco mezzi automobilistico (Lido e Pellestrina).\nDa sempre gli autobus di primo acquisto vengono destinati alle linee del Lido, nelle quali l'usura \u00e8 minore dati i ritmi pi\u00f9 limitati e i percorsi pi\u00f9 corti. ACTV mantenendo sempre in comune gli autobus di Mestre con quelli del Lido ha inviato nell'isola una vasta gamma di modelli.\nTutti gli autobus di rinforzo stagionale provengono da Mestre e vengono inviati mediamente a fine anno scolastico per intensificare le corse al Lido. Fino al 1998 servivano esclusivamente la vecchia linea C (Santa Maria Elisabetta - Malamocco - Alberoni) in quanto percorreva molta pi\u00f9 strada rispetto alle altre linee.\nFino al 2004, quando furono terminati i lavori per la costruzione di nuovi pontili di accesso ai ferry-boat appositamente progettati, gli autobus in servizio sulla linea 11 richiedevano delle caratteristiche costruttive specifiche. Dovendo essere caricati su ferry-boat per il traghetto verso l'isola di Pellestrina e verso Chioggia, bisognava risolvere il problema dell'inclinazione del pontone in caso di maree eccezionalmente alte o basse, quando c'era il pericolo che lo chassis dell'autobus cozzasse contro il pianale incastrandosi. Fino a tale data fu necessario utilizzare i mezzi Menarini Monocar M201/1 NU serie 380-398, caratterizzata da chassis rialzati, ammortizzatori regolabili pneumaticamente, ruote (ovvero assi) molto ravvicinate tra loro e muso e coda sagomati in diagonale nella parte inferiore, porta anteriore dimezzata. Questa variante specifica era denominata \"versione Lido\". Prima ancora, il servizio veniva effettuato con gli unici autobus a chassis molto alto disponibili all'epoca, i modelli Alfa 902 ASU, risalenti agli anni cinquanta. L'installazione dei nuovi pontoni in modo da consentire l'utilizzo di qualunque tipo di autobus si \u00e8 reso necessario anche dalle nuove legislazioni sulle disabilit\u00e0, in quanto i Menarini serie Lido data la loro notevole altezza da terra rendevano difficoltoso l'accesso ai disabili. Tuttavia ci\u00f2 ha portato dei problemi quando, per motivi di manutenzione, si sono dovuti usare i vecchi approdi; \u00e8 accaduto infatti che i nuovi autobus, troppo bassi, rimanessero incastrati.\nIl parco mezzi automobilistico (Chioggia).\nLa rete urbana di Chioggia mantiene una sostanziale omogeneit\u00e0 di serie urbane, il deposito clodiense nel 2009 disponeva ancora di numerosi Menarini Monocar 201 NU, che nonostante l'et\u00e0 media di 25 anni continuavano a prestare regolarmente servizio sulle sette linee locali, supportati dai pi\u00f9 recenti BredaMenarinibus Monocar 240 e dai BredaMenarinibus Monocar Avancity introdotti in due esemplari nel luglio del 2009. La rete urbana di Chioggia dispone inoltre dal 2008, in seguito alla sperimentazione a due capolinea con servizio di collegamento del centro storico esclusivamente con una linea dedicata, di tre Cacciamali a meccanica Iveco alimentati a metano. Il 22 febbraio 2010 sono stati introdotti sul servizio urbano 3 nuovi BMB Vivacity CNG da 8 metri, allo scopo di preservare il manto stradale di Corso del Popolo, essendo questi mezzi meno impattanti dei tradizionali BMB 240 N o Menarini 201/2 NU. Questi 3 midibus hanno sostituito 3 Menarini 201 NU, riducendo gli ultimi Menarini rimasti nel parco bus da 7 a 4 e cos\u00ec relegando questi mezzi alle corse di rinforzo e alle linee periferiche. Con l'introduzione dei 3 midibus i vecchi Menarini ancora in servizio (3 risalenti al 1987 e 1 al 1984) sono stati di fatto rimossi dalle linee circolari (1, 2, 6, 7) e solo in rari casi hanno continuato a prestare servizio in queste linee, ormai servite quasi esclusivamente dai BMB 240 e dai midibus BMB. La flotta extraurbana \u00e8 composta da 7 snodati De Simon IS 3, numerosi Mercedes Benz Integro, DallaVia 370. Nel luglio del 2010 sono inoltre entrati in servizio 6 nuovi interurbani Irisbus Arway 12 alimentati a gasolio.\nEvoluzione storica delle linee di servizio pubblico.\nLinee di navigazione.\nNel corso degli anni, numerazione e percorsi delle linee di navigazione hanno subito variazioni dovute all'imposizione di divieti di navigazione lungo alcuni tratti fondamentali (Rio Novo, Rio delle Galeazze), ad esigenze di razionalizzazione del servizio e alle modifiche del flusso di traffico dei passeggeri verso alcune aree (Tronchetto). Per la peculiarit\u00e0 della citt\u00e0 di Venezia, in cui gli spostamenti al di fuori del trasporto marittimo sono esclusivamente pedonali, tali cambiamenti hanno avuto effetti talvolta anche notevoli per quanto riguarda la mobilit\u00e0 quotidiana.\nUn primo impatto importante si ebbe nel dicembre 1990 con la chiusura del Rio Novo al traffico dei motoscafi, determinata dai danni causati dal moto ondoso agli edifici e alle \"fondamente\" lungo tale canale. Questo divieto di circolazione comport\u00f2 un notevole aumento dei tempi di navigazione per raggiungere Piazzale Roma: il Rio Novo \u00e8 una scorciatoia che taglia gran parte del Canal Grande e sulla tratta San Marco-Piazzale Roma il tempo di navigazione praticamente raddoppi\u00f2 dai 15 minuti necessari prima del divieto fino agli oltre 30 attuali. Ancora maggiore fu l'impatto sulla tratta Lido-Piazzale Roma, dove i tempi di percorrenza passarono dalla mezz'ora scarsa a circa 50 minuti, senza contare il temporaneo sovraccarico del traffico lungo il Canal Grande dovuto al rispetto di tale divieto. Si ebbe quindi come effetto a cascata una ristrutturazione radicale dell'intero servizio di navigazione che coinvolse quasi tutte le linee principali.\nUn altro evento ad alto impatto fu nel 2000 la chiusura al traffico del Rio delle Galeazze, che attraversa i bacini dell'Arsenale. Anche questo \u00e8 un canale-scorciatoia che consente di evitare la circumnavigazione di tutta la parte orientale della citt\u00e0 e la sua chiusura allung\u00f2 quindi in modo considerevole i tempi di percorrenza, dato che le linee di navigazione furono obbligate a passare oltre Sant'Elena e a costeggiare il lato orientale di San Pietro di Castello. A seguito di questa importante variazione di percorso furono create le nuove fermate di Bacini, San Pietro e Certosa, peraltro in zone periferiche prima non raggiunte dal servizio di navigazione urbana. Vi fu quindi una nuova riorganizzazione dell'intero servizio di navigazione che port\u00f2 a un impianto generale delle linee di navigazione rimasto sostanzialmente invariato da allora.\nPer cercare di ovviare al problema del sovraffollamento dei mezzi pubblici dovuto ai flussi turistici, nel gennaio 2008 fu istituita una linea, la linea 3, che nelle intenzioni doveva essere riservata ai soli cittadini residenti, su un percorso sovrapposto alla linea 1 (la linea a pi\u00f9 elevato volume di traffico) nella tratta tra Piazzale Roma e Arsenale e prolungata fino al Lido a partire da agosto. Tuttavia, la risposta da parte degli utenti fu ampiamente al di sotto delle aspettative al punto che con l'orario invernale 2008-2009 la linea venne soppressa.\nOltre alla navigazione urbana, fino agli anni trenta vi erano linee foranee che collegavano Venezia con Jesolo, S.Don\u00e0 di Piave, Caorle, Campalto; altra linea collegava Chioggia con Cavarzere. Furono tutte abolite in seguito allo sviluppo del trasporto stradale.\nLinee automobilistiche.\nPer quanto riguarda il trasporto pubblico nella terraferma mestrina, l'impatto principale \u00e8 venuto dalla pedonalizzazione della centrale piazza Ferretto (1986), che ha comportato un riassetto complessivo dei percorsi delle linee urbane ed extraurbane.\nAltre modifiche rilevanti del servizio furono necessaria in seguito alla notevole espansione della zona prossima al Terraglio dove si trova il Centro Commerciale Auchan e soprattutto all'apertura nella stessa area del nuovo Ospedale di Mestre (7 aprile 2008) che ha comportato l'esigenza di collegare le varie zone della terraferma con il nuovo polo ospedaliero. Nell'impossibilit\u00e0 di garantire un collegamento analogo al vecchio ospedale (ubicato in pieno centro cittadino, sulla direttrice per la stazione ferroviaria e servito da numerose linee) si \u00e8 optato per la creazione di due linee circolari che intercettassero tutte le principali linee provenienti da ogni parte della terraferma, la H1 e H2.\nIl 20 dicembre 2010, con l'avvio dell'esercizio della linea tranviaria T1, sono entrate in vigore ulteriori modifiche alla rete automobilistica, con la soppressione di alcune linee e una riorganizzazione generale del servizio urbano ed extraurbano. La riorganizzazione del servizio con il completamento della rete tranviaria (linee T1 e T2) e la modifica alle linee automobilistiche ha comportato anche la revisione dei capolinea di Venezia (Piazzale Roma) e Mestre Centro.\nPer quanto riguarda il sistema automobilistico insulare del Lido e Pellestrina, gli impatti principali sono derivati dal passaggio da un sistema basato quasi esclusivamente su linee di filobus elettrici a un servizio di linea con autobus convenzionali e alla drastica riduzione del numero delle linee a favore di un sistema di poche linee circolari tutte facenti capo all'interscambio coi mezzi di navigazione a Santa Maria Elisabetta.\nTragedie e incidenti.\nIl 13 ottobre 1944 alle ore 12.45 la motonave \"Giudecca\" durante il normale servizio di linea tra Chioggia e Venezia venne attaccata e affondata da tre aerei americani di ritorno da una missione: l'episodio caus\u00f2 una settantina di vittime.\nL'11 settembre 1970 il tornado di grado F4 che colp\u00ec la citt\u00e0 di Venezia provoc\u00f2 la pi\u00f9 grande tragedia dal dopoguerra dei mezzi pubblici veneziani. Il fenomeno atmosferico invest\u00ec nel Bacino di San Marco prima la motonave \"Aquileia\", provocando un ferito e danneggiando gravemente le sovrastrutture, e poi sfior\u00f2 la motonave \"Altino\". Pochi istanti dopo, di fronte a Sant'Elena il tornado risucchi\u00f2 il motoscafo numero 130, un mezzo di 20 tonnellate impegnato sulla linea 2 dell'epoca. Il mezzo affond\u00f2 in pochi secondi, provocando la morte di 21 persone e venne recuperato il mattino seguente.\nA met\u00e0 degli anni novanta in una mattina invernale di fortissima nebbia, una motonave entr\u00f2 in collisione con una nave cargo nel Bacino di San Marco: l'incidente provoc\u00f2 alcuni feriti e il completo danneggiamento della prua della motonave. Il cargo, che non si ferm\u00f2, venne identificato solo dopo alcuni giorni.\nAlla fine degli anni novanta un motoscafo in bacino San Marco urt\u00f2 violentemente contro una gondola provocando la morte di una turista.\nNello stesso periodo l'introduzione del sistema propulsivo azimutale nei nuovi vaporetti serie 90 della flotta fu causa diretta di varie collisioni, che ebbero come conseguenza solo danni materiali ai mezzi.\nAgli inizi del 2000, un autobus BredaMenarinibus Monocar 221 consegnato da circa un anno prese completamente fuoco alle cinque e trenta del mattino appena arrivato a Venezia; la prontezza dell'autista nel far abbandonare il veicolo evit\u00f2 qualsiasi danno ai passeggeri. Successivamente ne presero fuoco altri due al Lido di Venezia, per fortuna senza provocare feriti.\nSempre agli inizi del 2000, il ferry boat \"Pellestrina\" che garantiva il collegamento Alberoni - Santa Maria del Mare fu incendiato dolosamente da ignoti per motivi rimasti sconosciuti. Dopo l'iter di perizie, il ferry \u00e8 stato ricostruito nelle parti danneggiate.\nIl 5 marzo 2013 un autobus snodato entrato in servizio da qualche mese ha preso completamente fuoco mentre percorreva via Miranese, senza danni alle persone; si \u00e8 scoperto che l'incidente \u00e8 stato causato da una partita di pneumatici difettosi.\nIl 17 agosto 2013 un vaporetto della linea 1 ha schiacciato una gondola contro un pontile privato di fronte al ponte di Rialto, causando la morte di un turista tedesco.\nIl 18 ottobre 2014 un motoscafo in servizio sulla linea 4.1 nel canale della Giudecca, ha perso il controllo all'altezza della fermata Palanca e ha urtato violentemente contro una chiatta che stava impiantando pali di ormeggio di grosse dimensioni (10 metri di lunghezza). In seguito all'urto, uno dei pali ha trapassato la cabina del mezzo, provocando sette feriti."}
{"id": "101428", "revid": "15756", "url": "https://it.wikipedia.org/wiki?curid=101428", "title": "Pentecoste", "text": "Pentecoste () \u00e8 una festa cristiana in cui viene celebrata l'effusione dello Spirito Santo, dono di Ges\u00f9, e la nascita della Chiesa. Cade nel cinquantesimo giorno a partire dal giorno di Pasqua compreso (da cui il nome), di domenica, vale a dire alla fine della settima settimana dopo quella pasquale, ed \u00e8 quindi una festa mobile, dipendente dalla data della Pasqua. Festeggia soprattutto l'inizio del raccolto, poi come secondo significato si festeggia il dono della legge. \"Pentecoste\" \u00e8 inoltre l'antico nome greco della festivit\u00e0 ebraica di Shavuot, che rappresenta una festa di ringraziamento.\nLa Pentecoste nell'ebraismo.\nNell'ebraismo lo Shavuot, o festa delle settimane, detta in greco antico \u03a0\u03b5\u03bd\u03c4\u03b7\u03ba\u03bf\u03c3\u03c4\u03ae (Pentecoste), \u00e8 una delle tre festivit\u00e0, dette \"Shalosh regalim\" (tre pellegrinaggi), denotanti feste di pellegrinaggio - a Gerusalemme.\nViene celebrata sette settimane dopo la Pasqua ebraica, cominciando a contare dal secondo giorno di Pasqua, il 16 di Nisan. Celebra la rivelazione di Dio sul Monte Sinai, dove ha donato al popolo ebraico la Torah. \u00c8 legata alle primizie del raccolto. Le sette settimane corrispondono al periodo dell'Omer, un periodo di lutto in memoria di disgrazie accadute al popolo di Israele che termina con la festa di Lag Ba Omer, e Shavuot vuole essere una festa gioiosa per il dono della Torah.\nLa lettura cristiana dell'Antico Testamento.\nEbrei e cristiani, pur considerando sacri gli stessi libri (rispettivamente Tanakh e l'Antico Testamento), nel corso della storia si sono allontanati reciprocamente nella lettura che ne hanno fatto. Gli studiosi cristiani rileggono nella maniera seguente la festa di Pentecoste dell'Antico Testamento.\nL'uso del termine \"Pentecoste\".\nIl termine Pentecoste, utilizzato dagli ebrei di lingua greca, si riferisce alla festa, conosciuta nell'Antico Testamento come \"festa della mietitura e delle primizie\" (Es ), \"festa delle settimane\" (Es ; Dt ; 2 Cr ), \"giorno delle primizie\" (Nm ), e definita pi\u00f9 tardi \"\u2019asereth\" o \"\u2019asartha\", cio\u00e8 \"assemblea solenne\" e, probabilmente, \"festa conclusiva\": Pentecoste \u00e8 la festa per l'inizio del raccolto.\nIl giorno della celebrazione.\nPentecoste cade il cinquantesimo giorno dal \"giorno dopo il sabato\" di Pasqua, secondo quanto dice Lv . L'interpretazione di questo passo fu prontamente discussa e, al tempo di Ges\u00f9, esistevano due pareri riguardo al giorno in cui doveva cadere la festa.\nQuale opinione sia pi\u00f9 vicina al reale significato del versetto non ci \u00e8 dato saperlo; la diatriba \u00e8 ancora presente ma gli ebrei celebrano Shavuot cinquanta giorni dopo il 16 di Nisan.\nL'aspetto agricolo.\nCome l'offerta di un covone d'orzo segnava l'inizio della stagione del raccolto, cos\u00ec l'offerta di un pane prodotto con il grano nuovo ne segnava il termine. Questo non significa che Pentecoste, originariamente, fosse una semplice festa agricola; ma dimostra che la legge mosaica si rivolgeva a una popolazione agricola, adattandosi perfettamente ai suoi particolari bisogni e abitudini.\nLa celebrazione del dono della legge.\nDal termine dei tempi biblici, un significato completamente nuovo, mai apparso nelle Scritture, venne attribuito dagli ebrei a questa festa: Pentecoste commemorava il dono della Legge sul monte Sinai, come raccontato da Es , sostituendo la festivit\u00e0 che ricordava il cinquantesimo giorno dell'uscita dall'Egitto.\nQuesta attribuzione, attestata da diversi Padri della Chiesa, \u00e8 giunta fino ad alcuni moderni libri liturgici ebraici, dove la festivit\u00e0 \u00e8 descritta come \"il giorno del dono della Legge\" (Maimonide \"More Neb.\", iii, 41).\nSeguendo questa interpretazione, gli ebrei moderni passano la vigilia della festa leggendo la Legge o altre Scritture appropriate. Nella diaspora la festa dura due giorni, un'eredit\u00e0 questa dovuta alla difficolt\u00e0 con cui gli ebrei della diaspora riuscivano ad accertare esattamente in che giorno il mese cominciava in Erez Israel (Talmud, Trattato \"Pesach\", lii,1; \"Rosh hashsh\", v,1).\nDurante il giorno di Pentecoste non era permesso il lavoro servile (Lv ).\nI sacrifici.\nL'offerta sacrificale consisteva in due forme di pane lievitato fatto con due decimi di efa, oppure farina prodotta con il grano nuovo (Lv ; Es ). Il pane lievitato non poteva essere posto sopra l'altare (Lv ) ed era solamente presentato (alla lettera \"sollevato\"); una forma di pane veniva data al Sommo sacerdote, l'altra veniva divisa tra i sacerdoti, che ne mangiavano dentro ai recinti sacri.\nVenivano offerti anche due agnelli dell'anno, come sacrificio di pace, e un capro per l'espiazione dei peccati, insieme con l'olocausto di sette agnelli senza difetto, un vitello e due arieti (Lv ). Il numero delle vittime offerte in olocausto durante la festa \u00e8 diverso da quello citato in Nm . Gli ebrei moderni considerano i due regolamenti come supplementari.\nL'aspetto sociale.\nLa festa era un'occasione per gioiose riunioni sociali (Dt ), e possiamo dedurre dal Nuovo Testamento che, come per la Pasqua, un gran numero di ebrei provenienti da tutte le parti del mondo raggiungevano Gerusalemme per parteciparvi (At ).\nLa Pentecoste nella cristianit\u00e0.\nAll'interno del gruppo dei discepoli di Ges\u00f9 Cristo la Pentecoste perde il significato ebraico per designare invece la discesa dello Spirito Santo, che viene come la nuova legge donata da Dio ai suoi fedeli e segna la nascita della Chiesa cominciando dalla comunit\u00e0 di Gerusalemme, o \"comunit\u00e0 gerosolimitana\" (At ).\nL'evento.\nSecondo quanto narrato in Atti , il giorno della festa di Pentecoste, mentre i discepoli di Ges\u00f9 si trovavano tutti nello stesso luogo, sentirono un forte rumore e un vento impetuoso riemp\u00ec la casa dove stavano, quindi videro qualcosa di simile a lingue di fuoco che si separavano e si posavano su ciascuno di loro; tutti i presenti furono ripieni di Spirito Santo e si misero a parlare in altre lingue (glossolalia).\nIn seguito, lo Spirito Santo \u00e8 donato anche agli stranieri non circoncisi che nella dimora del centurione Cornelio ascoltano il Verbo, prima di essere battezzati nel Suo nome.Non \u00e8 specificato se ci\u00f2 valga anche per le donne. (Atti 10). \nAll'arrivo alla casa di Cornelio, Pietro rifiuta la Prosk\u00fdnesis (\"\u00c0lzati, anch'io sono un uomo\"), che \u00e8 un atto riservato a Dio (v. Tentazioni di Ges\u00f9) che \u00e8 unico, e negato anche all'onore dei suoi angeli (in Apocalisse 19:9-10).\nIn si \u00e8 in presenza di uno dei pochi passi biblici dove \u00e8 affermato \"esplicitamente\" che Ges\u00f9 Cristo \u00e8 Dio, e il Signore di tutti (\"\u03c0\u03ac\u03bd\u03c4\u03c9\u03bd \u039a\u03cd\u03c1\u03b9\u03bf\u03c2\": \"Kyrios\" \u00e8 il pi\u00f9 frequente nome di Dio nei libri di lingua greca). \nNel discorso pronunciato nella casa di Cornelio, Pietro afferma che Ges\u00f9 Cristo \u00e8 il mediatore della pace e del perdono (10:36, 43), rivelati gi\u00e0 durante la sua missione terrena. Solamente dopo che \"Dio lo risuscit\u00f2 il terzo giorno\", si rivela anche giudice naturale e universale (giudice precostituito da Dio, e giudice di tutti i vivi e morti), per tramite dei prescelti testimoni (\u03bc\u03ac\u03c1\u03c4\u03c5\u03c3\u03b9\u03bd, martysin). Come il giudizio del Signore, anche la mediazione di pace e perdono \u00e8 per tutti,donne e uomini ugualmente \"figli di Israele\" perch\u00e9 credenti in Cristo (10:43), \"come attestano i profeti\": unica comune \"discendenza di Abramo, eredi secondo la promessa\" (Galati 3:29).Mentre Pietro pronunciava tali parole, \"lo Spirito Santo discese [\u1f10\u03c0\u03ad\u03c0\u03b5\u03c3\u03b5\u03bd] su tutti quelli che ascoltavano la Parola\", donandosi agli stranieri che incominciavano a parlare glorificando Dio, e agli Ebrei convertiti che riuscivano a comprendere le loro lingue: la manifestazione dello Spirito Santo \u00e8 la comprensione e la glorificazione del Verbo.\nStoricit\u00e0.\nNon ci sono prove certe della storicit\u00e0 dell'evento, ma diversi studiosi ritengono che alla base ci possa essere un fatto reale, come un'estasi mistica collettiva verificatasi tra i discepoli di Ges\u00f9 riuniti a Gerusalemme per la festa ebraica di Pentecoste. Sull'interpretazione dei dettagli gli studiosi si dividono: alcuni cercano di ricondurli a fenomeni naturalistici, come bufere di vento o fenomeni elettrici, altri pensano che si tratti esclusivamente di aspetti simbolici, mentre altri ancora, senza scartare a priori la possibilit\u00e0 di fenomeni soprannaturali, ritengono che si debbano interpretare essenzialmente in modo simbolico, mettendone in rilievo il significato teologico.\nAnalisi teologica.\nLa discesa dello Spirito Santo non \u00e8 citata n\u00e9 nelle lettere paoline, n\u00e9 nei vangeli pi\u00f9 antichi, il \"Vangelo secondo Marco\" e il \"Vangelo secondo Matteo\"; \u00e8 presente nel \"Vangelo secondo Luca\" () e nel \"Vangelo secondo Giovanni\" (, e ), oltre che negli \"Atti degli Apostoli\".\nAlcuni aspetti della discesa dello Spirito Santo (il fragore e il fuoco) ricordano la teofania di Dio sul monte Sinai descritta nell'Esodo () mentre in alcune parti dell'Antico Testamento, come la Genesi () e il Primo libro dei Re (), il vento impetuoso \u00e8 simbolo della potenza di Dio.\nLa predicazione degli apostoli in altre lingue \u00e8 invece un elemento nuovo e significa che il messaggio di Ges\u00f9 non \u00e8 destinato solo agli ebrei ma \u00e8 universale. Per Sant'Agostino si tratta di un evento prefigurativo, perch\u00e9 il prodigio continua a sussistere in quelli che partecipano alla Chiesa, che \u00e8 diffusa in tutto il mondo, parla tutte le lingue, ma rimane unica.\nPentecoste giovannea.\nNel vangelo di Giovanni \u00e8 lo stesso Ges\u00f9 risorto che trasmette lo Spirito Santo agli apostoli, alitando su di loro durante la sua apparizione nel cenacolo avvenuta la sera di Pasqua. L'episodio viene chiamato \"Pentecoste giovannea\", per distinguerlo dalla Pentecoste descritta negli Atti degli Apostoli e chiamata \"Pentecoste lucana\". Secondo alcuni studiosi si tratta dello stesso evento, ambientato dai due evangelisti in due momenti diversi. Altri autori pensano invece che l'effusione dello Spirito Santo possa essere avvenuta in due momenti diversi: nell'episodio giovanneo ha riguardato il gruppo degli Undici, mentre nell'episodio lucano si \u00e8 allargata a tutta la nascente comunit\u00e0 cristiana. \nLa festa di Pentecoste.\nLa celebrazione liturgica della Pentecoste sembra risalire al I secolo, bench\u00e9 non ci sia prova che venisse osservata, a differenza della Pasqua; il versetto di 1 Cor probabilmente si riferisce alla festa ebraica.\nLa ricorrenza della Pentecoste \u00e8 diventata un appuntamento fisso del calendario liturgico, \u00e8 detta anche \"Festa dello Spirito Santo\" e conclude le festivit\u00e0 del Tempo pasquale. La festa di Pentecoste cade di domenica ed \u00e8 celebrata non solo dalla Chiesa cattolica, ma anche dalla Chiesa ortodossa e dalle chiese protestanti.\nCulto apostolico.\nChe Pentecoste sia nata nel periodo apostolico \u00e8 dichiarato nel settimo frammento attribuito a Sant'Ireneo. In Tertulliano (\"De bapt.\" xix) la festa appare gi\u00e0 ben definita. Il pellegrino gallico ci d\u00e0 un resoconto dettagliato del modo solenne in cui veniva osservata a Gerusalemme (\"Peregrin. Silvi\u00e6\", ed. Geyer, iv). Le \"Costituzioni Apostoliche\" (V, xx, 17) dicono che Pentecoste dura una settimana, ma in Occidente l'ottava si cominci\u00f2 a celebrare in periodo pi\u00f9 tardivo. In Berno di Reichenau (+ 1048) appare che era discusso ai suoi tempi se Pentecoste dovesse avere o no un'ottava.\nIn passato i catecumeni che non potevano essere battezzati a Pasqua venivano battezzati durante la vigilia di Pentecoste, e per questo le cerimonie del sabato vigilia di Pentecoste erano simili a quelli del Sabato santo.\nLa festa della Pentecoste - Domenica di Pentecoste, incluso il \"Luned\u00ec di Pentecoste\", quale giornata festiva a tutti gli effetti civili - \u00e8 festeggiata con particolare rilevanza nell'Europa occidentale: Germania, Austria, Spagna, Svizzera, Belgio, Francia, Paesi Bassi e Lussemburgo. In tutto l'Alto Adige, compreso il capoluogo Bolzano, anche il Luned\u00ec di Pentecoste \u00e8 ufficialmente giorno festivo. Nel Regno Unito \u00e8 chiamata \"Whitsun\", contrazione di \"White Sunday\" (domenica in bianco), a causa delle vesti bianche indossate da coloro che venivano battezzati durante la vigilia.\nIn passato durante l'intera settimana i tribunali non si riunivano e il lavoro servile era vietato. Il concilio di Costanza (1415) limit\u00f2 tale proibizione ai primi tre giorni della settimana. Il riposo del marted\u00ec fu abolito nel 1771, e in molte zone di missione anche quello del luned\u00ec, fino a essere abrogato per l'intera Chiesa cattolica da papa Pio X nel 1911.\nCulto mariano.\nPrima della riforma liturgica il grado liturgico del luned\u00ec e del marted\u00ec della settimana di Pentecoste era doppio di prima classe. Il 3 marzo 2018 papa Francesco ha istituito la memoria obbligatoria di Maria Madre della Chiesa, da celebrarsi il luned\u00ec dopo Pentecoste.\nSecondo il precetto di iperdulia, la venerazione dell'Immacolata Vergine Madre di Dio precede, per potere intercessorio presso Cristo e presso lo Spirito Santo, quello di san Giuseppe, degli Apostoli e degli altri Santi. \nSecondo la narrazione biblica, ella non ricevette lo Spirito Santo il giorno di Pentecoste come gli apostoli, essendo gi\u00e0 ricolmata della sua divina presenza e dei Suoi doni dal tempo dell'Annunciazione dell'angelo (: \"Lo Spirito Santo scender\u00e0 su di te, su te stender\u00e0 la sua ombra la potenza dell'Altissimo\"). \nPropriamente, Dio \u00e8 Luce priva d'ombra (): infatti, l'ombra di cui si parla deriva dalla distensione di qualcosa di divino, come le ali della colomba dello Spirito Santo vista scendere sugli apostoli. Le ali riparatrici sono indifferentemente del Signore o dello Spirito Santo, che san Tommaso d'Aquino invoc\u00f2 nell\"'Adoro te devote\" come \"pio pellicano\".\nNell'enciclica \"Mystici Corporis Christi\" il dono dello Spirito Santo Dio fu attribuito alla preghiera intercessoria della Vergine Maria a Dio:\nIn lo Spirito Santo \u00e8 visto discendere \"dall'alto\" come lingue di fuoco: quindi, si trasmette agli apostoli in un modo diverso da quello nel quale fu poi trasmesso dai Dodici nei riti di consacrazione diaconale, sacerdotale ed episcopale. Da tale modalit\u00e0 di trasmissione dello Spirito Santo, risulta che Maria non ne fu la causa seconda, secondo al Padre Dio e a Figlio Dio che soni gli unici a poter inviare il loro Spirito, che \u00e8 Dio stesso. La Vergine Maria fu \"causa dispositiva\" della discesa dello Spirito Santo sui Dodici, quel tipo di causa che rende possibile e facilita un determinato effetto, che in questo caso \u00e8 la scelta di Dio Padre e di Dio Figlio di donare lo Spirito Santo agli apostoli. L'opera diretta della ss. Trinit\u00e0 \u00e8 evidenziata dal fatto che i lembi di fuoco furono visti discendere dall'alto dei cieli, che lo Spirito Santo non fu conferito ai Dodici per effetto di un'imposizione di mani sul capo.\nI presenti e il luogo esatto non specificati. L'unica menzione di Maria nell'intero Libro degli Atti sia in in merito alla \"concorde\" preghiera apostolica e con le altre donne. In questo modo, la presenza di Maria Vergine nel giorno di Pentecoste non risulta n\u00e9 confermata n\u00e9 esclusa. mentre la preghiere di intercessione produce i suoi effetti in qualunque luogo idoneo e sacro essa sia pronunciata, l'imposizione delle mani avrebbe richiesto la presenza della madre di Dio, fatto che difficilmente il testo biblico non avrebbe esplicitato.\nIn secondo luogo, il Magistero dell'ex Sant'Uffizio proprio nel XX secolo viet\u00f2 di associare la parola \"sacerdotessa\" alla Vergine Maria e tanto pi\u00f9 di venerarla . Se al contrario Maria avesse trasmesso lo Spirito Santo secondo il modo sacerdotale dell'imposizione delle mani, il titolo sacerdotale femminile non sarebbe stato vietato. Se fosse stata causa prima e non solamente dispositiva della nascita della Chiesa Apostolica, lo Spirito Santo avrebbe ispirato agli autori degli Atti un maggiore e pi\u00f9 adeguato grado di esaltazione del suo ruolo apostolico di Maria.\nL'analisi biblica \u00e8 resa necessaria e opportuna dal fatto che un'affermazione di una portata non tanto distante da quella dei dogmi mariani che lo stesso Pio XII contribu\u00ec a definire, non sia suffragata dalla citazione di alcuna fonte patristica o tomista. Nella direzione opposta invece, muove poco pi\u00f9 avanti l'insolito riferimento al \"bambinello\", che \u00e8 l'ultimo discendente di re Davide, che altrove i documenti pontifici chiamano pi\u00f9 rispettosamente col nome di \"infante Ges\u00f9\", titolo proprio di principe e di un re come Lui. Pentecoste e genealogia di Ges\u00f9 sono correlati, dato che alla discesa dello Spirito Santo Dio segu\u00ec il primo discorso di Pietro alla folla, che fu proprio riguardo al patriarca Davide.\nLa causalit\u00e0 dispositiva della Vergine Maria nella Solennit\u00e0 di Pentecoste non significa affatto che ella avesse un minore grado di grazia divina e di Spirito Santo Dio rispetto agli apostoli ai quali fu dato il potere di conferire lo Spirito Santo ai loro successori mediante l'imposizione delle mani. A questa facolt\u00e0 che \u00e8 prerogativa degli apostoli e della Chiesa Apostolica corrisponde il fatto che solamente Maria fu chiamata dall'angelo dell'Annunciazione come \"colmata di grazia\". La sovrabbondanza dei Suoi carismi in Maria, gi\u00e0 prima del giorno di Pentecoste, resero possibile il fatto che l'intercessione di una creatura umana convincesse Dio a concedere ai Dodici una grazia equivalente al sacrificio di croce del Redentore, quale \u00e8 la presenza reale di una delle tre divine persone nell'opera quotidiana dei consacrati della Chiesa di Cristo. La differenza fra la grazia interceduta da Maria Vergine presso Dio e la grazia sacramentale amministrata dai successori degli apostoli consiste nel fatto che i beneficiari della grazia di Maria Vergine, pur avendo i carismi e i doni dello Spirito Santo (guarigione, profezia, discernimento, esorcismo, ecc.) non hanno la facolt\u00e0 di trasmetterli a terze persone mediante l'imposizione delle mani, nemmeno a coloro che per la loro virt\u00f9 e i meriti di salvezza delle loro opere siano stati prescelti dalla loro madre e benefattrice come servitori di Dio Padre e della Sua creatura umana prediletta.\nLiturgia cattolica di Pentecoste.\nNella Chiesa cattolica la festa \u00e8 celebrata con il grado liturgico di solennit\u00e0.\nL'ufficio di Pentecoste aveva prima della riforma liturgica un solo notturno durante l'intera settimana dell'ottava; a terza veniva cantato il \"Veni Creator\" invece del solito inno, perch\u00e9 \u00e8 all'ora terza che discese lo Spirito Santo.\nLa Messa del giorno di Pentecoste ha una sequenza, il \"Veni Sancte Spiritus\" attribuita a Papa Innocenzo III o pi\u00f9 probabilmente a Stefano di Langhton, arcivescovo di Canterbury.\nIl colore dei paramenti \u00e8 rosso, simbolo dell'amore dello Spirito Santo o delle lingue di fuoco.\nDate di Pentecoste.\nPentecoste \u00e8 una festa mobile: la sua data dipende dalla data della Pasqua e dal relativo calcolo della Pasqua. Essendo la Pasqua celebrata in date diverse dalle varie confessioni cristiane, di conseguenza anche la Pentecoste \u00e8 celebrata in date diverse dalle tradizioni occidentali e orientali del Cristianesimo.\nUsanze odierne dei vari paesi.\nAncora nel XIX secolo esisteva in Italia l'uso di far piovere dall'alto sui fedeli, durante la messa di Pentecoste, dei petali di rose rosse, per evocare la discesa dello Spirito Santo. Per questo la festivit\u00e0 prese il nome anche di \"Pasqua rosata\", che conserva tuttora in alcune zone del centro e del sud dell'Italia, nonch\u00e9 alla Basilica di Santa Giustina di Padova, o di \"Pascha rosatum\". A Massaquano il marted\u00ec di Pentecoste si svolge la plurisecolare Festa della Madonna: al rientro la processione si conclude con la copiosa pioggia di petali di rose ed \u00e8 obbligatorio avere sulla tavola a pranzo la pastiera, dolce pasquale, proprio perch\u00e9 la Pentecoste \u00e8 detta Pasqua rosata.\nA Giugliano in Campania nella Citt\u00e0 metropolitana di Napoli si svolge la festa della Madonna della Pace che va dalla Vigilia di Pentecoste fino all'Ottava di Pentecoste. Qui il luned\u00ec successivo di Pentecoste e l'Ottava di Pentecoste si svolge, sia all'uscita della processione sia al rientro, il consueto volo dell'angelo; una bambina vestita come un angelo, a un'altezza di circa venti metri vola sulla piazza tramite un sistema di cavi, corde e carrucole che va da un palazzo della piazza a quello di fronte, intonando una canzone in onore della Vergine della Pace. Arrivato l'angelo al centro della piazza viene calato al di sopra del carro trionfale dedicato alla Madonna, che durante le due giornate viene portato in processione trainato dai tradizionali buoi ornati di tessuti e fiori e seguito instancabilmente dalle ore 11 di mattina a mezzanotte da due lunghe file di donne vestite di bianco dette \u201cbianco vestite\" e gente non in bianco devota alla cosiddetta \u201cZingarella\". Qui recita poesie e preghiere dopo averla incensata.\nIn Alto Adige, inoltre, la domenica dopo il Corpus Domini si festeggia il \"Sacro Cuore\". Si svolgono processioni religiose con bande musicali e compagnie di \"Sch\u00fctzen\". Nella serata della domenica del Sacro Cuore sulle cime dei monti vengono accesi dei fuochi a forma di croci e cuori: i fuochi del Sacro Cuore.\nIl termine italiano \"Pasqua rossa\" deriva dal colore rosso dei paramenti sacri usati a Pentecoste.\nIn Francia era uso suonare le trombe durante il culto, per ricordare il suono del potente vento che aveva accompagnato la discesa dello Spirito Santo.\nIn Inghilterra la folla s'intratteneva con corse di cavalli.\nDurante i Vespri di Pentecoste, nella Chiesa d'Oriente, si form\u00f2 l'usanza dello speciale rito della genuflessione, accompagnato dalla lunga preghiera poetica e dai salmi.\nDurante la festa di Pentecoste i russi portano in mano fiori e rami verdi."}
{"id": "101429", "revid": "590", "url": "https://it.wikipedia.org/wiki?curid=101429", "title": "Ad astra per aspera", "text": ""}
{"id": "101433", "revid": "122904467", "url": "https://it.wikipedia.org/wiki?curid=101433", "title": "Windows Server 2003", "text": "Windows Server 2003 (nome in codice \"Whistler Server\", precedentemente conosciuto come \"Windows 2002 Server\" e \"Windows .NET Server 2003\") \u00e8 una tappa dell'evoluzione della serie server dei sistemi operativi di Microsoft. Il lancio \u00e8 avvenuto il 24 aprile 2003. Windows Server 2003, successore di Windows 2000 Server, \u00e8 la versione server equivalente a Windows XP.\nInizialmente, il nome del nuovo sistema operativo doveva essere \"Windows .NET Server 2003\", per promuovere la nuova piattaforma Microsoft .NET. Per evitare confusioni, Microsoft ha deciso di dedicare la parola .NET solo alla piattaforma Microsoft .NET e il .NET Framework.\nNuove caratteristiche.\nRispetto a Windows 2000 Server, sono state aggiunte diverse funzionalit\u00e0:\nService Pack 1.\nIl 30 marzo 2005, Microsoft ha distribuito il primo sostanziale aggiornamento per Windows Server 2003 con un numero di build finale di \"5.2.3790.1830.srv03_rtm.050324-1447\". Molte nuove funzionalit\u00e0 del Service Pack 1 possiamo eguagliarle al Service Pack 2 di Windows XP (sul quale questo Service Pack \u00e8 basato). L'edizione di x64 di Windows XP \u00e8 basata sul Service Pack 1.\nAlcuni aggiornamenti riguardano:\nUna lista completa delle nuove caratteristiche del Service Pack 1 si trova qui.\nWindows Server 2003 R2.\nUn aggiornamento principale di Windows Server 2003, chiamato ufficialmente R2, \u00e8 stato distribuito il 6 dicembre 2005 con numero di build finale di \"5.2.3790.2075.dnsrv_r2.051122-2350\" (su cys.exe). Alcuni aggiornamenti riguardano:\nService Pack 2.\nNel maggio del 2006 inizia il beta testing del Service Pack 2 per Windows Server 2003 e Windows XP Professional x64 Edition (basato proprio su Windows Server 2003) con una prima build beta (5.2.3790.2721.dnsrv.060611-1056). Dopo quasi un anno di sviluppo, il 14 marzo 2007 viene distribuito in versione finale (con numero di build 5.2.3790.3959.srv03_sp2_rtm.070216-1710), inizialmente solo in lingua inglese.\nEdizioni.\nEsistono diverse edizioni di Windows Server 2003, ognuna secondo le diverse richieste aziendali:\nCollegamenti esterni.\nIl collegamento \u00e8 interrotto.\nIl collegamento \u00e8 interrotto."}
{"id": "101442", "revid": "33689", "url": "https://it.wikipedia.org/wiki?curid=101442", "title": "Wipeout (serie)", "text": "Wipeout \u00e8 una serie di simulatori di guida a tema futuristico prodotti da Psygnosis.\nLa serie.\nL'Anti Gravity Racing League \u00e8 il torneo futuristico in cui i campioni di tutto il mondo gareggiano su immensi circuiti con astronavi anti gravit\u00e0 per il titolo di migliore pilota. Ogni vettura \u00e8 equipaggiata con ogni genere di arma che viene attivata passando sopra icone colorate presenti sull'asfalto (ogni colore richiama un'arma differente). I circuiti sono sparsi sulla superficie terrestre e sulla Luna. Proprio per l'assenza di attrito le astronavi riescono a raggiungere velocit\u00e0 impressionanti fino a 1500\u00a0km/h e naturalmente questo le rende molto difficili da maneggiare. A partire dal secondo episodio (\"Wipeout 2097\"), i danni subiti durante le corse vengono riparati in appositi box automatici situati vicino al traguardo tranne dopo l'uscita di \"Wipeout Pure\". Il successo della serie, oltre ad essere dovuto a un incredibile uso della grafica 3D, \u00e8 anche merito della presenza di colonne sonore di genere \"elettronica\", composta da brani di band molto popolari (come i Chemical Brothers e i Prodigy).\n\"Wipeout\" (1995).\nUscito inizialmente su PlayStation, \u00e8 stato sviluppato in seguito anche per PC e per Sega Saturn.\n\"Wipeout 2097\" / \"XL\" (1996).\n\u00c8 stato pubblicato nel 1996 per PlayStation, nel 1997 per Sega Saturn e Microsoft Windows, nel 1999 per Amiga e nel 2002 per Mac OS.\n\"Wipeout 64\" (1998).\nFormato: Nintendo 64\nRealizzato intorno al periodo natalizio del 1998 come esclusiva Nintendo 64, \u00e8 stato pubblicato da Midway Games ed ha subito raggiunto le vette delle classifiche di vendita Nintendo. Per la prima volta \"Wipeout\" \u00e8 predisposto per il multiplayer contemporaneo di quattro giocatori. I percorsi per\u00f2, nonostante abbiano nomi diversi, rimangono delle riproduzioni con una grafica pi\u00f9 curata di quelli apparsi in \"Wipeout 2097\".\n\"Wipeout Fusion\" (2002).\nFormato: Sony PlayStation 2\nNonostante l'utilizzo della grafica avanzata della PlayStation 2 e i tracciati spettacolari che compongono il nuovo torneo (con giri della morte e avvitamenti anti gravit\u00e0), questo capitolo, atteso per anni, \u00e8 considerato da molti fan estraneo alla serie. Il sistema di controllo molto semplificato tende a dare l'impressione al giocatore che l'astronave sia ancorata al tracciato da una forza magnetica: risulta impossibile quindi finire fuori dal percorso come nei precedenti capitoli, ad esempio.\nLe implementazioni riguardano la gestione di particolari crediti che permettono la modifica graduale delle astronavi. Modificare il mezzo significa renderlo pi\u00f9 veloce e maneggevole a discrezione del giocatore. Questo ha portato all'eliminazione delle classi di velocit\u00e0, come venom e rapier.\n\u00c8 stata introdotta poi la modalit\u00e0 Zona in cui il giocatore guida un prototipo di astronave che non ha sistema frenante. Il sistema prevede il raggiungimento di un certo numero di giri completati sul tracciato mentre il mezzo \u00e8 in continua accelerazione (il giocatore dispone poi di uno scudo limitato che non \u00e8 possibile ricaricare). Ritorna poi la modalit\u00e0 Sfida in cui il giocatore \u00e8 chiamato a portare a termine determinate missioni (come distruggere un certo numero di nemici o compiere un giro in un tempo prestabilito).\nIl completamento del gioco prevede anche lo sblocco di particolari disegni e illustrazioni preparative del gioco.\n\"Wipeout Pure\" (2005).\nFormato: Sony PlayStation Portable\nPubblicato contemporaneamente al lancio americano della console portatile Sony, \u00e8 diventato immediatamente un best seller. I produttori del gioco hanno espresso la volont\u00e0 di ritornare ai fasti dei primi episodi di \"Wipeout\" sia per quanto riguarda il controllo delle vetture che il design dei tracciati (molto probabilmente anche a causa delle lamentele dei fan per via di \"Wipeout Fusion\" su PlayStation 2). La modifica pi\u00f9 importante introdotta \u00e8 senza dubbio l'assenza dei famosi box accanto al traguardo che facevano riguadagnare potenza allo scudo protettivo. Ora il sistema dello scudo \u00e8 direttamente collegato al livello delle armi.\n\"Wipeout Pure\" \u00e8 il primo gioco per PlayStation Portable.Permette al giocatore di collegarsi ad Internet e scaricare nuovi contenuti (come tracciati, musica e segreti). Le novit\u00e0 scaricabili sono disponibili con cadenza mensile. Il gioco prevede anche il gioco multiplayer tramite wi-fi.\n\"Wipeout Pulse\" (2007).\nFormato: Sony PlayStation Portable\nPi\u00f9 volte rimandato vede la luce nel dicembre 2007 e porta con s\u00e9 innumerevoli innovazioni.\nIl campionato rappresenta la modalit\u00e0 principale del gioco: suddivisa in sedici serie, ognuna di esse comprende, poi, sfide di vario genere, dalla semplici gare singole fino alle prove a tempo. \nNell'ambito multiplayer, invece, \u00e8 possibile gareggiare fino a otto giocatori tramite modalit\u00e0 Ad Hoc, via Internet oppure su Rete locale (LAN). \nTra le nuove aggiunte rispetto al capitolo precedente, emerge il Photo Mode, con cui \u00e8 possibile creare innumerevoli immagini delle proprie vetture. Nel gioco sono state introdotte due nuove scuderie: la Eg-X (tratta dalla fusione della finlandese Xios con la orientale Eg-R), la makana Goteki 45 e l'acerrima rivale russa della Auricom, Qirex-RD ha \"copiato\" il progetto della Auricom della lega FX300.\nAltra aggiunta: la nuova modalit\u00e0 \"Eliminatore\" in cui bisogna distruggere un certo numero di navi prestabilite dalla CPU nella modalit\u00e0 \"Sfida\" o da te stesso nella modalit\u00e0 \"Racebox\". In pi\u00f9 il gioco presenta nel men\u00f9 il collegamento alla pagina web \"www.wipeout-game.com\". Inoltre, iscrivendosi al PSN, su possono acquistare quattro pack bonus contenenti ognuno due tracciati nascosti e una nave: Harimau, Auricom, Mirage (una scuderia araba) e la britannica Icaras. \nNella lega sono state ammesse quattro nuove armi: lo Shuriken (un disco energetico tagliente che rimbalza sui bordi), il cosiddetto \"Raggio-sanguisuga\" e si pu\u00f2 capire perch\u00e9 (cio\u00e8 assorbe energia da un avversario temporaneamente), il Deflettore (un'arma che provoca un'onda d'urto sonica attorno alla nave che colpisce navi avanti e dietro alla propria con un raggio d'azione il doppio del sisma) e il Cannone Protonico (che spara 30 batterie d'armi; in questo caso 30 proietti laser bombardati di particelle radioattive ricche di protoni, da cui derivano il nome) e, a differenza di \"Wipeout Pure\" \u00e8 stata eliminata la velocit\u00e0 di serie Vector. Rispetto alle gare, durante la loro esecuzione, si guadagneranno i cosiddetti \"Punti fedelt\u00e0\" che, man mano che si guadagnano, sbloccano vari premi offerti dalla scuderia con cui si sta correndo (tanto per la cronaca, il modo miglior di guadagnarli \u00e8 o correre alla gara \"Eliminatore\" dal Racebox sul tracciato \"Tech de Ra\" o White o Black, o sul tracciato \"De Konstruct Black\"; o nella modalit\u00e0 \"Zona\" sul tracciato \"De Konstruct White\".\nTracciati.\nCome in ogni altro capitolo della serie, anche qui le piste sono del tutto immaginarie; alcune, per\u00f2, si trovano in luoghi realmente esistenti, naturalmente rivisti in sfondo futuristico.I circuiti sono in due modalit\u00e0: la \"White\" e la \"Black\". La differenza \u00e8 che la \"Black\" \u00e8 al contrario rispetto alla \"White\" e, a volte, con qualche variazione del percorso.\nTracce audio.\nLa colonna sonora \u00e8 ancora una volta basata su musiche tecno ma, diversamente da quanto accadeva in passato, gli artisti scelti per comporre i brani sono molto pi\u00f9 numerosi e vari di prima, garantendo cos\u00ec una maggiore variet\u00e0 nei suoni.\n\"Wipeout HD\" (2008).\nFormato: Sony PlayStation 3\nIn Q2 2008 \u00e8 stato immesso in commercio \"Wipeout HD\" per PlayStation 3 in Europa, Q3 per gli USA. \nIl gioco riprende navi e tracciati da Pure e Pulse, con una resa grafica di 1080p e pi\u00f9 dettagli come stendardi olografici dei team.\nIl 23 luglio 2009 \u00e8 stato pubblicato sul playstation network un pacchetto di espansione chiamato \"Wipeout HD Fury\", che ha aggiunto nuovi circuiti e tre modalit\u00e0: eliminatore, detonatore e battaglia zona. Con Fury \u00e8 possibile giocare il tracciato Syncopia, che normalmente sarebbe disponibile solo in modalit\u00e0 Zona, in modalit\u00e0 Giro Veloce, questo avviene presumibilmente a causa di un bug nella programmazione del menu di selezione dei circuiti.\nVerso la fine del 2010 un aggiornamento automatico del gioco su PS3 permette ora la visualizzazione del gioco in 3D.\n\"Wipeout 2048\" (2012).\nFormato: Sony PlayStation Vita\nUno dei primi videogiochi usciti per PS Vita. Il gioco sar\u00e0 il primo capitolo in ordine cronologico della serie poich\u00e9 narra degli albori delle Corse Anti-Gravit\u00e0, nel 2048, anche se le navi sembreranno molto pi\u00f9 futuristiche e verranno introdotte nuove armi a comando vocale. Si pu\u00f2 notare anche che \u00e8 il primo gioco della serie ad avere una sequenza introduttiva con una canzone non totalmente in stile \"Techno\" e, soprattutto, cantata.\nTracciati.\nI tracciati questa volta avranno luogo soprattutto su piste semi-trasparenti che fluttuano attraverso palazzi e citt\u00e0. Quelli conosciuti sono:\n\"Wipeout Omega Collection\" (2017).\nFormato: Sony Playstation 4, Sony PlayStation 4 Pro\nRivelato il 3 dicembre 2016 questo titolo sar\u00e0 un remaster dei precedenti \"Wipeout HD Fury\" e di \"Wipeout 2048\" con migliorie grafiche e un gameplay a 60 frame per secondo con supporto per il 4K Ultra HD. Il gioco sar\u00e0 disponibile per PlayStation 4 e per PlayStation 4 Pro.\nCuriosit\u00e0.\nLa saga di \"Wipeout\" presenta delle analogie con tematiche di natura storica. Ad esempio, il consorzio europeo Feisar \u00e8 sfidato, con Icaras, da un membro interno all'Unione Europea, la Gran Bretagna, che \u00e8 storicamente considerato il paese pi\u00f9 \"ribelle\" (tanto da accettare l'ammissione solo nel 1983), mentre gli acerrimi rivali della squadra americana Auricom sono i Russi Qirex."}
{"id": "101443", "revid": "1305772", "url": "https://it.wikipedia.org/wiki?curid=101443", "title": "Zena", "text": ""}
{"id": "101444", "revid": "919135", "url": "https://it.wikipedia.org/wiki?curid=101444", "title": "Proposizione (logica)", "text": "In filosofia e logica moderna, una proposizione \u00e8 una frase, ossia un'espressione linguistica dotata di significato, a cui \u00e8 sempre collegato uno dei due valori di verit\u00e0: vero (V) o falso (F). Le proposizioni sono i costituenti principali degli argomenti di cui si occupa la logica, in particolare nella logica proposizionale.\nDescrizione.\n\u00c8 possibile che proposizioni linguistiche diverse abbiano lo stesso significato, per esempio, \"the snow is white\" (in inglese) e \"la neve \u00e8 bianca\" (in italiano), ma entrambe dicono la stessa cosa, e cio\u00e8 che la neve \u00e8 bianca. Esse esprimono quindi la stessa proposizione logica. Ci\u00f2 pu\u00f2 accadere anche a due diverse proposizioni linguistiche espresse nella stessa lingua, per esempio \"Una precipitazione di minuscoli cristalli di acqua ghiacciata \u00e8 bianca\" \u00e8 espressa in italiano, cos\u00ec come \"la neve \u00e8 bianca\", che intende la stessa cosa. In tal senso, si distingue la proposizione dall'enunciato, nel senso che diversi enunciati possono esprimere la stessa proposizione.\nCi si riferisce di solito alle proposizioni come al contenuto di una convinzione o di una credenza. Esse possono oltretutto essere oggetto di desiderio, preferenza, intenzione.\nEnunciati dichiarativi.\nNon tutti gli enunciati possono essere associati ad una tavola di verit\u00e0. Si dicono enunciati dichiarativi quelli per i quali si pu\u00f2 decidere se siano veri oppure falsi. L'Organon di Aristotele, nella parte sugli Analitici primi, esemplifica alcuni tipi di enunciati non dichiarativi: le domande, gli ordini, le poesie, le preghiere. Il linguista Chomsky aggiunse ai casi di indecisione anche tutti gli enunciati privi di senso compiuto, quali: \"Verdi idee incolori dormono furiosamente\" (\"Colorless green ideas sleep furiously\")."}
{"id": "101452", "revid": "8489", "url": "https://it.wikipedia.org/wiki?curid=101452", "title": "Wipeout Pure", "text": ""}
{"id": "101453", "revid": "114050343", "url": "https://it.wikipedia.org/wiki?curid=101453", "title": "Wipeout 2097", "text": "Wipeout 2097 \u00e8 un videogioco del genere simulatore di guida a tema fantascientifico del 1996 sviluppato da Psygnosis. Distribuito negli Stati Uniti d'America come Wipeout XL, il secondo titolo della serie \"Wipeout\" \u00e8 stato inizialmente pubblicato per PlayStation ed in seguito convertito per Microsoft Windows, Sega Saturn, Amiga e Mac OS.\nIl seguito di \"Wipeout\" \u00e8 ambientato nel 2097 e vede protagonisti dei mezzi anti-gravit\u00e0 denominati F5000, che concorrono in un campionato senza esclusione di colpi.\nTracciati.\nIl primo tracciato del gioco dove si volge in un complesso industriale in Canada. Composto da curve semplici da affrontare che lo rendono ideale per testare le vetture e mettere in pratica le proprie abilit\u00e0.\nCostruito sul monte Everest, conosciuto anche con il nome nepalese di Sagarmatha, \u00e8 una pista che presenta curve pi\u00f9 strette e sezioni tecniche pur nella sua semplicit\u00e0.\nUn tracciato che si snoda all'interno di una foresta pluviale cilena, presenta curve tortuose che rendono difficoltoso trovare la giusta traiettoria di guida.\nPista costruita all'interno di un centro commerciale di Amburgo che mette alla prova i piloti pi\u00f9 abili con le sue curve di varie angolazioni.\nSviluppata all'interno di una metropolitana francese in disuso, alterna curve strette a lunghi rettilinei dove spingere al massimo la velocit\u00e0.\nSituato in un distretto portuale sopra il Mar Nero, \u00e8 noto per essere pieno di curve strette e molto ardue, tra cui una curva finale a destra impossibile da prendere in velocit\u00e0.\nLocalizzato nella esistente isola di Vostok, \u00e8 una pista piena di curve medio-lente spesso coperte da punti ciechi che mettono a dura prova i tempi di reazione dei piloti.\nUn tracciato costruito tra le rovine di una citt\u00e0 americana devastata da un terremoto, \u00e8 la pista pi\u00f9 impegnativa del gioco consistente in salti pericolosi e curve tecniche da prendere con la giusta traiettoria."}
{"id": "101454", "revid": "287204", "url": "https://it.wikipedia.org/wiki?curid=101454", "title": "Wipeout 3", "text": "Wipeout 3, conosciuto anche come Wip3out, \u00e8 un simulatore di guida futuristico sviluppato e pubblicato da Psygnosis esclusivamente per PlayStation. Il videogioco \u00e8 il quarto titolo della serie Wipeout, uscito in Europa e in America settentrionale nel settembre del 1999.\nPer questo capitolo sono state introdotte nuove classi di velocit\u00e0 e nuove modalit\u00e0 di gioco.\nIl 14 agosto 2000 \u00e8 stata pubblicata una versione speciale del videogioco, intitolata Wipeout 3: Special Edition e contenente l'aggiunta di 8 tracciati dai precedenti titoli della serie, \"Wipeout 2097\" e \"WipEout,\" per un totale di 16 piste.\nSequel.\nNel 2002 \u00e8 stato prodotto un sequel del gioco denominato \"Wipeout Fusion\" e disponibile esclusivamente per PlayStation 2."}
{"id": "101455", "revid": "1226", "url": "https://it.wikipedia.org/wiki?curid=101455", "title": "Kriegspiel", "text": ""}
{"id": "101464", "revid": "767487", "url": "https://it.wikipedia.org/wiki?curid=101464", "title": "Swap (finanza)", "text": "Lo swap, nella finanza, appartiene alla categoria degli strumenti derivati, e consiste nello scambio di flussi di cassa tra due controparti, determinati in relazione a uno strumento o un'attivit\u00e0 finanziaria sottostante. Va annoverato come uno dei pi\u00f9 moderni strumenti di copertura dei rischi utilizzato prevalentemente dalle banche, dalle imprese e anche dagli enti pubblici.\nLo strumento dello \"swap\" fu inventato nel 1994 all'et\u00e0 di 25 anni dalla finanziere Blythe Masters, della banca JP Morgan. Esso si presenta come un contratto nominato (ma atipico in quanto privo di disciplina legislativa), a termine, consensuale, oneroso e aleatorio.\nPer esempio, un soggetto A pu\u00f2 acquistare un'obbligazione a tasso variabile e corrispondere gli interessi che percepisce a un soggetto B. B, a sua volta, acquista un bond a tasso fisso, percepisce gli interessi variabili di A e gira al soggetto A gli interessi a tasso fisso. Questa struttura (chiamata \"IRS\", cio\u00e8 \"interest rate swap\") pu\u00f2 essere utile per immunizzarsi da fluttuazioni di mercato o gestire fondi comuni (con la strategia CPPI). Nell'accordo di swap vengono stabilite le date in cui i pagamenti verranno effettuati e il modo in cui saranno calcolati.\n\u00c8 possibile distinguere varie tipologie di operazioni di swap sulla base dei flussi finanziari scambiati: \nLa finalit\u00e0 di uno swap pu\u00f2 essere:\nLo schema dei flussi finanziari degli swap \u00e8 completamente diverso da quello degli altri derivati.\nLo swap non ha un prezzo di acquisto col quale la controparte diviene proprietaria di un sottostante, o del diritto di acquistarlo/venderlo a un dato prezzo alla scadenza (come per le opzioni call e put), n\u00e9 a scadenza ha facolt\u00e0 di esercitare o meno tale diritto con dei gradi di libert\u00e0: i flussi hanno date certe e stabilite dal contratto, di segno opposto (spesso pi\u00f9 di due nel tempo), e quelli di almeno una controparte sono deterministici (di importo noto: es. quantit\u00e0 di valuta, tasso fisso, premio per un CDS).\nLa quantit\u00e0 e valore degli swap scambiabili (e il rischio di controparte) sono meno legati al prezzo del sottostante rispetto ad altri strumenti derivati: con un'opzione, la controparte che acquista deve avere liquidit\u00e0 pari al prezzo del derivato e del sottostante (se esercita l'opzione), mentre per uno swap entrambe le controparti devono essere solvibili, ma solamente per la \"differenza fra due tassi di interesse\" (\"spread\" fisso-variabile, cambio fra valute, probabilit\u00e0 di \"default\" per un CDS) che sono percentuali del sottostante (interessi rispetto al capitale di debito, delta cambio fra valute), e aventi il solito ordine.\nAd esempio, se la controparte non vende a terzi il derivato o non si copre con un derivato di segno opposto (stessa scadenza e sottostante): nello swap di commodity non \u00e8 necessaria la disponibilit\u00e0 fisica del bene sottostante; in quello di interessi il contratto di swap non necessariamente \u00e8 legato all'esistenza e/o unicit\u00e0 di debiti a tasso fisso e variabile sottostanti (che potrebbero per contro essere coperti da molteplici swap); nello swap di valute, dove \u00e8 invece necessaria la disponibilit\u00e0 del bene, a pronti al cambio corrente di mercato, questo ritorna alla controparte a termine al cambio iniziale, in modo indipendente da quanto varia il prezzo relativo fra le valute fra la data a pronti e a termine.\nIl rischio di controparte.\nIl rischio di controparte \u00e8 sempre a carico del cliente; la societ\u00e0 di gestione del risparmio svolge un ruolo di intermediazione finanziaria agendo per conto terzi (non per conto proprio). Il cliente non firma un contratto con la SGR, ma con un altro cliente della SGR; la controparte resta anonima e non controfirma il contratto. Ossia ogni cliente ha copia di un contratto con la sua firma senza la sottoscrizione della controparte.\nIl contratto, tipicamente, abbina un cliente con mutuo a tasso variabile con uno a tasso fisso e dunque consiste in uno scambio di tassi di interesse passivi (cliente verso la banca) ossia uno scambio di debiti, invisibile alle banche interessate per le quali il cliente titolare del mutuo resta lo stesso.\nLo schema dei flussi finanziari \u00e8 quello di un cliente A che ha un mutuo a tasso fisso e inizia a pagare alla SGR un mutuo a tasso variabile di un cliente B; la SGR non dar\u00e0 il denaro direttamente alla banca di B (dal momento che non la conosce), ma al cliente B che pagher\u00e0 la sua banca. In cambio il cliente A ricever\u00e0 le rate del suo mutuo a tasso fisso dalla SGR, pagatele dal cliente B.\nI passaggi di denaro sono gli stessi sia che la SGR operi in conto proprio che in conto terzi. Se il contratto non prevede che la SGR sia garante del debito, nel caso di insolvenza del cliente B, il cliente A dovr\u00e0 pagare due mutui: il proprio, senza ricevere somme dalla SGR in quanto B \u00e8 insolvente, e quello di B alla sua banca, poich\u00e9 resta valido l'impegno con la SGR.\nOccorre dunque che nelle clausole sia prevista la cessazione dell'obbligo (per le scadenze successive) verso la SGR se essa (per insolvenza della controparte anonima) non \u00e8 pi\u00f9 in grado di pagare il mutuo del cliente; oppure che la SGR paghi al soggetto A il mutuo (esempio attingendo a un'assicurazione o fondo di garanzia contro le insolvenze) al posto del cliente B, quando questo non sia pi\u00f9 in grado di pagare.\nScambio di crediti.\nIn generale lo swap \u00e8 uno scambio su tassi di interesse che possono essere attivi o passivi. Lo swap dunque pu\u00f2 essere anche uno scambio di crediti (ad esempio tra banche) equivalente allo sconto di cambiali avendo in cambio non denaro contante, ma un altro credito da incassare.\nNumerosi swap, e pi\u00f9 in generale richieste di prestiti alle societ\u00e0 finanziarie, contengono una clausola (in un modulo prestampato) che d\u00e0 mandato alla finanziaria \"di agire per conto e in nome suo presso istituti di credito o enti finanziari allo scopo di ottenere quanto richiesto alle migliori condizioni\"; in pratica, permette alla societ\u00e0 di girare l'operazione di credito a una seconda, che si far\u00e0 viva dopo un po' di tempo chiedendo interessi maggiori e un'altra provvigione per l'istruttoria della nuova richiesta di credito. In questi casi lo swap viene girato come una vecchia cambiale, strumento finanziario che era ritenuto superato dai nuovi contratti pi\u00f9 sofisticati.\nChi cede il credito incassa la somma, mentre il cessionario che subentra pagher\u00e0 il debito residuo a chi ha accettato la cambiale.\nPer la girata delle cambiali non era per\u00f2 possibile cambiare lo schema del finanziamento, che determina ossia capitale da rimborsare, interessi e scadenze.\nLo swap con queste diciture, invece, prevede variazioni unilaterali e senza preavviso delle condizioni da parte della societ\u00e0 finanziaria. La clausola non pu\u00f2 considerarsi vessatoria, ma cambia radicalmente la natura del contratto perch\u00e9 chi crede di contrarre un mutuo a tasso fisso si trova a pagare un mutuo a tasso fisso con un creditore e un tasso \"n volte\" diversi.\nAlternative allo swap.\nIl decreto Bersani bis prevede la possibilit\u00e0 della rinegoziazione del mutuo. La rinegoziazione consente di passare dal tasso fisso a quello variabile e viceversa, prolungare la scadenza e modificare il tasso applicato."}
{"id": "101466", "revid": "56620", "url": "https://it.wikipedia.org/wiki?curid=101466", "title": "Rita Levi Montalcini", "text": ""}
{"id": "101467", "revid": "745179", "url": "https://it.wikipedia.org/wiki?curid=101467", "title": "Wipeout 64", "text": ""}
{"id": "101468", "revid": "46931", "url": "https://it.wikipedia.org/wiki?curid=101468", "title": "Wipeout fusion", "text": ""}
{"id": "101470", "revid": "1632387", "url": "https://it.wikipedia.org/wiki?curid=101470", "title": "Umilt\u00e0", "text": "L'umilt\u00e0 \u00e8 la prerogativa dell'umile. Nonostante esistano diversi modi di intendere questo termine nel quotidiano, una persona umile \u00e8 essenzialmente una persona modesta e priva di superbia, che non si ritiene migliore o pi\u00f9 importante degli altri.\nIl termine \"umilt\u00e0\" \u00e8 derivato dalla parola latina \"humilis\", che \u00e8 tradotta non solo come umile ma anche alternativamente come \"basso\", o \"dalla terra\". Poich\u00e9 il concetto di umilt\u00e0 indirizza a un'intrinseca stima di s\u00e9 stessi, \u00e8 enfatizzata nella branca della pratica religiosa e dell'etica dove il concetto \u00e8 spesso definito pi\u00f9 precisamente e ampiamente.\nLa modestia, d'altra parte, \u00e8 una delle virt\u00f9 pi\u00f9 difficili da realizzare da parte dell'uomo in quanto comporta essenzialmente la rinuncia disinteressata ad ogni vana compiacenza di s\u00e9. Essa comporta: intelligenza (in quanto l'individuo deve prendere coscienza di s\u00e9 e della propria posizione in relazione agli altri e alla societ\u00e0 che lo circonda), moderazione ed equilibrio (in quanto deve frenare ogni impulso all'ambizione e all'egocentrismo), umilt\u00e0 (in quanto deve rendersi conto della sua pochezza o, se si preferisce, della sua costituzionale finitezza).\nL'umilt\u00e0 nella religione, nella spiritualit\u00e0.\nNella religione e nella spiritualit\u00e0, l'umilt\u00e0 \u00e8 generalmente considerata un valore positivo. Nelle religioni monoteistiche, l'umilt\u00e0 pu\u00f2 essere vista come la capacit\u00e0 di riconoscere ed indagare la Verit\u00e0 su di s\u00e9. \u00c8 la virt\u00f9 che porta alla consapevolezza della propria identit\u00e0, dei propri limiti e della propria forza, che permette di entrare in una vera relazione con gli altri. I limiti vanno intesi come confini, oltre i quali c'\u00e8 il prossimo e c'\u00e8 Dio, mentre la forza va intesa come i diversi doni e carismi attraverso i quali mettersi al servizio del prossimo e del disegno di Dio. Essere umili significa inconsciamente amare il prossimo come esperienza di vita, sentimentale, lavorativa e sociale senza alcuna distinzione o disparit\u00e0.\nL'umilt\u00e0 nella filosofia.\nAl Mahatma Gandhi \u00e8 attribuita la considerazione che la ricerca della verit\u00e0, senza l'umilt\u00e0, \u00e8 condannata a degenerare in una tremenda caricatura di se stessa.\nAnche il taoismo considera l'umilt\u00e0 come una grande virt\u00f9. Le seguenti massime descrivono in che modo l'uomo saggio dovrebbe concepire la propria realizzazione in accordo al Tao Te Ching (77.4)"}
{"id": "101471", "revid": "1075510", "url": "https://it.wikipedia.org/wiki?curid=101471", "title": "Geminiano Montanari", "text": "Biografia.\nGeminiano Montanari nacque a Modena il 1\u00ba giugno 1633. Si addottor\u00f2 dapprima \"in utroque iure\", poi si diede agli studi fisici e matematici di cui sempre era stato appassionato. Nel 1661 ottenne la nomina di Filosofo e Matematico ducale da Alfonso IV d'Este, carica che gli permise di dedicarsi completamente agli studi. Collabor\u00f2 col marchese Cornelio Malvasia a ricerche astronomiche nell'osservatorio che questi aveva impiantato nella sua villa di Panzano. Morto il duca nel 1662, segu\u00ec il marchese Malvasia a Bologna, continuando nella specola della villa di Panzano osservazioni astronomiche che vennero interrotte nel 1664 per la morte del Malvasia. Verso la fine dello stesso anno, gli venne affidata la cattedra di matematica nell'Universit\u00e0 di Bologna e la copr\u00ec per 14 anni. Abile costruttore di strumenti astronomici e matematici, ne forn\u00ec a specole pubbliche e private. Diede importanti contributi anche agli studi anatomici; fu tra i primi a praticare la trasfusione di sangue negli animali. Per breve tempo si occup\u00f2 anche di controversie religiose. Abbandon\u00f2 Bologna per Padova, dove venne per lui rinnovata la cattedra di astronomia e di meteore; eresse la specola del seminario di Padova, gli fu commesso di regolare il Piave e altri fiumi ed espose a questo riguardo teorie ardite che, combattute prima aspramente, vennero difese assai pi\u00f9 tardi da Pietro Paleocapa. Si occup\u00f2 ancora di miniere, di fortezze, di altri argomenti di ingegneria e di monete.\nLa sua attivit\u00e0 nel campo astronomico si esercit\u00f2 in molti rami diversi: effemeridi, osservazioni di comete, di stelle variabili, teorie planetarie e solari. Scoperse una cometa e per primo segnal\u00f2 nel 1668 la variabilit\u00e0 di Algol, memorabile inizio del moderno studio sistematico delle variazioni di splendore delle stelle. Nelle sue frequenti polemiche demol\u00ec con vigore parecchie dottrine antiquate: prima tra tutte quella delle influenze astrologiche.\nMontanari mor\u00ec a Padova il 13 ottobre 1687 a seguito di un colpo apoplettico. Venne sepolto a Padova nella Chiesa di S.Benedetto dei Monaci Olivetani.\nLe sue pubblicazioni sono ricordate nella \"Biblioteca matematica italiana\" di Pietro Riccardi e trattano argomenti svariatissimi. Un cenno particolare merita quella dal titolo: \"La livella diottrica\", \"nuova invenzione per livellare col cannocchiale con maggior esattezza e facilit\u00e0 che per l'addietro non s'\u00e8 fatto\", \"aggiuntovi il modo di misurare una distanza incognita con una sola stazione guardando nel cannocchiale\" (Bologna 1674) dove, tra l'altro, si trova la prima descrizione di un cannocchiale distanziometrico.\nUn cratere della Luna, a , prende oggi il suo nome, Montanari, come pure un asteroide, 8421 Montanari."}
{"id": "101477", "revid": "287204", "url": "https://it.wikipedia.org/wiki?curid=101477", "title": "Spiritualit\u00e0", "text": "La spiritualit\u00e0, che denota atteggiamenti, ideali e valori attinenti in generale allo \u00abspirito\u00bb, pu\u00f2 avere diverse accezioni ed interpretazioni.\nDal punto di vista pi\u00f9 elementare, essa consiste in una prospettiva secondo cui esiste un livello della realt\u00e0, non percepibile coi sensi fisici, situato oltre quello della materia tangibile, dal quale quest'ultima trae vita, intelligenza o, per lo meno, lo scopo di esistere; pu\u00f2 anche arrivare ad includere la fede in esseri o poteri soprannaturali (come nella religione), ma sempre con l'accento posto sul valore personale dell'esperienza.\nSignificati.\nAttribuire la caratteristica di spiritualit\u00e0 a una persona non implica necessariamente che quella persona pratichi una religione o creda, in generale, nei concetti tradizionali di anima o dello spirito; in questo caso la spiritualit\u00e0 \u00e8 vista piuttosto come un \"modo d'essere\" che, a seconda delle diverse correnti spiritualiste, pu\u00f2 denotare scarso attaccamento alla materialit\u00e0, oppure un'attenzione non esclusiva al piano della materia, nella convinzione che spirito e materia siano due dimensioni che nell'esistenza umana devono essere integrate.\nSpiritualit\u00e0 e religiosit\u00e0.\nSpesso i termini \"religione\" e \"spiritualit\u00e0\" vengono trattati come sinonimi, il che \u00e8 alquanto impreciso, dato che anche alcune persone non credenti rivendicano una propria dimensione spirituale. Peraltro bisogna anche dire che molte altre persone atee e agnostiche respingono proprio l'uso di questo termine perch\u00e9 deriva pur sempre da \"spirito\", nell'accezione sua propria di \"immateriale\", \"superiore alla materia\" etc.\nEntrambi i termini si riferiscono alla ricerca dell'Assoluto o di Dio (o con qualsiasi altro nome Lo si voglia chiamare): si pu\u00f2 dire che la differenza fondamentale consista nel fatto che la \"religione\" indichi un tipo di ricerca esteriore, formale, mentre per \"spiritualit\u00e0\" si intende la ricerca di Assoluto \"all'interno di s\u00e9\". Questo comporta che la spiritualit\u00e0 assuma, rispetto alla religione, alcune connotazioni tipiche: la fede assume un carattere pi\u00f9 personale e meno dogmatico, pi\u00f9 aperto alla sperimentazione e basato sull'esperienza personale.\nSempre parlando in termini di \"ricerca spirituale\", un'altra connotazione tipica della spiritualit\u00e0 rispetto alla religione pu\u00f2 essere la convinzione che esistano diversi \"percorsi spirituali\", e che pertanto non esista alcuna verit\u00e0 oggettiva o assoluta in base alla quale decidere quale percorso sia meglio seguire; poich\u00e9 ogni persona \u00e8 diversa dalle altre, la scelta \u00e8 spesso lasciata all'individuo, alla sua sensibilit\u00e0 e al suo discernimento.\nDa questo punto di vista, religione e spiritualit\u00e0 non sono due concetti contrapposti che si escludono l'un l'altro, ma possono essere visti semplicemente come due tappe nella crescita interiore di ogni fedele o aspirante spirituale, tant'\u00e8 che molti seguaci di religioni costituite considerano la spiritualit\u00e0 come un aspetto intrinseco e inscindibile della loro esperienza religiosa. Non esiste insomma una vera contrapposizione tra i due termini, dal momento che il rapporto fra religione e spiritualit\u00e0 \u00e8 paragonabile al rapporto fra contenitore e contenuto, fra forma e sostanza, fra teoria e pratica.\nAltri, sull'onda del fenomeno New Age, sostengono che la spiritualit\u00e0 non sia identificabile con una religione \"per s\u00e9\", ma la connessione attiva e vitale ad una forza, una potenza o una percezione di un pi\u00f9 profondo \u201ds\u00e9\u201d.\nStoria del significato.\nSin dall'antichit\u00e0 sono esistite tematiche spirituali di relazione col sacro e col divino.\nForme di spiritualit\u00e0 non codificate in norme religiose sarebbero divenute esplicite nella tarda antichit\u00e0.\nTermini accostabili a quelli odierni di \u00abspiritualit\u00e0\u00bb sarebbero quindi sorti nel V secolo, entrando in uso solo verso la fine del Medioevo.\nNella teologia cattolica la spiritualit\u00e0 ha assunto il significato di uno stile di vita originato e derivato dall'esperienza religiosa personale, vissuto nel concreto della propria esistenza, in una prospettiva soprannaturale a lungo termine.\nIn quest'ambito, i contenuti oggettivi della spiritualit\u00e0 sono quelli della rivelazione cristiana, dei dogmi, della liturgia e dei documenti del magistero della Chiesa; le modalit\u00e0 soggettive con cui quei contenuti sono vissuti nel concreto dell'esistenza provengono dalla vita interiore del credente, di colui che prega e cerca continuamente che si fatta la volont\u00e0 di Dio.\nIl concetto di spiritualit\u00e0 ha poi permeato in Occidente diverse tradizioni esoteriche e filosofiche, sin da quella gnostica, per ritornare con l'et\u00e0 moderna nel Rosacrocianesimo, nei movimenti spiritualisti del Romanticismo, nella teosofia, nell'antroposofia e infine nella new age.\nCammino spirituale.\nLa spiritualit\u00e0, all'interno di una grande variet\u00e0 di concezioni culturali e religiose, \u00e8 spesso vista come un percorso, o \"cammino spirituale\", lungo il quale si avanza per conseguire un obiettivo determinato, quale ad esempio un pi\u00f9 alto stato di consapevolezza, il raggiungimento della saggezza o la comunione col divino in termini di trascendenza o di immanenza, il che solitamente presuppone una qualche forma di liberazione dalla materialit\u00e0. Il \"mito della caverna\" di Platone, contenuto nel VII libro de \"La Repubblica\", descrive in maniera efficace un siffatto cammino.\nIl cammino spirituale \u00e8 un percorso che presenta una dimensione primariamente soggettiva e individuale di tipo ascendente a qualcosa di pi\u00f9 alto della materialit\u00e0, da ci\u00f2 la sua identificazione con l'ascesi. Per cammino spirituale si pu\u00f2 intendere un percorso di breve durata, finalizzato ad un obiettivo specifico, o tutta una vita. Ogni avvenimento della vita \u00e8 parte di questo cammino, ma in particolare vi si possono inserire alcune tappe o momenti significativi, come ad esempio la pratica di varie discipline spirituali (tra cui la meditazione, la preghiera, il digiuno), il confronto con una persona che si ritiene dotata di profonda esperienza spirituale (chiamata \"maestro spirituale\", \"guida spirituale\", \"direttore spirituale\", o in altro modo, a seconda del contesto culturale), l'accostamento personale a testi sacri, ecc.\nLa spiritualit\u00e0 \u00e8 anche descritta come un processo in due fasi: la prima relativa alla crescita interiore, e la seconda relativa alla manifestazione di questo risultato nell'esperienza quotidiana del mondo.\nSpiritualit\u00e0, in \"Obbedienza e libert\u00e0\" di Vito Mancuso 2012.\n\"La persona spirituale \u00e8 tale perch\u00e9 lavora sulla propria interiorit\u00e0, su ci\u00f2 che nel linguaggio tradizionale chiamiamo \"anima\". Vi lavora anche a partire dal corpo, come appare nelle regole alimentari, nel digiuno e nell'astinenza, nel silenzio che disciplina la mente, nelle pratiche di preghiera e di meditazione, nei passi leggeri, nel lieve sorriso che sempre compare sul volto dei grandi spirituali, il cos\u00ec detto\" mezzo sorriso\". La persona spirituale \u00e8 consapevole che per il suo essere corporeo dipende dalla natura e che per il suo essere sociale dipende dall'ambiente. Tuttavia sa che esiste una dimensione del suo essere non riducibile n\u00e9 alla materia n\u00e9 all'ambiente, e quindi non necessariamente determinata da ci\u00f2 che \u00e8 altro da s\u00e9. La persona spirituale ritiene cio\u00e8 di essere libera, e che in quanto tale pu\u00f2 agire, non solo re-agire, pu\u00f2 cio\u00e8 creare qualcosa che prima non c'era senza ripetere sempre la medesima struttura, pu\u00f2 sfuggire alla rete di menzogne e di vanit\u00e0 in quel mondo si dibatte Non ripetere pi\u00f9 gli stereotipi che tutti ripetono. La persona spirituale sa anche per\u00f2 che, precisamente a causa della sua libert\u00e0, pu\u00f2 giungere a compiere ingiustizie, a mentire, ad agire per vanagloria, a non vedere e a non volere altro che se stessa, ad avere la mente colma di idee vane che possono portare persino a odiare e a uccidere nel nome della religione\"."}
{"id": "101479", "revid": "320578", "url": "https://it.wikipedia.org/wiki?curid=101479", "title": "Dichiarazione Universale dei Diritti dell'Uomo", "text": ""}
{"id": "101486", "revid": "2187", "url": "https://it.wikipedia.org/wiki?curid=101486", "title": "Lorenzo da Ponte", "text": ""}
{"id": "101487", "revid": "2056951", "url": "https://it.wikipedia.org/wiki?curid=101487", "title": "Premi Oscar 1991", "text": "La 63\u00aa edizione della cerimonia di premiazione degli Oscar si \u00e8 tenuta il 25 marzo 1991 allo \"Shrine Civic Auditorium\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Sophia Loren, uno dei pi\u00f9 genuini tesori del cinema mondiale che, con una carriera ricca di memorabili interpretazioni, ha dato permanentemente lustro a questa forma d'arte.\nA Myrna Loy, in riconoscimento delle sue straordinarie qualit\u00e0 fuori e dentro lo schermo, con l'apprezzamento per tutta una vita di indelebili interpretazioni.\nPremio alla memoria Irving G. Thalberg.\nA David Brown e Richard D. Zanuck"}
{"id": "101489", "revid": "122278636", "url": "https://it.wikipedia.org/wiki?curid=101489", "title": "Classe velica", "text": "La classe velica di un'imbarcazione corrisponde all'insieme di regole, condizioni e vincoli (in sintesi, il \"modello\") poste alla costruzione e all'allestimento di imbarcazioni a vela destinate a competere con altre barche simili o identiche, appartenenti alla stessa \"classe\".\nClassi veliche.\nL'individuazione di \"classi veliche\" risponde all'esigenza di esaltare le capacit\u00e0 individuali dei concorrenti nelle regate veliche e non favorire il ricorso ad imbarcazioni strutturalmente pi\u00f9 competitive (e, in genere, pi\u00f9 costose) da parte di alcuni concorrenti a discapito di altri. L'obiettivo \u00e8 quindi quello di far competere i concorrenti ad armi pari.\nCiascuna \"classe\" risponde a specifiche e dettagliate \"Regole di classe\" definite dalla rispettiva \"Associazione di Classe\". Tali regole possono essere estremamente dettagliate e possono arrivare fino a stabilire il nome del costruttore autorizzato a produrre le imbarcazioni certificate per poter partecipare alle competizioni della classe, come nel caso del Laser o dei catamarani Hobie Cat.\n\u00c8 in uso pertanto raggruppare le classi veliche in:\nLe classi ISAF.\nVengono elencate di seguito le \"Classi veliche\" certificate dalla Federazione Internazionale della Vela (\"World Sailing\"), raggruppate in Olimpiche, Derive, a Dislocamento, Multiscafi e Tavole a vela.\nClassi Olimpiche.\nInclude diverse tipologie di imbarcazione, che si distinguono dalle altre per essere ammesse ai Giochi Olimpici. La lista di classi ammesse ai Giochi viene aggiornata costantemente al fine di seguire l'evoluzione nella pratica internazionale dello sport. La tendenza manifestata in anni recenti ha seguito due direttrici principali: da un lato, l'esigenza di favorire imbarcazioni relativamente poco costose, per favorire l'avvicinamento a questo sport, tradizionalmente considerato elitario, anche alle classi medie (tendenza perseguita ad es. con l'introduzione del Laser e l'esclusione del Flying Dutchman); dall'altro, la volont\u00e0 di aumentare la spettacolarit\u00e0 dello sport ed attrarre l'interesse dei media (es. tramite l'introduzione del 49er).\nClassi olimpiche correnti.\nNella tabella che segue, le competizioni in programma ai Giochi olimpici di .\nEx classi olimpiche.\nDopo le Olimpiadi di la \"Vintage Yachting Games Organization\" ha cominciato ad organizzare i Vintage Yachting Games dedicati esclusivamente alle seguenti \"ex classi olimpiche\" (\"former Olympic sailing classes\").\nClassi Internazionali Derive.\nLe Derive sono imbarcazioni manovrate da un equipaggio ridotto (da uno a tre membri) in cui l'equilibrio idrostatico durante la navigazione (quando il vento esercita una pressione sulle vele) viene mantenuto dal peso dell'equipaggio. Per mantenere tale equilibrio l'equipaggio deve quindi spostarsi nella barca per opporre resistenza alla tendenza al ribaltamento quando la barca \u00e8 sottoposta a pressioni laterali del vento. La chiglia, o piano di deriva, delle Derive \u00e8 in genere retraibile per favorire le andature portanti (e l'ingresso in planata dello scafo), nonch\u00e9 l'accostamento a bassi fondali.\nClassi Internazionali Barche a Chiglia.\nLe imbarcazioni a chiglia (dette anche \"a dislocamento\"), in lingua inglese keelboats, sono dotate di un \"piano di deriva\", o bulbo, appesantito al fine di mantenere l'equilibrio statico della barca in navigazione, quando le vele sono sottoposte alla pressione del vento. Bench\u00e9, sotto il profilo dell'equilibrio statico, l'equipaggio non sia determinante a mantenere l'equilibrio della barca, in genere si tende a disporre i pesi sull'imbarcazione al fine di resistere alla tendenza al rovesciamento, permettendo di mantenere lo scafo in una posizione pi\u00f9 corretta dal punto di vista idrodinamico. Nonostante la presenza della chiglia fissa alcune di queste imbarcazioni, come ad esempio il melges 24, l'ufo 22, il laser SB20 eccetera, possono entrare in planata. In quasi tutti i casi poi, in presenza di forti venti e mare formato, si possono verificare fenomeni di \"surfing\" sull'incavo dell'onda\nClassi Internazionali Multiscafi.\nLe imbarcazioni multiscafo mantengono il proprio equilibrio idrostatico grazie alla larga base di appoggio fornita dalla distanza fra i diversi scafi di cui sono composte. La stabilit\u00e0 di queste imbarcazioni \u00e8 a met\u00e0 strada fra quella delle derive e quella delle imbarcazioni a chiglia. Con venti relativamente leggeri, infatti, i multiscafi oppongono una resistenza autonoma alla tendenza al rovesciamento, derivante dal loro intrinseco equilibrio idrostatico. Quando la pressione del vento, tuttavia, supera la tendenza al raddrizzamento fornita dagli scafi, l'equilibrio pu\u00f2 essere mantenuto solo grazie al posizionamento dell'equipaggio in modo da aumentare la resistenza al rovesciamento. La maggior resistenza al raddrizzamento rispetto alle derive fa s\u00ec che i multiscafi siano in grado di issare piani velici sensibilmente pi\u00f9 estesi rispetto alle derive, mentre l'assenza di una chiglia fissa (o bulbo) rende tali imbarcazioni estremamente pi\u00f9 leggere rispetto alle imbarcazioni a chiglia. Ne derivano quindi imbarcazioni estremamente competitive e molto veloci, le cui prestazioni non possono essere comparate con le altre tipologie di imbarcazione."}
{"id": "101490", "revid": "287204", "url": "https://it.wikipedia.org/wiki?curid=101490", "title": "Classi veliche", "text": ""}
{"id": "101496", "revid": "1926649", "url": "https://it.wikipedia.org/wiki?curid=101496", "title": "Serie C1 1992-1993", "text": "La Serie C1 1992-1993 \u00e8 stata la quindicesima edizione del terzo livello del campionato italiano di calcio, disputato tra il 30 agosto 1992 e il 30 maggio 1993 e concluso con la promozione del , del , del e del .\nStagione.\nLa stagione si concluse con la concomitanza di irregolarit\u00e0 sportive e finanziarie che riscrissero quasi totalmente i verdetti del campo.\nIl girone A vede la storica promozione in Serie B dei romagnoli del allenati da un giovane Francesco Guidolin: i giallo-rossi vincono il girone con 45 punti staccando di soli 2 punti, il di Renzo Ulivieri (alla seconda promozione in Serie B dopo quella ottenuta tre anni prima a Modena) che ritorna in cadetteria dopo 6 anni dalla retrocessione in terza serie.\nMigliori marcatori del girone A furono Cosimo Francioso del Ravenna con 15 reti, e Massimiliano Cappellini del con 14 gol.\nIn Serie C2 finiscono e , ma il fallimento della a fine stagione, le mancate iscrizioni di e retrocesse dalla serie B, oltre all'incredibile ritiro a stagione in corso dell' il 17 aprile 1993, con il conseguente fallimento degli amaranto, fanno s\u00ec che i bianconeri e i biancorossi vengano ripescati in loro favore.\nIl di Angelo Orazi vince agevolmente, con 46 punti, il girone B e ritorna dopo un anno tra i cadetti. La seconda promozione vede a pari punti e la sorpresa : nello spareggio, giocato a Foggia, i perugini vincono per 2-1 trovando la B, ma a causa di un illecito sportivo per la partita del 25 aprile 1993 contro il Siracusa, famoso poi come Caso Siracusa-Perugia, si vedono tolta la promozione e, al loro posto, vengono ripescati i granata di Giuseppe Papadopulo che conquistano una storica promozione in B.\nA cadere in Serie C2 furono (ultima da tempo), e (dopo aver perso lo spareggio contro il per 3-1), ma anche in questo girone ci furono dei fallimenti: a ripartire dai dilettanti furono , e (queste ultime due solo un anno prima erano in Serie B) che non riuscirono a iscriversi alla stagione successiva. Quindi napoletani, siracusani e salentini furono ripescati al loro posto.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "101497", "revid": "108162803", "url": "https://it.wikipedia.org/wiki?curid=101497", "title": "Swap (informatica)", "text": "Con il termine swap si intende, in informatica, l'estensione della capacit\u00e0 della memoria volatile complessiva del computer, oltre il limite imposto dalla quantit\u00e0 di RAM installata, attraverso l'utilizzo di uno spazio di memoria su un altro supporto fisico di memorizzazione, ad esempio il disco fisso. L'uso dello swap \u00e8 una delle tecniche impiegate dal sistema operativo per la gestione della memoria virtuale.\nDescrizione.\nFunzione.\nLo swap viene utilizzato per liberare memoria RAM: il sistema operativo ne salva sul disco una porzione della memoria allocata, che quindi pu\u00f2 essere liberata e riallocata per i programmi che ne hanno bisogno. Questa porzione contiene i dati che hanno minore probabilit\u00e0 di essere richiesti nel futuro, e in genere sono quelli meno recentemente utilizzati. \u00c8 chiaro che nel momento in cui si rende necessaria tale operazione, le prestazioni del sistema crollano bruscamente, essendo la scrittura su hard disk molto pi\u00f9 lenta di quella in RAM (oltre cento volte inferiore).\nAd esempio, questa evenienza si verifica quando la memoria RAM libera non \u00e8 pi\u00f9 sufficiente per contenere tutte le informazioni che servono ai programmi. In realt\u00e0, in genere, il sistema operativo esegue lo swapping in maniera proattiva cio\u00e8 ben prima dell'esaurimento della RAM, in modo da non restare mai a corto di memoria.\nAlcune situazioni tipiche che possono provocare l'utilizzo intensivo del file di swap sono:\nInoltre, lo swap viene usato per rimuovere dalla RAM zone di memoria, ad esempio quelle usate in fase di inizializzazione di un programma, che non saranno pi\u00f9 lette.\nFile di swap e partizione di swap.\nA seconda del sistema operativo utilizzato \u00e8 possibile avere \"file di swap\", che risiedono nel normale file system del sistema, oppure \"partizioni di swap\", cio\u00e8 sezioni del disco integralmente dedicate allo swap ed inizializzate con un proprio specifico tipo di file system. L'uso della partizione \u00e8 generalmente migliore dal punto vista delle prestazioni, perch\u00e9 evita che lo swap vada soggetto alla frammentazione tipica di alcuni file system. Per contro, occupa una delle (poche) partizioni disponibili sul disco fisso, ma il limite del numero delle partizioni \u00e8 aggirabile mediante l'utilizzo di un Gestore logico dei volumi.\nFile di swap in Windows.\nNei sistemi Windows lo swap \u00e8 chiamato anche \"memoria virtuale\", anche se questa corrispondenza \u00e8 imprecisa, in quanto il nome \"memoria virtuale\" indica pi\u00f9 correttamente lo spazio di memoria gestito dal sistema operativo, per come viene \"visto\" dai processi.\nWindows non usa partizioni di swap, ma solo file di swap. Lo swap viene in genere gestito automaticamente dal sistema, anche se \u00e8 consigliabile impostare una configurazione manuale (quantitativo minimo prefissato, massimo libero), per avere prestazioni migliori.\nNei sistemi Windows 2000 e Windows XP esistono due file di swap che sono nascosti:\nPresenti, generalmente nella radice del disco (esempio: C:\\)\nPartizione di swap in Linux.\nNell'installazione di qualsiasi sistema UNIX-like, come Linux, l'installatore dell'OS raccomanda di creare almeno due partizioni, cio\u00e8 una contenente la directory radice /, e una partizione di swap. Lo spazio utilizzato per la partizione di swap pu\u00f2 variare da pochi megabyte fino a qualche gigabyte.\n\u00c8 utile ricordare che, se si intende utilizzare le funzionalit\u00e0 di sospensione e ibernazione del sistema operativo la partizione di swap deve avere dimensioni pari (meglio se leggermente superiori) della quantit\u00e0 di RAM in uso sulla macchina.\nLa creazione della partizione swap non \u00e8 obbligatoria, ma molto consigliata."}
{"id": "101499", "revid": "33689", "url": "https://it.wikipedia.org/wiki?curid=101499", "title": "Swap", "text": ""}
{"id": "101501", "revid": "2225", "url": "https://it.wikipedia.org/wiki?curid=101501", "title": "Oscar 1991", "text": ""}
{"id": "101502", "revid": "1573940", "url": "https://it.wikipedia.org/wiki?curid=101502", "title": "Hindu", "text": ""}
{"id": "101503", "revid": "1226", "url": "https://it.wikipedia.org/wiki?curid=101503", "title": "Hinduismo", "text": ""}
{"id": "101505", "revid": "339392", "url": "https://it.wikipedia.org/wiki?curid=101505", "title": "Vasilij Kandinsky", "text": ""}
{"id": "101506", "revid": "262457", "url": "https://it.wikipedia.org/wiki?curid=101506", "title": "Ind\u00f9", "text": ""}
{"id": "101520", "revid": "125169907", "url": "https://it.wikipedia.org/wiki?curid=101520", "title": "Serie C1 1993-1994", "text": "La Serie C1 1993-1994 \u00e8 stata la sedicesima edizione del terzo livello del campionato italiano di calcio, disputato tra il 12 settembre 1993 e il 22 giugno 1994 e concluso con la promozione del , del , del e della .\nStagione.\nNovit\u00e0.\nA partire da questa stagione vennero introdotti i 3 punti per vittoria, i play-off (cui presero parte le squadre classificate dal secondo al quinto posto di ogni girone) e i play-out (cui presero parte le squadre classificate dal quattordicesimo al diciassettesimo posto di ogni girone). Per la seconda stagione consecutiva, comunque, i verdetti del campo furono sconvolti da fallimenti e illeciti in serie.\nAggiornamenti.\nLe seguenti squadre non furono ammesse al campionato:\nAl loro posto furono ripescate , , , e , gi\u00e0 facenti parte della C1 l'anno precedente, pi\u00f9 il , 3\u00ba classificato nel girone C della C2.\nGirone A.\nNel girone A emerge una nuova realt\u00e0 del calcio italiano: il dell'esordiente Alberto Malesani, piccola squadra dell'omonimo quartiere di Verona, ottiene una storica promozione in Serie B il 29 maggio 1994 battendo a Carrara i padroni di casa per 2-1 sorpassando la capolista sul fil di lana. I biancorossi lombardi per\u00f2, durante l'estate furono radiati dal campionato di C1 insieme alla dovendo ripartire addirittura dall'Eccellenza a causa di problemi finanziari. La novit\u00e0 dell'anno \u00e8 l'introduzione dei play-off nel campionato di terza serie: a vincerlo nel girone A fu il , guidato dal campione del mondo di Spagna'82 Marco Tardelli, che, dopo aver battuto in semifinale gli stessi virgiliani, trovarono dopo 4 anni la B sconfiggendo la sul neutro di Verona.\nPer quanto riguarda la parte bassa della classifica, salutano la terza serie i bresciani del , che a causa delle numerose sconfitte (alla fine saranno 23 in 34 incontri) apparivano da tempo condannati alla C2, mentre i play-out (altra novit\u00e0 del campionato) determinano la retrocessione di e , che perdono gli spareggi rispettivamente contro e . Tuttavia, a causa del fallimento dei mantovani, dei giuliani e di altre squadre, le 3 retrocesse furono ripescate in C1.\nClassifica finale.\nLegenda:\nRegolamento:\nNote:\nGirone B.\nIl girone B vede il trionfo del che, dopo aver vissuto un periodo cupo (dal 1986 la squadra del grifone \u00e8 stata coinvolta in una serie di scandali sportivi, venendo declassata in Serie C2 nello stesso anno, oltre alla promozione revocatagli la stagione precedente al seguito del Caso Siracusa-Perugia), tornano in Serie B dopo 8 anni. Gli umbri, guidati da Ilario Castagner, conquistano i cadetti con 71 punti. Per la prima volta in questo girone vengono giocati i play-off e i play-out. Negli spareggi per la promozione a spuntarla \u00e8 la di Delio Rossi che, dopo aver eliminato in semifinale la , in finale prevale con un netto 3-0 sulla allo stadio San Paolo di Napoli, ritornando in serie B a distanza di 3 anni dall'ultima volta.\nUltimo della classifica \u00e8 il , mentre i play-out decretano le retrocessioni di e , sconfitte rispettivamente da (che in estate sposter\u00e0 il titolo sportivo a Catania, creando l') e . In seguito alla mancata iscrizione di e e alla retrocessione d'ufficio del per illecito amministrativo, sia il Chieti che il Nola vengono ripescati in C1.\nClassifica finale.\nLegenda:\nRegolamento:\nNote:"}
{"id": "101522", "revid": "7077", "url": "https://it.wikipedia.org/wiki?curid=101522", "title": "Fading Suns", "text": "Fading Suns \u00e8 un gioco di ruolo pubblicato dalla Holistic Designs la cui ambientazione appartiene al genere della space opera. In Italia \"Fading Suns\" \u00e8 pubblicato dalla Editori Folli, che ha tradotto l'edizione del 2001. Gli autori sono Andrew Greenberg (il curatore editoriale della linea di ') e Bill Bridges (sviluppatore di ').\nIl nome del gioco \u00e8 dovuto al misterioso evento dell'indebolimento dei soli che contribuisce ad attribuire all'atmosfera del gioco connotazioni dark; infatti \"fading suns\" in inglese vuol dire proprio \"soli morenti\".\nAmbientazione.\nL'azione si svolge in un futuro impero di stile medievale costruito sui resti di una civilizzazione umana pi\u00f9 sofisticata che controllava tutta la galassia, resa possibile da antichi \"cancelli\", reliquie di una civilizzazione ancora pi\u00f9 antica, non necessariamente umana.\nL'atmosfera del gioco ricorda fortemente quelle di \"Dune\" di Frank Herbert, dei \"Canti di Hyperion\" di Dan Simmons e del \"Libro del Nuovo Sole\" di Gene Wolfe.\nIl potere \u00e8 amministrato dalle casate nobiliari, dalle corporazioni e dalla monolitica Santa Chiesa. Esistono poteri psionici, ma spesso la Chiesa d\u00e0 la caccia a chi li possiede (o lo riconduce nell'ortodossia arruolandolo nei suoi ranghi - dove il loro uso viene considerato un miracolo di fede).\nMentre la maggior parte delle situazioni di gioco di ruolo nascono dagli stretti codici di comportamento che regolano la vita di ogni giorno del vecchio regime ed i successivi secoli di oscurit\u00e0 e guerra, molti mondi sono ricaduti in uno stato di precivilizzazione e diverse minacce aliene sono in agguato nelle ombre.\nI giocatori assumono il ruolo di membri dell'aristocrazia, delle varie corporazioni mercantili, di sette religiose o anche di alieni.\nUna vasta libreria di supplementi fornisce descrizioni di luoghi (pianeti, stazioni spaziali, interi settori dello spazio), societ\u00e0 aliene, casate minori, corporazioni, sette, mostri e cospirazioni segrete, espandendo le possibilit\u00e0 tematiche offerte dall'ambientazione.\nSistema di gioco.\nIl sistema di gioco originale di \"Fading Sun\" usa un semplice sistema di attributi, abilit\u00e0, livelli e classi, con un sistema a riserva di dadi chiamato \"Victory Point System\" (VPS). La seconda edizione del gioco ha risolto molti dei problemi sollevati dai primi manuali, ed incrementato la quantit\u00e0 di dati disponibili. Il \"Victory Point System\" \u00e8 gratuitamente scaricabile dal sito dell'editore italiano (vedi collegamenti esterni). Pur essendo generalmente stereotipicati nella loro forma di template i personaggi sono facilmente personalizzabili.\nAttualmente viene anche venduto una versione del manuale base adattato al popolare d20 System: \"D20 Fading Suns\". I manuali originali pi\u00f9 recenti contengono le regole per entrambi i sistemi, mentre l'edizione italiana del manuale base contengono esclusivamente le regole per il \"d20 System\" e le successive espansioni propongono entrambi i sistemi di gioco.\nAltri giochi legati a \"Fading Sun\".\nQuest'ambientazione \u00e8 stata usata anche per un videogioco per PC (\"Emperor of the Fading Suns\"), un gioco di ruolo dal vivo (\"Passion Play\"), e per un wargame tridimensionale (\"Noble Armada\")"}
{"id": "101535", "revid": "120692120", "url": "https://it.wikipedia.org/wiki?curid=101535", "title": "Serie C1 1994-1995", "text": "La Serie C1 1994-1995 \u00e8 stata la diciassettesima edizione del terzo livello del campionato italiano di calcio, disputato tra il 19 settembre 1994 e il 5 giugno 1995 e concluso con la promozione del , della , della e dell'.\nStagione.\nAggiornamenti.\nLe seguenti squadre non si iscrivono al campionato:\nAl loro posto vengono ripescate , , e .\nIl si fonde con l' e si iscrive al campionato come Atletico Catania.\nLa fu ripescata dalla C2 a completamento di organici.\nGirone A.\nIl girone A riscopre il che, a due anni dalla retrocessione e dal fallimento (con il conseguente cambio di denominazione), riconquista la Serie B \"stravincendo\" il raggruppamento con 81 punti; tramite i play-off, la seconda squadra promossa risulta essere la , che ritrova i cadetti dopo undici anni, battendo nella finale, giocata a Bologna, la sorpresa (che in semifinale ha estromesso il ) ai calci di rigore. In semifinale i toscani avevano eliminato il (ansioso di tornare subito in B dopo averla persa l'anno prima).\nNulla da fare per le due squadre bresciane (da ripescata) e , tornate in Serie C2 dopo, rispettivamente, quattro anni e un anno, la prima, fanalino di coda, retrocessa con grande anticipo e la seconda, invece, dopo i play-out per mano della . Altro club che subisce il declassamento \u00e8 il , neoretrocesso dalla Serie B, di un giovanissimo Luca Toni, che non riesce a rimontare la sconfitta casalinga d'andata, contro la , nel proprio doppio confronto, subendo una seconda retrocessione consecutiva, finendo in C2 e ritornandoci peraltro dopo 15 anni. Tuttavia, il (salvo senza disputare i play-out) non riesce poi a iscriversi per la stagione successiva, venendo cos\u00ec escluso dalla competizione: i \"canarini\" prendono il loro posto grazie al ripescaggio, mentre i biancobl\u00f9 bolognesi ripartiranno dall'Eccellenza regionale.\nClassifica finale.\nLegenda:\nRegolamento:\nGirone B.\nIl girone B vede protagonista la , che con 70 punti ritorna in Serie B dopo 4 anni di C1; l' \u00e8 invece la seconda squadra promossa, tramite i Play-Off, dopo aver battuto in semifinale il (che alla fine della stagione non si iscriver\u00e0 alla C1 per difficolt\u00e0 economiche, ripartendo dai dilettanti) e in finale, sul neutro di Pescara, la sorpresa , allenato da Walter Novellino e che nel frattempo in semifinale aveva battuto il neopromosso Trapani, allenato da Ignazio Arcoleo e nelle cui file militava inoltre un giovane Marco Materazzi, vincendo 5-4 ai rigori dopo i tempi regolamentari chiusi sull'1-1. Gli irpini tornano cos\u00ec in B dopo 3 anni, malgrado abbiano subito 2 punti di penalizzazione.\nLa lotta salvezza vede immischiato sul fondo classifica il , che solo un anno prima era stato promosso in C1 ed era riuscito a sconfiggere in amichevole la Nazionale di Arrigo Sacchi in preparazione del mondiale americano; i toscani retrocedono in C2 insieme a e per mano rispettivamente di e , ma a causa della successiva esclusione del Siracusa e dei pugliesi del , abruzzesi e campani vengono ripescati.\nClassifica finale.\nLegenda:\nRegolamento:"}
{"id": "101541", "revid": "110157", "url": "https://it.wikipedia.org/wiki?curid=101541", "title": "Tenna (Safiental)", "text": "Tenna (toponimo tedesco e romancio) \u00e8 una frazione di 114 abitanti del comune svizzero di Safiental, nella regione Surselva (Canton Grigioni).\nGeografia fisica.\nL'ex comune di Tenna si estendeva per 11,27\u00a0km\u00b2; (ghiacciai, fiumi, ecc.). Nel territorio comunale si trova la diga di Egschi.\nStoria.\nTenna \u00e8 citato per la prima volta nei documenti storici nel 1398, con il nome di \"Thena\". Fino al 31 dicembre 2012 \u00e8 stato un comune autonomo; il 1\u00ba gennaio 2013 \u00e8 stato aggregato agli altri comuni soppressi di Safien, Valendas e Versam per formare il nuovo comune di Safiental.\nSociet\u00e0.\nEvoluzione demografica.\nLa popolazione \u00e8 stata in diminuzione dal 1850 al 2000 (da 162 a 79 abitanti nel 2000); in seguito \u00e8 stata in crescita lenta ma costante.\nL'evoluzione demografica \u00e8 riportata nella seguente tabella:\nGeografia antropica.\nLa localit\u00e0 \u00e8 formata da alcuni insediamenti di lingua tedesca situati in una terrazza occidentale della valle di Safien: il villaggio vero e proprio di Tenna e le altre frazioni di Acla e Egschi."}
{"id": "101544", "revid": "78273", "url": "https://it.wikipedia.org/wiki?curid=101544", "title": "Mozzarella di bufala della Campania", "text": ""}
{"id": "101545", "revid": "1869172", "url": "https://it.wikipedia.org/wiki?curid=101545", "title": "Tria", "text": ""}
{"id": "101549", "revid": "4175", "url": "https://it.wikipedia.org/wiki?curid=101549", "title": "Sei Nazioni 2004", "text": "Il torneo di rugby a 15 delle Sei nazioni 2004 fu disputato dal 14 febbraio al 27 marzo 2004.\nLa conquist\u00f2 il trofeo con il Grande Slam, mentre l', con una vittoria contro la , evit\u00f2 l'ultimo posto del trofeo e il Whitewash, che lasci\u00f2 alla nazionale scozzese stessa."}
{"id": "101552", "revid": "228587", "url": "https://it.wikipedia.org/wiki?curid=101552", "title": "Sobekhotep V", "text": "Biografia.\nL'esistenza di questo sovrano \u00e8 attestata, oltre che dal Canone Reale, anche dal lista della Sala degli Antenati di Karnak, da una statua conservata a Berlino, da una stele proveniente dallo uadi Hammamat, da un'incisione sull'isola di Sehel e da alcuni scarabei.\nA detta di alcuni studiosi potrebbe trattarsi di un figlio di Sobekhotep IV.\nSupponendo che abbia regnato tra il 1720 a.C. ed il 1715 a.C., il suo regno fu caratterizzato dal definitivo distacco della regione intorno ad Avaris, dove, genti di stirpe semita, provenienti dalla penisola del Sinai e dalla Palestina, infiltratesi a partire dalla fine della XII dinastia, si sentirono ormai abbastanza potenti da dare vita ad uno, o pi\u00f9 regni, governati da quelli che verranno chiamati in seguito \"hyksos minori\", i cui sovrani sono raggrappati nella XVI dinastia."}
{"id": "101556", "revid": "2039709", "url": "https://it.wikipedia.org/wiki?curid=101556", "title": "Pontecagnano Faiano", "text": "Pontecagnano Faiano \u00e8 un comune italiano di abitanti della provincia di Salerno in Campania. Antica citt\u00e0 degli etruschi di frontiera.\nGeografia fisica.\nTerritorio.\nIl comune si estende ad est della periferia di Salerno, poich\u00e9 Pontecagnano \u00e8 saldata con la frazione Lamia e la zona industriale del capoluogo. Da essa si scorge una magnifica vista di tutto il golfo di Salerno. Le due localit\u00e0 formano comunque un unico centro abitato, per cui non si tratta di un comune sparso.\nL'area urbana di Pontecagnano si sviluppa lungo la Strada Statale 18 ed \u00e8 ormai contigua con la frazione di Sant'Antonio. La cittadina dista 10\u00a0km dal centro di Salerno, 5\u00a0km da Bellizzi, 12\u00a0km da Battipaglia e 17\u00a0km da Olevano sul Tusciano. Il limite comunale settentrionale \u00e8 segnato a nord dal colle della Maddalena, a ovest dal fiume Picentino, ad est dal torrente Asa e dal fiume Tusciano e a sud dal mar Tirreno.\nLungo la fascia costiera si estende Magazzeno, frazione composta da ville sparse, villaggi turistici, discoteche e lidi, conosciuta anche come litoranea di Pontecagnano.\nIl centro \u00e8 situato ad est del fiume Picentino, la citt\u00e0 \u00e8 divisa dalla rete ferroviaria per cui la zona a nord \u00e8 la pi\u00f9 abitata e industrializzata mentre quella sud \u00e8 soprattutto coltivata mediante impianti serricoli. Lungo la statale 18 si sviluppa Sant'Antonio, frazione quasi contigua al capoluogo, successivamente si trova la zona industriale della citt\u00e0. Il territorio dopo il ponte sul torrente Asa, diviso dalla statale 18 appartiene a nord al comune di Montecorvino Pugliano e a sud al comune di Pontecagnano Faiano, qui si trova la frazione detta di Pagliarone. Al di sotto della ferrovia \u00e8 situata la frazione Corvinia, localit\u00e0 in cui \u00e8 situato l'aeroporto che segna i confini con Bellizzi. Il confine con Battipaglia invece, in localit\u00e0 Picciola, in prossimit\u00e0 del litorale \u00e8 segnato dal corso basso del fiume Tusciano. Verso i monti si incontrano le localit\u00e0 di Trivio Granata e di Baroncino, seguite dalla frazione di Faiano ai confini con la parte pi\u00f9 bassa del comune di Montecorvino Pugliano confine che viene delimitato dal corso d'acqua delle Sette Bocche e anche con Giffoni Valle Piana.\nClima.\nLa stazione meteorologica pi\u00f9 vicina \u00e8 quella di Salerno Pontecagnano Faiano.\nIl clima \u00e8 di tipo Mediterraneo, in base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a ; quella dei mesi pi\u00f9 caldi, luglio e agosto, \u00e8 di . Le precipitazioni medie annue sono abbondanti, superiori ai , con un minimo tra la tarda primavera e l'estate ed una regolare ed elevata distribuzione nel resto dell'anno.\nStoria.\nIl territorio dell'odierno comune di Pontecagnano Faiano vanta una frequentazione che risale all'et\u00e0 del rame (3500 - 2300 a.C.). Gli scavi archeologici hanno documentato l'esistenza di due santuari, una porzione del centro abitato (oggi visitabile presso il Parco Archeologico) e due necropoli che complessivamente hanno restituito circa sepolture databili in una cronologia che va dal 3.500 a.C. fino all'alto medioevo.\nIn fase preistorica il sito fu abitato dalle popolazioni della cultura del Gaudo tipiche della Campania dell'et\u00e0 del rame. Tra il IX e l'VIII secolo a.C. emergono i classici tratti della cultura villanoviana tipici della fase pi\u00f9 arcaica della civilt\u00e0 etrusca (v. Etruria campana), a cui risalgono le iscrizioni oggi conservate al Museo archeologico nazionale di Pontecagnano insieme a numerosi altri reperti.\nNel IV secolo a.C. il centro viene a contatto diretto con alcune popolazioni limitrofe (Sanniti, Greci, Lucani); le tracce archeologiche restituiscono le influenze che le nuove culture hanno esercitato nella societ\u00e0 urbana. Per il periodo romano sappiamo grazie alle fonti di Plinio il Vecchio e Strabone che i romani edificarono sul sito della citt\u00e0 etrusco-campana, nel 268 a.C. Picentia per accogliere una parte della trib\u00f9 italica dei Picentini deportata dalle Marche. Picentia insorger\u00e0 due volte contro Roma, al tempo di Annibale schierandosi dalla parte di quest'ultimo, fatto che porter\u00e0 i romani a fondare una nuova colonia, oggi Salerno, per controllare il territorio e i ribelli durante la Guerra Sociale quando viene distrutta (89 a.C.). Notizie che trovano conferme nei reperti archeologici. L'autonomia amministrativa perduta e la dispersione degli abitanti ridussero l'antico centro a frequentazioni modeste, attestate con ogni probabilit\u00e0 poco oltre la caduta dell'Impero Romano.\nNel 1755 Pontecagnano Faiano era ancora unito a Salerno, come si evince dal Catasto Onciario in cui si evidenziano i luoghi antichi che porteranno alla federazione delle tre frazioni di Ponte, Cagnano e Faiano che formeranno un comune autonomo federandosi fra loro. Fino al 1820, il territorio dell'attuale comune di Pontecagnano Faiano faceva parte del comune di Montecorvino. Il 25 gennaio 1820 con decreto reale 1876 Montecorvino venne diviso in due dipartimenti: Rovella e Pugliano. Successivamente il Consiglio Comunale di Montecorvino Pugliano divise il comune in frazioni: Pugliano, Torello, Faiano e Pontecagnano con capoluogo Pugliano. Il comune di Pugliano era in quel periodo, in condizioni ottimali sia per la crescita demografia sia per il miglioramento delle condizioni di vita dovute alla bonifica, iniziata gi\u00e0 con i Borboni, che grazie alla bont\u00e0 dei terreni portarono al trasferimento di molte famiglie nelle zone del piano e nel 1806 diedero vita ad un primo movimento per la costituzione di Pontecagnano che all'epoca contava meno di 200 abitanti in comune autonomo. Il notevole sviluppo economico e demografico delle zone del piano e la lontananza dalla Casa Comunale fu il motivo scatenante della separazione dei due comuni. Il Decreto Regio del 18 giugno 1911 stabil\u00ec la nascita del comune di Pontecagnano Faiano; mentre il comune di Montecorvino Pugliano rimase formato dalle frazioni di Santa Tecla, Capaccio, Gallara, Torello, Pagliarone. Dal territorio del nuovo comune saranno escluse molte localit\u00e0 di confine, che erano parte integrante di Pontecagnano, che continueranno ad appartenere a Salerno ma che all'epoca rientravano nell'area marittima.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2020 la popolazione straniera residente era di persone (8% sul totale della popolazione). Le nazionalit\u00e0 maggiormente rappresentate sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Montecorvino Pugliano - Montecorvino Rovella - Pontecagnano - Acerno dell'arcidiocesi di Salerno-Campagna-Acerno, comprendente cinque parrocchie.\nL'altra confessione cristiana presente \u00e8 quella Evangelica con due comunit\u00e0.\nGeografia antropica.\nCentri abitati.\nLo statuto comunale di Pontecagnano Faiano non menziona alcuna frazione. In base al 14\u00ba Censimento Generale della Popolazione e delle Abitazioni, i centri abitati sono:\nEconomia.\nL'economia del comune si basa essenzialmente sulle attivit\u00e0 agricole.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele quello denominato Faiano e Formula.\nDi seguito \u00e8 presentata una tabella relativa alle amministrazioni che si sono succedute negli ultimi anni."}
{"id": "101559", "revid": "33689", "url": "https://it.wikipedia.org/wiki?curid=101559", "title": "Wolfenstein 3D", "text": "Wolfenstein 3D \u00e8 un videogioco del tipo sparatutto in prima persona ambientato contro l'esercito nazista, sviluppato da id Software e pubblicato da Apogee Software per MS-DOS nel 1992. In seguito venne convertito per molte altre piattaforme.\nIl gioco \u00e8 ispirato ai giochi \"Castle Wolfenstein\" e \"Beyond Castle Wolfenstein\" della Muse Software.\n\u00c8 stato ritenuto uno tra i videogiochi che ha reso popolare il genere su PC.\nTrama.\n\"Wolfestein 3D\" \u00e8 suddiviso in due trilogie di episodi. Il giocatore prende i panni del capitano William Joseph Blazkowicz detto B.J., un soldato statunitense di origini polacche, imprigionato dalle armate naziste nel castello del titolo. Nel primo episodio l'obiettivo di Blazkowicz, inizialmente armato soltanto di un coltello e una pistola (recuperata dopo aver ucciso una guardia nella sua cella), \u00e8 la fuga. Dopo diversi scontri con guardie armate e semplici soldati, da cui recupera di volta in volta armi e munizioni, il protagonista si ritrova ad affrontare il primo boss: il capo delle guardie Hans Grosse. Nel secondo episodio, \"Operation: Eisenfaust\", dovr\u00e0 affrontare mutanti armati di mitragliatrici che prendono il posto dei normali soldati incontrati fino a quel momento. Lasciata quindi la prigione B.J. si ritrova a dover combattere questa minaccia biologica. Il boss di questo episodio \u00e8 il dottor Shabbs, uno scienziato pazzo che per sfuggire all'attacco tira siringhe come fossero delle freccette. Nel terzo episodio \"Die, Fuhrer, Die!\", B.J. \u00e8 impegnato in una incursione nel f\u00fchrerbunker, dove come ultimo boss incontra Adolf Hitler in persona equipaggiato con un esoscheletro robotico.\nLa seconda trilogia, ambientata prima delle vicende precedentemente narrate, segue le avventure del protagonista nel porre fine allo sviluppo di armi biologiche che i nazisti stanno preparando per la conquista del mondo. In \"A Dark Secret\" B.J. \u00e8 impegnato nella distruzione del primo laboratorio di ricerca e dello scienziato da cui tutto \u00e8 nato, il dottor Otto Giftmacher. \"Trail Of The Madman\" \u00e8 ambientato invece in un ricco castello in cui cercare i piani per lo sviluppo delle armi biologiche protetti da Gretel Grosse (sorella di Hans). \"Confrontation\", l'ultimo capitolo, \u00e8 la somma di tutto ci\u00f2 che il protagonista ha passato nelle avventure precedenti (mutanti, Hans Grosse, ecc), compreso Hitler che ricompare come spettro. Il boss finale \u00e8 il generale Fettgesicht, responsabile e capo supremo della guerra in atto.\nModalit\u00e0 di gioco.\n\"Wolfenstein 3D\" ha una visuale in prima persona, con la mano e l'arma attualmente impugnata dal protagonista visibili in primo piano. In basso si dispone di un pannello informativo con i dati di gioco e un volto del protagonista, che appare pi\u00f9 o meno ferito in proporzione ai punti ferita perduti, misurati in percentuale; un'interfaccia molto simile a quella usata poi dal famoso \"Doom\". Il personaggio pu\u00f2 spostarsi nelle quattro direzioni e ruotare su s\u00e9 stesso, mentre non si pu\u00f2 variare la mira in verticale.\nIl gioco \u00e8 suddiviso in livelli a labirinto, di difficolt\u00e0 crescente. In ogni livello sono presenti vari nemici in quantit\u00e0 variabile, armi e munizioni, oggetti in grado di ripristinare i punti vitali, chiavi per aprire porte chiuse, e tesori. Ogni episodio si conclude con lo scontro con un boss da battere che permette il passaggio all'episodio successivo. Per procedere negli episodi \u00e8 per\u00f2 sufficiente finire 9 livelli su 10, l'ultima infatti \u00e8 una missione segreta accessibile soltanto da una porta particolare nascosta.\nArmi, oggetti e tesori.\nIl giocatore inizia ogni episodio in possesso di un coltello e di una pistola. Percorrendo i livelli viene in possesso di un mitragliatore automatico e di un mitra a canne rotanti. Le armi utilizzano lo stesso tipo di munizioni, recuperabili sui cadaveri dei nemici o in giro per i livelli. \u00c8 possibile trovare tre diversi oggetti che fungono da medikit: piatti pieni di cibo, cassette del pronto soccorso e cibo per cani. Inoltre \u00e8 possibile recuperare 1% interagendo con le pozze di sangue ma solo quando la salute \u00e8 inferiore al 10%.\nOltre a uccidere i nemici e completare i livelli, \u00e8 possibile aumentare il proprio punteggio recuperando i tesori dei nazisti. Ogni punti il giocatore guadagna una vita. Nel gioco vi sono due tipi di chiavi, una d'oro e una argento: servono generalmente ad aprire le porte corazzate che proteggono gli ascensori per i livelli successivi. L'oggetto pi\u00f9 raro del gioco \u00e8 una sfera azzurra con al centro la testa del giocatore: raccoglierla fornisce al giocatore una vita in pi\u00f9, il recupero totale della salute e 25 munizioni.\nSviluppo.\nAspetti tecnici.\nIl motore grafico pseudo-3D di \"Wolfenstein 3D\" \u00e8 stato creato da id Software utilizzando una particolare tipologia del ray casting. Una tecnologia similare era gi\u00e0 stata utilizzata per \"Hovertank 3D\" prima e \"Catacomb 3-D\", anche se limitata all'uso di 16 colori su schermo. John Carmack, il principale realizzatore della tecnologia, ha dichiarato di averla realizzata dopo avere visto una technology demo di \"\", dei Looking Glass Studios.\nSomiglianze con \"Castle Wolfenstein\".\nInizialmente il gioco doveva avere pi\u00f9 somiglianze rispetto all'originale \"Castle Wolfenstein\"; in particolare l'aspetto stealth doveva essere pi\u00f9 sviluppato e doveva esserci la possibilit\u00e0 di cercare oggetti nei cadaveri o di trascinarli per nasconderli; idee abbandonate perch\u00e9, secondo gli autori, avrebbero potuto rallentare eccessivamente il ritmo di gioco e rendere i controlli troppo complessi.\nAccoglienza.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove \"Wolfenstein 3D\" risulta all'11\u00ba posto.\nEredit\u00e0.\n\"Wolfenstein 3D\" \u00e8 considerato comunemente il primo sparatutto in prima persona: in realt\u00e0, pur non essendolo nel senso stretto del termine, \u00e8 stato il primo ad avere un grande successo di pubblico. Oltre al suo immediato seguito \"Spear of Destiny\", esistono diversi \"cloni\" del gioco, alcuni di essi realizzati con il medesimo motore grafico: ' e il seguito '; \"\" e \"Operation Body Count\" della Capstone Software; \"Super 3D Noah's Ark\", versione non-violenta realizzata da Wisdom Tree. Fra i giochi che, almeno a livello tecnico, sono ispirati ad esso: \"Ken's Labyrinth\", \"Lethal Tender\", \"Nitemare 3D\", \"The Fortress Of Dr. Radiaki\" e \"Depth Dwellers\".\nTuttavia, la maggior parte di questi titoli ebbe scarso successo commerciale data l'uscita pressoch\u00e9 contemporanea di \"Doom\", che rivoluzion\u00f2 la struttura del genere degli sparatutto in prima persona migliorandoli sotto ogni punto di vista, soprattutto a livello tecnico. Alla fine del 1994 \u00e8 uscito (da parte di Apogee) \"Rise of the Triad\", gioco che inizialmente era stato ideato come seguito di \"Wolfenstein 3D\"; per avere il nuovo capitolo della serie occorre aspettare fino al 2001, anno dell'uscita di \"Return to Castle Wolfenstein\". Nel 2003 viene distribuito gratuitamente ', una versione dedicata al multiplayer. Del 2008 \u00e8 il gioco per telefoni cellulari \"Wolfenstein RPG\". Nell'agosto 2009 esce \"Wolfenstein\", seguito/prequel di \"Return to Castle Wolfenstein\" realizzato da Raven Software, accolto piuttosto freddamente da pubblico e critica. Dopo il passaggio della id Software a Bethesda Softworks lo sviluppo della serie passa nelle mani di MachineGames, che realizza ', reboot della serie e ottimo successo commerciale. Della stessa MachineGames escono un'espansione intitolata \"Wolfenstein: The Old Blood\" (2015), un seguito intitolato ' (2017) e gil spin-off ' e \"Wolfenstein: Cyberpilot\" (2019).\nControversie.\nPer via dell'uso di simboli e riferimenti nazisti e per l'utilizzo di Horst-Wessel-Lied (\"La Canzone di Horst Wessel\") ossia l'inno ufficiale del Partito Nazionalsocialista Tedesco dei Lavoratori come colonna sonora della schermata iniziale del gioco, Wolfenstein 3D \u00e8 stato bloccato in Germania nel 1994, seguendo il verdetto dell'Amtsgericht M\u00fcnchen del gennaio 1994 (Az. 2Gs167/94).\nLa versione per Super Nintendo, proprio per non incappare in problemi giudiziari di questo genere, \u00e8 stata modificata in modo da non riportare svastiche e altri simboli della propaganda nazista. Inoltre i cani sono stati sostituiti da grossi ratti, e il colore del sangue \u00e8 stato cambiato, mutandolo in \"sudore\".\nIn una riedizione della Activision, la texture \u00e8 stata completamente modificata."}
{"id": "101560", "revid": "125751253", "url": "https://it.wikipedia.org/wiki?curid=101560", "title": "Serie C1 1995-1996", "text": "La Serie C1 1995-1996 \u00e8 stata la diciottesima edizione del terzo livello del campionato italiano di calcio, disputato tra il 19 settembre 1995 e il 5 giugno 1996 e concluso con la promozione del , del , dell' e del .\nStagione.\nAggiornamenti.\nIl \u00e8 stato escluso dal nuovo campionato di Serie C1 ed \u00e8 quindi stato rimpiazzato dal retrocesso , appositamente ripescato.\nIl Barletta Calcio Sport \u00e8 fallito ed \u00e8 stata fondata ufficialmente, in luogo della societ\u00e0 precedente, l'Associazione Calcio Barletta ammessa dalla Federazione al campionato di Eccellenza Puglia 1995-1996. L'Associazione Sportiva Siracusa \u00e8 stata radiata dalla Federazione per inadempienze verso la Covisoc; ha raccolto la sua eredit\u00e0 la formazione siracusana di Promozione \"U.S. Marcozzi\". Barletta e Siracusa sono quindi stati rimpiazzati da e , retrocessi nel campionato di C1 precedente.\nGirone A.\nStagione.\nRiscatto immediato per il : i romagnoli riconquistano la B dopo 2 anni, mentre ai play-off arriva la promozione, dopo 7 anni, dell', che nella finale giocata a Modena batte un'altra favorita per la promozione, il . La lotta per retrocedere vide immischiati sul fondo della classifica i bergamaschi del che salutano la C1 dopo 4 anni, mentre ai play-out retrocedono i toscani della e i lombardi che vengono sconfitti rispettivamente da e .\nClassifica finale.\nLegenda:\nRegolamento:\nNote:\nGirone B.\nStagione.\nNel girone B il riconquista la seconda serie dopo 12 mesi, ma la sorpresa arriva dai play-off: la finale, giocata a Foggia, vede prevalere il , che battendo il ben pi\u00f9 noto e blasonato ai tiri di rigore trova una storica promozione tra i cadetti guidato dall'allenatore delle promozioni Osvaldo Jaconi. La lotta salvezza vede la retrocessione del , arenato sul fondo da diversi mesi e, ai play-out, di e , rispettivamente per mano di e . Alla fine la squadra nolana sar\u00e0 radiata dai campionati professionistici e ripartir\u00e0 dall'Eccellenza campana.\nClassifica finale.\nLegenda:\nRegolamento:"}
{"id": "101561", "revid": "8489", "url": "https://it.wikipedia.org/wiki?curid=101561", "title": "Wolfenstein 3d", "text": ""}
{"id": "101562", "revid": "8489", "url": "https://it.wikipedia.org/wiki?curid=101562", "title": "Wolf 3d", "text": ""}
{"id": "101568", "revid": "123731159", "url": "https://it.wikipedia.org/wiki?curid=101568", "title": "Schleswig-Holstein-Sonderburg-Gl\u00fccksburg", "text": "Schleswig-Holstein-Sonderburg-Gl\u00fccksburg (in danese: Slesvig-Holsten-S\u00f8nderborg-Lyksborg, o Gl\u00fccksborg), da Gl\u00fccksburg nella parte pi\u00f9 settentrionale della Germania, \u00e8 un ramo del casato degli Oldenburg (in lingua danese: Oldenborg), da cui hanno avuto origine le casate reali di Danimarca, Norvegia e la deposta casata reale di Grecia.\nQuesto particolare ramo deriva dai duchi di Schleswig-Holstein-Sonderburg-Beck: l'ultimo di loro, Federico Guglielmo, divenne duca di Gl\u00fccksburg e cambi\u00f2 il suo titolo in \"duca di Schleswig-Holstein-Sonderburg-Gl\u00fccksburg-Beck\". N\u00e9 i duchi di Beck, n\u00e9 i duchi di Gl\u00fccksburg furono sovrani, ma tennero le loro terre come feudi dei duchi sovrani di Schleswig e Holstein, dei re di Danimarca e (dopo il 1773) dei duchi di Holstein-Gottorp.\nFederico Guglielmo era sposato con Luisa Carolina, principessa di Assia-Kassel, una nipote del re Federico V di Danimarca. Il suo quarto figlio, Cristiano, venne scelto dal re Federico VII di Danimarca, che non aveva figli che potessero succedergli, come suo erede. Cristiano era sposato alla cugina del re, Luisa d'Assia.\nGuglielmo, il secondo figlio del principe ereditario Cristiano e della principessa Luisa, venne eletto re di Grecia il 30 marzo 1863 per succedere al deposto Ottone I di Grecia dei Wittelsbach, e prese il nome di Giorgio I di Grecia. Suo padre divenne re di Danimarca come \"Cristiano IX\" il 15 novembre 1863.\nCarlo, secondo figlio di Federico VIII di Danimarca (a sua volta figlio maggiore di Cristiano IX), divenne re di Norvegia il 18 novembre 1905 come Haakon VII di Norvegia.\nLe figlie di Cristiano IX, Alessandra e Dagmar (che prese il nome di Maria Feodorovna), sposarono rispettivamente Edoardo VII d'Inghilterra e Alessandro III di Russia. Nel 1914 i discendenti del re Cristiano IX di Danimarca sedevano su tanti troni europei quanto quelli della regina Vittoria."}
{"id": "101569", "revid": "1342360", "url": "https://it.wikipedia.org/wiki?curid=101569", "title": "Serie C1 1996-1997", "text": "La Serie C1 1996-1997 fu il sessantanovesimo campionato di terzo livello di calcio disputato in Italia, e il diciannovesimo a svolgersi con questa formula. Disputato tra il 1\u00ba settembre 1996 e il 15 giugno 1997 si e concluso con la promozione del , della , dell' e del .\nStagione.\nImportante novit\u00e0 introdotta nell'estate del 1996 fu l'apertura delle squadre di Serie C ai calciatori stranieri; ad ogni squadra fu offerta la possibilit\u00e0 di tesserarne tre. Le favorite dei due gironi sembravano la e l'ambizioso . Gli emiliani, \u00ab\"con undici volti nuovi nella rosa\"\u00bb e una \u00ab\"rivoluzione in tutti i settori\"\u00bb, puntavano \u00ab\"al ritorno tra i cadetti\"\u00bb, mentre i campani, la cui dirigenza non celava l'ambizione di diventare \u00ab\"la seconda squadra di Napoli\"\u00bb, ottenuta la possibilit\u00e0 di giocare le proprie gare interne allo San Paolo furono \u00ab\"massicciamente rinforzati\"\u00bb. \u00ab\"Consistente\"\u00bb, secondo \"L'Unit\u00e0\", \u00ab\"il gruppo delle avversarie. Nel gruppo settentrionale il Como, il Modena, l'Alessandria e il Fiorenzuola sono le squadre pi\u00f9 attrezzate per puntare almeno ai \"play-off\"; in quello meridionale occhio all'Ascoli, all'Atletico Catania, all'Avellino e al Gualdo\"\u00bb. Tra le possibili sorprese erano indicati il neopromosso Treviso, che aveva confermato la maggior parte della squadra (\u00ab\"ha un'ossatura di base solida e lo ha dimostrato la scorsa stagione: gioca per fare gol e sa divertire il pubblico del Tenni\"\u00bb) e il Sora\u00bb.\nBuona parte di questi pronostici fu sovvertita dai verdetti del campo: la SPAL, in particolare, fin\u00ec in zona retrocessione, mentre il Modena and\u00f2 incontro a problemi societari che le costarono anche una penalizzazione. A candidarsi alla promozione diretta nel gruppo settentrionale furono cos\u00ec le emergenti , ed il , che and\u00f2 in fuga nel girone di ritorno e conquist\u00f2 la terza promozione consecutiva, rientrando in Serie B dopo 42 anni di assenza. A vincere i \"play-off\" fu il ; quinti per una classifica avulsa favorevole, i brianzoli guidati da Luigi Radice sconfissero le favorite emiliane e fecero ritorno in B dopo tre anni. Con lo , retrocesso con anticipo, caddero nella serie inferiore il , dopo un anno, e la SPAL, sconfitta in casa dalla matricola nei \"play-out\".\nAnche nel girone meridionale non conobbero particolari fortune le favorite della vigilia; a primeggiare furono le squadre provenienti dalla B. La , facendo \u00ab\"della praticit\u00e0 e dell'ermeticit\u00e0 difensiva la sua forza\"\u00bb, prese il largo nel girone di ritorno, mentre l', forte di un'ambiziosa campagna acquisti, chiuse secondo e si aggiudic\u00f2 i \"play-off\". Pi\u00f9 affollata la zona retrocessione, alla quale, grazie ad un energico recupero, scamp\u00f2 l'; con l' gi\u00e0 staccato sul fondo, gli spareggi condannarono alla quarta serie il ed il , che pure si era distinto positivamente nella prima met\u00e0 del torneo.\nGirone A.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 578 gol, per una media di 1,88 reti a partita. Di seguito, la classifica dei marcatori.\nGirone B.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 532 gol, per una media di 1,74 reti a partita. Di seguito, la classifica dei marcatori."}
{"id": "101570", "revid": "1444886", "url": "https://it.wikipedia.org/wiki?curid=101570", "title": "Ingegneria dei materiali", "text": "L'ingegneria dei materiali \u00e8 un settore dell'ingegneria che si occupa di studiare e caratterizzare le propriet\u00e0 dei materiali in modo da ottimizzarne l'impiego in vari campi tecnologici, migliorarne le prestazioni e studiare materiali innovativi da impiegarsi in luogo di altri materiali meno appropriati o dalle prestazioni non pi\u00f9 soddisfacenti per una determinata applicazione.\nI fondamenti si trovano nella chimica inorganica ed organica, nella scienza dei materiali, nella metallurgia, nella tecnologia dei materiali polimerici, metallici, ceramici, compositi e dell'elettronica, dei materiali per uso biomedico e dei materiali aerospaziali, nella chimica fisica, nella scienza della corrosione e nelle tecnologie di protezione dalla corrosione.\nProspettiva storica.\nNella nostra cultura i materiali sono pi\u00f9 radicati di quanto ci si renda conto. I trasporti, le case, l'abbigliamento, l'industria alimentare, praticamente ogni aspetto della vita di tutti i giorni \u00e8 influenzato dai materiali.\nDa un punto di vista storico, lo sviluppo e l'evoluzione della societ\u00e0 sono stati intimamente legati all'abilit\u00e0 degli uomini a produrre e lavorare materiali per supplire alle loro necessit\u00e0. In effetti, le antiche civilt\u00e0 sono state denominate in base al livello di sviluppo dei materiali (et\u00e0 della pietra, del bronzo e del ferro). Nell'antichit\u00e0 pi\u00f9 remota, gli uomini avevano accesso solo ad un numero molto limitato di materiali, quelli presenti in natura come legno, argilla e cos\u00ec via. Con il tempo scoprirono propriet\u00e0 dei materiali che potevano essere modificate da trattamenti termici e per aggiunta di altre sostanze.\nSolamente negli ultimi 100 anni si sono sviluppate conoscenze che hanno dato la possibilit\u00e0 di modellare in misura notevole le caratteristiche dei materiali. Lo sviluppo di tecnologie che rendono la nostra esistenza cos\u00ec confortevole \u00e8 strettamente collegato alla disponibilit\u00e0 di materiali appropriati. Un miglioramento delle conoscenze di un tipo di materiale, infatti, spesso prelude al progresso di una tecnologia. Per esempio, non sarebbe stata possibile l'automobile senza la disponibilit\u00e0 di acciaio a basso costo o di altri materiali comparabili. Nella nostra era, i sofisticati dispositivi elettronici si basano su componenti costituiti dai cosiddetti materiali semiconduttori.\nScienza e ingegneria dei materiali.\nTalvolta \u00e8 utile suddividere la disciplina che riguarda la scienza e l'ingegneria dei materiali nelle sottodiscipline 'scienza dei materiali' ed 'ingegneria dei materiali'. Con la prima si intende la disciplina che studia le relazioni fra strutture e propriet\u00e0 dei materiali. Invece per ingegneria dei materiali si intende la progettazione o l'ingegnerizzazione della struttura di un materiale, sulla base delle suddette correlazioni struttura-propriet\u00e0, per produrre un determinato insieme di propriet\u00e0. Da un punto di vista funzionale, il ruolo di uno scienziato dei materiali \u00e8 quello di sviluppare o produrre per sintesi nuovi materiali, mentre ad un ingegnere dei materiali si richiede di creare nuovi prodotti o nuovi sistemi usando materiali gi\u00e0 esistenti e/o sviluppare tecniche per la lavorazione dei materiali. La maggior parte dei laureati nel campo dei materiali vengono formati per diventare sia scienziati che ingegneri dei materiali.\nEsigenza di nuovi materiali.\nNonostante gli enormi progressi di questi ultimi anni nel campo della scienza e dell'ingegneria dei materiali, restano ancora numerose sfide, tra cui, da un lato lo sviluppo di materiali sempre pi\u00f9 sofisticati, e dall'altro la valutazione dell'impatto ambientale della produzione di questi ultimi. A questo proposito, l'energia nucleare mantiene qualche promessa, ma restano ancora da risolvere numerosi problemi la cui risoluzione richieder\u00e0 necessariamente materiali adeguati per quello che riguarda i combustibili, le strutture di contenimento e la collocazione delle scorie radioattive.\nIl trasporto richiede energia. Riducendo il peso dei veicoli e aumentando la temperatura di funzionamento dei motori si potr\u00e0 migliorare l'efficienza dei combustibili. Rimangono da sviluppare a tale scopo nuovi materiali strutturali a bassa densit\u00e0 ed elevata resistenza. Inoltre vi \u00e8 il riconosciuto bisogno di trovare fonti di energia nuove e poco costose. I materiali ricopriranno senza dubbio un ruolo significativo in questi sviluppi. Per esempio, \u00e8 stato dimostrato che \u00e8 fattibile la conversione diretta dell'energia solare in energia elettrica, ma le celle solari sono costituite da materiali abbastanza complessi e costosi. \nPer assicurare a questa tecnologia lo sviluppo desiderato, \u00e8 necessario progettare materiali ancora meno costosi e sempre pi\u00f9 efficienti nella conversione. Molti polimeri sono derivati di risorse non rinnovabili, cio\u00e8 non in grado di essere rigenerate. Queste stanno gradualmente esaurendosi, per cui \u00e8 necessario scoprire altri giacimenti, sviluppare nuovi materiali con propriet\u00e0 comparabili associate ad un minore impatto ambientale e/o aumentare il riciclo sviluppando nuove tecniche di riciclaggio. Questi aspetti insieme a quello economico, accrescono l'importanza del ciclo di vita \"nascita-morte\" (ovvero cradle-to-grave, dalla culla alla tomba) dei materiali nell'intero processo di fabbricazione.\nSbocchi professionali.\nGli ingegneri dei materiali si occupano di sostanze di ogni tipo: polimeri naturali e sintetici, plastiche, metalli, ceramiche, resine e sostanze minerali. Trovano lavoro principalmente in aziende del settore industriale e manifatturiero (meccanica, energia, trasporti, costruzioni ecc.), ma anche nel settore chimico-farmaceutico e biomedico, per societ\u00e0 di ingegneria, universit\u00e0 e centri di Ricerca &amp; Sviluppo pubblici e privati.\nIl luogo di lavoro pu\u00f2 variare dal laboratorio di prove, dove si analizzano e collaudano i materiali, agli uffici, dove si studiano i dati, agli impianti di produzione.\nGli sbocchi professionali tipici del laureato in Ingegneria dei Materiali e delle Nanotecnologie presso il Politecnico di Milano sono le industrie per la produzione dei materiali, per la loro trasformazione e per la progettazione con i materiali; il settore del trattamento delle superfici; l\u2019industria dei materiali polimerici; le industrie operanti con i materiali nei settori della meccanica, dell\u2019energia, dei trasporti, delle costruzioni e dell'elettronica. I laureati in Ingegneria dei Materiali e delle Nanotecnologie, previo superamento dell'Esame di Stato, possono iscriversi all'Albo dell'Ordine degli Ingegneri, con il titolo di Ingegnere Iunior.\nLe possibilit\u00e0 di inserimento professionale del laureato magistrale in Ingegneria dei Materiali presso l'Universit\u00e0 degli studi di Padova sono nella progettazione, realizzazione e sviluppo di prodotti o processi complessi e/o innovativi in aziende che producono o utilizzano materiali, nonch\u00e9 in enti o laboratori di ricerca operanti nel campo dei nuovi materiali.\nLa forte interdisciplinarit\u00e0 di questo tipo di laurea ha permesso fino ad oggi ai neolaureati magistrali in Ingegneria dei Materiali di trovare occupazione in aziende operanti in diversi settori industriali:\nIngegneria dei materiali in Italia.\nNonostante l'ingegneria dei materiali sia un settore relativamente giovane, \u00e8 in rapida espansione ed in Italia diversi atenei offrono corsi di laurea in Ingegneria dei Materiali o Scienza dei Materiali."}
{"id": "101572", "revid": "772124", "url": "https://it.wikipedia.org/wiki?curid=101572", "title": "Per aspera ad astra", "text": "Per aspera ad astra oppure Per aspera sic itur ad astra \u00e8 una frase latina, spesso usata quale motto o incitazione, che significa letteralmente: \u00abattraverso le asperit\u00e0 sino alle stelle\u00bb. Si tratta di una frase relativamente recente in questa forma, anche se frasi simili si possono trovare nei classici: Virgilio (\"Eneide\" IX, 641); Lucio Anneo Seneca, che scrisse nell\u2019opera \"Hercules furens\": \"non est ad astra mollis e terris via\" ('non esiste alcuna via semplice dalla terra alle stelle').\nOrigini.\nL\u2019origine viene dalla Grecia. Si ritiene infatti, sebbene non ve ne sia certezza, che le sue radici si rinvengano nella mitologia greca, secondo la quale solamente gli eroi, una volta morti, avrebbero avuto l\u2019onore di salire all\u2019Olimpo. Questo cammino verso \u201cle stelle\u201d era dunque riservato a chi aveva avuto una vita impavida, per definizione ricca di asperit\u00e0 e pericoli.\nUtilizzo.\nL'efficacia del motto \u00e8 inoltre dovuta alla paronomasia fra i due termini, che gli conferisce un suono altamente espressivo. Altre locuzioni simili infatti, sono \"Ad augusta per angusta\" (\"Alle cose eccelse attraverso le difficolt\u00e0\") e \"Per crucem ad lucem\" (\"Attraverso la croce si giunge alla luce\")."}
{"id": "101573", "revid": "120692151", "url": "https://it.wikipedia.org/wiki?curid=101573", "title": "Serie C1 1997-1998", "text": "La Serie C1 1997-1998 \u00e8 stata la ventesima edizione del terzo livello del campionato italiano di calcio, disputato tra il 31 agosto 1997 e il 15 giugno 1998 e concluso con la promozione del , del , della e della .\nGirone A.\nIl girone A rivede dei pronti ritorni in Serie B: infatti, e ritornano subito in B dopo un anno di purgatorio. La squadra romagnola vince largamente il girone, mentre i lombardi dovranno attendere la vittoria nei play-off contro il sul neutro di Perugia ai tempi supplementari per tornare nei cadetti.\nLa lotta salvezza vede condannata alla C2 una gi\u00e0 caduta da tempo, ai play-out la seguiranno i piemontesi dell' (sconfitta dalla ) e i toscani del (sconfitti da un'altra toscana, la ). \nClassifica finale.\nLegenda:\nRegolamento:\nNote:\nGirone B.\nNel girone B il ritrova subito la B dopo un anno di C1, mentre la , promossa dopo i play-off battendo sul neutro di Ancona la dopo i supplementari, la riconquista dopo 5 anni, questa volta sotto la nuova denominazione dopo il fallimento del 1993, avvenuto quindi dopo l'ultimo debutto in cadetteria. \nLa lotta per la salvezza, invece, vede immischiato un , altro e ultimo retrocesso dai cadetti l'anno precedente dopo Cosenza, Cesena e Cremonese, in grosse difficolt\u00e0 (non solo finanziarie), tanto che retrocede per la seconda volta consecutiva finendo in Serie C2 dopo 10 anni (dalla quale ripart\u00ec dopo il fallimento del 1986 e la rifondazione del 1987), dopo aver perso i play-out contro la e a 12 mesi dalla caduta dalla Serie B, ma a causa del fallimento finanziario e successiva radiazione dai campionati dell', i rosanero vengono ripescati dalla FIGC. Niente da fare per il di Fabrizio Miccoli e la neopromossa , che, rispettivamente, ritornano in C2 dopo: anch'esso 10 anni con l'ultimo posto nella classifica finale e solo un anno a seguito della sconfitta ai play-out contro la .\nClassifica finale.\nLegenda:\nRegolamento:\nNote:"}
{"id": "101578", "revid": "1990325", "url": "https://it.wikipedia.org/wiki?curid=101578", "title": "Unione Socialista Indipendente", "text": "L'Unione Socialista Indipendente (USI) \u00e8 stato un partito politico italiano. Fu fondato in un congresso svoltosi a Milano il 28 e il 29 marzo 1953, per iniziativa di Aldo Cucchi e Valdo Magnani, usciti dal PCI il 27 gennaio 1951 e poi espulsi il 1\u00ba febbraio successivo, per le loro posizioni critiche sui legami tra il PCI e l'URSS. Veniva anche definita Magnacucchi in forma volgarizzata.\nRottura con il PCI.\nA Reggio Emilia dal 19 al 21 gennaio 1951 si svolse il \"VII congresso della Federazione Reggiana del Partito Comunista Italiano\".\nSegretario della Federazione era il deputato Valdo Magnani, stimato intellettuale e medaglia di bronzo ottenuta come antifascista combattente durante la guerra di liberazione in Jugoslavia.\nL'onorevole Magnani, dopo aver svolto la sua relazione in qualit\u00e0 di segretario, chiese la parola per illustrare, a titolo personale, un documento nel quale rifiutava la tesi che qualora l'Armata Rossa dell'Unione Sovietica avesse oltrepassato i confini italiani \"senza che noi siamo attaccati da altri, rappresenti una possibile via di avanzata per il movimento operaio in Italia\". Ed aggiungeva che:\nLa posizione politica che venne espressa da Magnani a favore di \"una concezione della rivoluzione democratica dei lavoratori che riconosce - nel quadro della solidariet\u00e0 internazionale delle forze socialiste - le vie originali, in questo periodo storico, della classe operaia per realizzare l'unit\u00e0 nazionale e il socialismo nell'eguaglianza tra le nazioni\", suscit\u00f2 quasi subito una risposta repressiva dei dirigenti stalinisti del PCI, e ci\u00f2 costrinse Valdo Magnani a dimettersi dal Partito Comunista.\nAnche Aldo Cucchi, deputato del PCI e medaglia d'oro per la sua attivit\u00e0 di comandante e combattente antifascista durante la resistenza, quando venne a conoscenza che il documento di Magnani, nel quale si \"chiedeva di aver fiducia nei lavoratori italiani come artefici della rivoluzione socialista in Italia\", era stato respinto senza alcuna democratica discussione, condividendo la linea politica espressa in tale mozione, rassegn\u00f2 le dimissioni dal partito.\nLa risposta della dirigenza del PCI fu quella di non accogliere le dimissioni e di espellere i due deputati con durissime accuse denigratorie, e con affermazioni quali: \u201cspregevole traditore\u201d e \u201cprovocatore agente del nemico\u201d.\nIl segretario nazionale del PCI, l'on. Palmiro Togliatti, rilasci\u00f2 una dichiarazione ai giornali nella quale afferm\u00f2: \u201canche nella criniera di un nobile cavallo possono esservi due pidocchi\u201d.\nFurono assai pochi tra gli iscritti al PCI quelli che si associarono alle scelte di Valdo Magnani e Aldo Cucchi, anche perch\u00e9 l'apparato del partito anzich\u00e9 entrare nel merito delle opinioni politiche, pose tutto sul piano personale e di una dura intimidazione, e us\u00f2 spregevolmente il termine \u201cMagnacucchi\u201d.\nAnche i comportamenti degli organi del Partito Socialista Italiano \u2013 che allora era legato al PCI da un patto di unit\u00e0 d'azione che ruppe solo alla fine del 1956 \u2013 furono assai simili a quelli dei dirigenti comunisti.\nNascita del MLI.\nDi fronte a tale situazione Magnani e Cucchi costituirono un \u201cComitato d'azione per l'unit\u00e0 e l'indipendenza del movimento operaio in Italia\u201d.\nNel maggio 1951, in un incontro svoltosi a Roma tra i due ex esponenti comunisti con altri provenienti da correnti socialiste o azioniste\u00a0\u2013 come: Lucio Libertini, Giuliano Pischel, Vera Lombardi e Vito Scarongella \u2013 si concord\u00f2 di operare per realizzare \u201cl'unificazione di tutti i socialisti sulla base dell'autonomia sia dai partiti borghesi sia dai comunisti\u201d, e a tal fine si costitu\u00ec il Movimento Lavoratori Italiani (MLI), che non voleva essere un nuovo partito ma soprattutto un centro di coordinamento e iniziativa a livello nazionale. Inoltre dal 16 giugno 1951 si inizi\u00f2 a pubblicare il settimanale \"Risorgimento socialista\".\nMentre organizzativamente si incominciarono a costituire dei comitati nei principali centri italiani, e a Rovigo si form\u00f2 la Federazione Socialista Autonoma \"G. Matteotti\" e si stabilirono legami di solidariet\u00e0 con componenti della sinistra europea, le posizioni politiche del MLI furono di opposizione al governo di centro destra, per una politica estera di indipendenza sia di fronte alla Russia sia di fronte all'America, e si ribadiva che il capitalismo di stato sovietico non poteva essere scambiato con un regime socialista.\nNascita dell'USI.\nAffinando i propri obiettivi, nel 1952 il MLI propose al PSI e ai socialdemocratici del PSDI, la formazione di liste socialiste unitarie autonome, ma i due partiti preferirono rispettivamente l'alleanza con i comunisti e con i democristiani.\nDi fronte a tali chiusure il MLI, assieme ad una frazione della sinistra del PSDI e ad autonomisti espulsi dal PSI, nel corso di un congresso svoltosi a Milano il 28-29 marzo 1953 \u2013 al quale parteciparono come osservatori/alleati anche i socialisti-cristiani capeggiati dall'onorevole Gerardo Bruni \u2013 si costitu\u00ec l\u2019Unione Socialista Indipendente (USI), che come compito immediato si pose la partecipazione alla lotta elettorale del 7 giugno, anche per sconfiggere quella legge che fu definita \u201cla legge truffa\u201d, una legge premio che venne battuta dai risultati elettorali.\nNel nuovo partito confluirono, quindi:\nAlle elezioni politiche del 7 giugno 1953 ottenne circa 225\u00a0000 voti alla Camera (pari allo 0,8%), senza conseguire seggi. Quindi le liste del socialismo indipendente, nonostante la povert\u00e0 di mezzi ed una organizzazione embrionale, riuscirono ad essere presenti in 22 circoscrizioni su 31, ed ottennero una brillante affermazione, con risultati superiori al 1% in 14 circoscrizioni su 22 (i risultati migliori nelle province di Trento con il 1,71% e e di Ferrara con il 1,68%).\nSuccessivamente l'USI apr\u00ec un'azione politica con l'obiettivo di un incontro tra tutti i socialisti per chiedere ai governi del paese un'apertura a sinistra.\nRicongiungimento con il PSI.\nLa nuova fase prosegu\u00ec fino al memorabile anno 1956: quello del XX congresso del Partito Comunista Sovietico e del \"Rapporto Kruscev\" sui crimini di Stalin, e poi dei fatti di Polonia e della invasione dell'Ungheria da parte dell'Armata Rossa.\nNel 1956, specie da parte delle forze autonomiste esistenti all'interno del PSI, si superarono sia pure con difficolt\u00e0 vecchi steccati e pregiudizi stalinisti, e Valdo Magnani e altri dirigenti dell'USI divennero interlocutori di un dibattito sempre pi\u00f9 aperto, e in varie parti d'Italia vi furono anche delle alleanze elettorali in occasione delle elezioni amministrative di quell'anno.\nDiverso fu l'orientamento di Aldo Cucchi che scelse, anche se formalmente con pochi sostenitori, l'alleanza con il PSDI.\nLo svolgimento degli avvenimenti e il cambiamento delle posizioni politiche del PSI tra il 1956 e l'inizio del 1957, portarono di fatto al superamento di gran parte delle ragioni ideali che erano state alle radici della costituzione dell'USI.\nIl 3 febbraio 1957, il 2\u00ba congresso dell'USI deliber\u00f2 lo scioglimento del partito e la confluenza nel PSI, che avvenne il 24 marzo, mentre gi\u00e0 nel 1956 Aldo Cucchi aveva aderito al PSDI.\nIl 29 marzo 1957 \"Risorgimento socialista\" chiudeva la pubblicazione, mentre, sulla base di precisi riconoscimenti e di un accordo sottoscritto a livello nazionale, gli iscritti all'USI confluivano nel PSI.\nNel 1961 Valdo Magnani, ritenendo superati i motivi della sua secessione del 1951, chiese di essere riammesso nel PCI, che accolse la sua richiesta nel 1962."}
{"id": "101580", "revid": "709406", "url": "https://it.wikipedia.org/wiki?curid=101580", "title": "Germain Hess", "text": "Biografia.\nNacque a Ginevra, ma gi\u00e0 nel 1805 si spost\u00f2 con la famiglia in Russia dove il padre, un artista, si trasfer\u00ec per cercare lavoro. Studi\u00f2 medicina all'Universit\u00e0 di Tartu, dove si laure\u00f2 nel 1825.\nSi interess\u00f2 alla chimica e, dopo un incontro con il famoso chimico svedese J\u00f6ns Jakob Berzelius, si trasfer\u00ec a Stoccolma per studiare con lui. Al suo ritorno in Russia si un\u00ec ad una spedizione per lo studio della geologia degli Urali, prima di stabilirsi a Irkutsk per la pratica medica.\nNel 1830 inizi\u00f2 ad occuparsi di chimica a tempo pieno, dedicandosi alla ricerca e all'insegnamento, diventando successivamente professore all'Istituto di tecnologia dell'Universit\u00e0 di San Pietroburgo. Qui pubblic\u00f2 nel 1840 il suo articolo pi\u00f9 famoso, riguardante la legge che ne porta il nome.\nHess si interess\u00f2 anche allo studio dei minerali, tra cui il tellururo di argento (Ag2Te), che fu chiamato hessite in suo onore. Scopr\u00ec inoltre che l'ossidazione dello zucchero porta alla formazione di acido saccarico."}
{"id": "101582", "revid": "1632387", "url": "https://it.wikipedia.org/wiki?curid=101582", "title": "Battaglia navale (gioco)", "text": "La battaglia navale \u00e8 un gioco di carta e matita per due giocatori, estremamente popolare e diffuso in tutto il mondo. \u00c8 stato anche commercializzato come gioco da tavolo da diverse case editrici di giochi, tra cui la Milton Bradley.\nDescrizione.\nPer giocare a battaglia navale occorrono quattro tabelle (due per giocatore), tutte di uguali dimensioni (per esempio 10\u00d710 o un'altra dimensione concordata dai giocatori). I quadretti della tabella sono identificate da coppie di coordinate, corrispondenti a riga e colonna; tradizionalmente si usano lettere per le colonne e numeri per le righe (perci\u00f2 le celle sono \"A-1\", \"B-6\", e cos\u00ec via). All'inizio, i giocatori devono \"posizionare le proprie navi\" segnandole su una delle loro due griglie (che terranno nascoste all'avversario per tutta la durata del gioco).\nUna \"nave\" occupa un certo numero di quadretti adiacenti in linea retta (orizzontale o verticale) sulla tabella. Due navi non possono toccarsi. I giocatori si accordano preliminarmente su quante navi disporre e di quali dimensioni. Si pu\u00f2 notare che molti giocatori utilizzano (anche non sempre in modo consistente) una particolare terminologia per riferirsi alle navi delle varie dimensioni; per esempio un sottomarino \u00e8 di solito una nave di dimensione 3, insieme all'incrociatore, un cacciatorpediniere \u00e8 di dimensione 2 e le navi di lunghezza superiore sono corazzate (dimensione 4) e cos\u00ec via. Una volta posizionate le navi, il gioco procede a turni. Il giocatore di turno \"spara un colpo\" dichiarando un quadretto (per esempio, \"B-5\"). L'avversario controlla sulla propria griglia se quella cella \u00e8 occupata da una sua nave. In caso affermativo risponde \"colpito!\" e marca quel quadretto sulla propria tabella; in caso negativo risponde \"acqua\" o \"mancato\". Sulla seconda tabella in dotazione i giocatori prendono nota dei colpi che hanno sparato e del loro esito. Quando un colpo centra l'ultimo quadretto di una nave non ancora affondata, il giocatore che subisce il colpo dovr\u00e0 dichiarare \"colpito e affondato!\" e la nave si considera persa. Vince il giocatore che fa affondare tutte le navi dell'avversario per primo\nVarianti.\nLa battaglia navale \u00e8 un gioco molto diffuso, che pu\u00f2 essere giocato anche solo con carta e matita; non c'\u00e8 dunque da stupirsi se le regole sono note secondo numerose varianti. Fra gli aspetti variabili ci sono la dimensione della griglia e il numero di navi da piazzare delle varie lunghezze. Per alcuni giocatori (non per tutti) \u00e8 illegale posizionare navi in caselle adiacenti sulla griglia. Qualcuno, inoltre, ammette anche il posizionamento diagonale o non rettilineo delle navi. \nUn'altra variante comune (e in effetti dotata di una certa coerenza) prevede che il giocatore di turno possa sparare tanti colpi quante sono le sue navi non ancora affondate. Nelle versioni anglosassoni, a questa variazione si aggiunge il fatto che chi risponde rivela solo il numero dei colpi andati a segno, non quale singolo colpo sia mancato o colpito: questo rende il gioco pi\u00f9 interessante, trasformandolo in un gioco di intuizione. Analogo effetto ha una regola opzionale francese secondo cui non si rivela solo se un colpo \u00e8 andato a segno o mancato, ma c'\u00e8 la risposta \"in vista\" per i colpi finiti in caselle di mare adiacenti a una nave. Il gioco diventa ancora pi\u00f9 intrigante se i \"colpi\" a disposizione di ciascun giocatore sono tre per turno e dunque dalle risposta dell'avversario non si ricevono informazioni banali di colpi andati a segno o a vuoto, bens\u00ec informazioni pi\u00f9 complesse (p. es. colpito per la prima volta un caccia; affondato un caccia gi\u00e0 colpito col n. X e colpita per la prima volta una corazzata, ecc.), per cui, segnando sugli schemi i \"colpi\" con il numero del turno di giocata, si arriva a ricostruire le fasi delle bordate andate a segno e individuare la sagoma delle navi nella posizione corretta solo con basandosi sulla logica e con una intelligente tattica di gioco.\nLe varianti sono comunque molteplici e i repertori di giochi con carta e matita ne raccolgono diversi, pi\u00f9 o meno affini al gioco originale. Significativamente differente \u00e8 una versione diffusa principalmente nel mondo anglosassone, in cui vengono posizionate sulla griglia, anzich\u00e9 navi, \"parole\" (trascritte una lettera per cella). Quando un giocatore colpisce una cella, la lettera corrispondente (se presente) gli viene rivelata. La parola pu\u00f2 essere eliminata (\"affondata\") anche \"indovinandola\" prima di averne colpito tutte le lettere. Questa variante generalmente si gioca a punti (per esempio, 1 punto per ogni lettera colpita, 5 punti per ogni parola affondata, un bonus di 10 punti per le parole indovinate).\nLe case editrici di giochi hanno spesso proposto varianti della battaglia navale che sarebbero pi\u00f9 complicate da giocare con carta e matita, ad esempio in tre dimensioni (con sommergibili effettivamente posizionati in una griglia sottostante rispetto a quella che rappresenta la superficie dell'acqua). Esiste infine una categoria di giochi di logica per riviste di enigmistica che propongono una variante in cui occorre indovinare il posizionamento di una flotta di navi su una griglia quadrata sulla base di una serie di indizi (p.es., \"5 celle sulla riga A sono occupate da navi\"; \"tutte le navi di dimensione 4 sono disposte in verticale\", e cos\u00ec via; gli indizi devono essere sufficienti a consentire di individuare le navi in modo certo per via di ragionamento).\nUn'ulteriore alternativa prevede di poter inserire le navi anche adiacenti."}
{"id": "101584", "revid": "124458235", "url": "https://it.wikipedia.org/wiki?curid=101584", "title": "Serie C1 1998-1999", "text": "La Serie C1 1998-1999 \u00e8 stata la ventunesima edizione del terzo livello del campionato italiano di calcio, disputato tra il 6 settembre 1998 e il 16 giugno 1999 e concluso con la promozione dell', della , della e del .\nStagione.\nAggiornamenti.\nL' non si iscrive al campionato per problemi finanziari, al suo posto viene ripescato il .\nGirone A.\nIl girone A viene dominato da una piccola sorpresa: l', squadra di Alzano Lombardo, vince il proprio girone ed ottiene una storica promozione in B, con 5 punti di vantaggio sul , ai play-off invece la batte sul neutro di Cremona il e ritrova i cadetti dopo 3 anni.\nPer la lotta salvezza, niente da fare per un retrocesso gi\u00e0 da tempo, in seguito retrocederanno i varesotti del e il che retrocesse in maniera assurda e clamorosa: durante la gara casalinga del 3 aprile 1999 contro il , i patavini vincono per 2-0 contro i lombardi anche egli in lotta per non retrocedere ma alla fine la gara verr\u00e0 vinta a tavolino da quest'ultima con lo stesso risultato perch\u00e9 i veneti infransero la nuova regola della Serie C che prevedeva di schierare in campo per tutti i novanta minuti almeno un Under 21. Un giovanissimo Simone Barone (in forza ai biancoscudati, che in quella gara and\u00f2 a segno) fu sostituito dall'allenatore Adriano Fedele con un compagno di squadra pi\u00f9 grande anagraficamente di lui. Entrambe le compagini arrivarono a 40 punti ma furono i lombardi a prevalere sui veneti per classifica avulsa, mentre gli euganei furono costretti a giocare i play-out (che persero contro il ). \u00c8 un'altra dura batosta per il Padova che in tre anni passa dalla Serie A alla Serie C2.\nClassifica finale.\nLegenda:\nRegolamento:\nGirone B.\nNel girone B ci sono altre sorprese fra i promossi: la conquista una storica promozione in B, con 2 punti di vantaggio su un che aveva gi\u00e0 in mano la promozione ma che se la fa scippare dai marchigiani, mentre ai play-off, i non favoriti napoletani del , nei quali si erano qualificati per via della classifica avulsa favorevole rispetto al neoretrocesso Castel di Sangro e ai corregionali della Nocerina, ritrovano la B dopo 51 anni, battendo i rosanero nelle semifinali prima (1-0, sia all'andata alla Favorita di Palermo sia al ritorno al San Paolo di Napoli) e, in una finale tutta partenopea, la (che nel frattempo aveva battuto nelle semifinali il Giulianova, perdendo all'andata a Giulianova 3-2 ma rimontando al ritorno a Castellammare di Stabia 2-0) al Partenio di Avellino poi (2-0).\nPer la lotta salvezza retrocede l', staccata di 2 punti dal che, pur disputando i play-out, retrocede in C2 accompagnato dai salernitani della , per mano rispettivamente dell' e del . Per i satanelli si tratta della seconda retrocessione consecutiva, a dodici mesi dalla discesa in Serie C1.\nClassifica finale.\nLegenda:\nRegolamento:"}
{"id": "101585", "revid": "697352", "url": "https://it.wikipedia.org/wiki?curid=101585", "title": "Tonalit\u00e0", "text": ""}
{"id": "101586", "revid": "767487", "url": "https://it.wikipedia.org/wiki?curid=101586", "title": "Squadra Italia", "text": "Squadra Italia \u00e8 un gruppo musicale italiano formato nel 1994 e attivo fino al 2006.\nStoria.\nIl gruppo si \u00e8 formato in occasione del Festival di Sanremo 1994, quando present\u00f2 il brano \"Una vecchia canzone italiana\". Il progetto si ispir\u00f2 ai Mondiali di Calcio che si sarebbero svolti in quello stesso anno, essendo formato infatti da undici artisti, come in una squadra di calcio.\nIl pezzo, scritto da Stefano Jurgens e Marcello Marrocchi, si classific\u00f2 penultimo. Da questa partecipazione fu realizzato un album omonimo dove ciascun artista interpretava singolarmente una canzone del suo repertorio: i sette undicesimi della \"squadra\" incisero una canzone inedita per l'occasione.\nI suoi componenti furono scelti tra i tanti interpreti della musica italiana di stampo tradizionale e popolare: per il \"capitano\" della squadra, Nilla Pizzi, si tratt\u00f2 del suo ritorno dopo ben 33 anni, tralasciando la sua conduzione nel 1981 a fianco di Claudio Cecchetto. Per i due esponenti folk, Mario Merola e Lando Fiorini, fu invece il debutto nella manifestazione, insieme a Manuela Villa, figlia del \"Reuccio\" Claudio. I rimanenti artisti tornarono a calcare il palcoscenico del Festival tutti dopo diversi anni, mancandovi alcuni dalla met\u00e0 degli anni ottanta, altri ancora da pi\u00f9 tempo."}
{"id": "101587", "revid": "125110104", "url": "https://it.wikipedia.org/wiki?curid=101587", "title": "Federico Garc\u00eda Lorca", "text": "Sostenitore dichiarato delle forze repubblicane durante la guerra civile spagnola, fu catturato a Granada, dove si trovava ad alloggiare in casa di amici, e fucilato da uno squadrone della milizia franchista. Il suo corpo fu poi gettato \"in un burrone ad alcuni chilometri alla destra di Fuentegrande\".\nBiografia.\nL'infanzia.\nGarc\u00eda Lorca nacque a Fuente Vaqueros, nella provincia di Granada (in Andalusia), il 5 giugno del 1898, figlio di Federico Garc\u00eda Rodr\u00edguez un ricco possidente terriero, e di Vicenta Lorca Romero (1870-1959), un'insegnante, seconda moglie del padre, dalla fragile e cagionevole salute, al punto che ad allattare il figlio non sar\u00e0 lei stessa, ma una balia, moglie del \"capataz\" del padre, e che tuttavia eserciter\u00e0 una profonda influenza nella formazione artistica del figlio: lascia infatti presto l'insegnamento per dedicarsi all'educazione del piccolo Federico, al quale trasmette la sua passione per il pianoforte e la musica:\nLa madre gli trasmetter\u00e0 altres\u00ec quella coscienza profonda della realt\u00e0 degli indigenti e quel rispetto per il loro dolore che Garc\u00eda Lorca riverser\u00e0 all'interno della propria opera letteraria.\nFederico trascorre un'infanzia intellettualmente felice ma fisicamente afflitta da malattie nell'ambiente sereno e agreste della casa patriarcale di Fuente Vaqueros fino al 1909, quando la famiglia, che nel frattempo si era accresciuta di altri tre figli - Francisco, Conchita e Isabel, mentre un quarto, Luis, mor\u00ec all'et\u00e0 di soli due anni per polmonite - si trasferisce a Granada.\nGli studi e le conoscenze a Granada.\nA Granada frequenta il \"Colegio del Sagrado Coraz\u00f3n\", che era diretto da un cugino di sua madre, e nel 1914 si iscrive all'Universit\u00e0, frequentando dapprima la facolt\u00e0 di giurisprudenza (non gi\u00e0 per personale aspirazione, ma per seguire i desider\u00ee paterni) per poi passare a quella di lettere. Conosce i quartieri gitani della citt\u00e0, che entreranno a far parte della sua poesia, come dimostra il suo \"Romancero\" del 1928.\nIncontra per la prima volta in questo periodo il letterato Melchor Fern\u00e1ndez Almagro e il giurista Fernando de los R\u00edos, futuro \"Ministro de Instrucci\u00f3n P\u00fablica\" durante il periodo denominato Seconda Repubblica Spagnola: entrambi (e in special modo il secondo) aiuteranno in modo concreto la carriera del giovane Federico. Inizia nel frattempo lo studio del pianoforte sotto la guida del maestro Antonio Segura e diventa un abile esecutore del repertorio classico e di quello del folclore andaluso. Con il musicista granadino Manuel de Falla, con cui stringe un'intensa amicizia, collabora all'organizzazione della prima \"Fiesta del Cante jondo\" (13 - 14 giugno 1922).\nGli interessi che segnano il periodo formativo spirituale del poeta sono la letteratura, la musica e l'arte che apprende dal professor Mart\u00edn Dom\u00ednguez Berrueta che sar\u00e0 suo compagno nel viaggio di studio in Castiglia, dal quale nascer\u00e0 la raccolta in prosa \"Impresiones y paisajes\" (\"Impressioni e paesaggi\")\nL'ingresso alla \"Residencia de Estudiantes\".\nNel 1919 il poeta si trasferisce a Madrid per proseguire gli studi universitari e, grazie all'interessamento di Fernando de los R\u00edos, ottiene l'ingresso nella prestigiosa \"Residencia de Estudiantes\", confidenzialmente chiamata dai suoi ospiti \"la resi\", che era considerata il luogo della nuova cultura e delle giovani promesse del '27.\nAll'Universit\u00e0 stringe amicizia con Luis Bu\u00f1uel e Salvador Dal\u00ed, cos\u00ec come con molti altri personaggi di grande rilievo della storia spagnola. Tra questi, Gregorio Mart\u00ednez Sierra, il Direttore del Teatro Eslava, dietro invito del quale Garc\u00eda Lorca scriver\u00e0, la sua opera teatrale d'esordio, \"Il maleficio della farfalla\".\nNella \"Residencia\" Garc\u00eda Lorca rimane nove anni (fino al 1928), tranne i soggiorni estivi alla \"Huerta de San Vicente\", la casa di campagna, e alcuni viaggi a Barcellona e a Cadaqu\u00e9s ospite del pittore Salvador Dal\u00ed, a cui lo lega un rapporto di stima e amicizia che coinvolger\u00e0 presto anche la sfera sentimentale.\nLe prime pubblicazioni.\n\u00c8 di questo periodo (1919-1920) la pubblicazione del \"Libro de poemas\", la preparazione delle raccolte \"Canciones\" e \"Poema del Cante jondo\" (\"Poema del Canto profondo\"), al quale fa seguito il dramma teatrale \"El maleficio de la mar\u00edposa\" (\"Il maleficio della farfalla\", che fu un fallimento: fu rappresentata una sola volta, e in seguito allo scarso successo Garc\u00eda Lorca decise di non farla pubblicare) nel 1920 e nel 1927 il dramma storico \"Mariana Pineda\" per il quale Salvador Dal\u00ed disegna la scenografia.\nSeguiranno le prose d'impronta surrealista \"Santa Luc\u00eda y san L\u00e1zaro\", \"Nadadora sumeringa\" (\"La nuotatrice sommersa\") e \"Suicidio en Alejandr\u00eda\", gli atti teatrali \"El paseo de Buster Keaton\" (\"La passeggiata di Buster Keaton\") e \"La doncella, el marinero y el estudiante\" (\"La ragazza, il marinaio e lo studente\"), oltre le raccolte poetiche \"Primer romancero gitano\", \"Oda a Salvador Dal\u00ed\" e un gran numero di articoli, composizioni, pubblicazioni varie, senza contare le letture in casa di amici, le conferenze e la preparazione della rivista granadina \"Gallo\" e la mostra di disegni a Barcellona.\nIl conflitto interiore e la depressione.\nLe lettere inviate in questo periodo da Lorca agli amici pi\u00f9 intimi, confermano che l'attivit\u00e0 febbrile improntata ai contatti e alle relazioni sociali che il poeta in quel momento vive nasconde in realt\u00e0 una intima sofferenza e ricorrenti pensieri di morte, malessere su cui molto incide il non poter vivere serenamente la propria omosessualit\u00e0. Al critico catalano Sebasti\u00e0 Gasch, in una lettera datata 1928, confessa la sua dolorosa condizione interiore:\nIl conflitto con la cerchia intima di parenti e amici raggiunge il suo apice allorch\u00e9 i due surrealisti Dal\u00ed e Bu\u00f1uel collaborano alla realizzazione del film \"Un chien andalou\", che Garc\u00eda Lorca legge come un attacco nei suoi confronti. Allo stesso tempo, la sua passione, acuta ma ricambiata per lo scultore Emilio Aladr\u00e9n, giunge a una svolta di grande dolore per Garc\u00eda Lorca nel momento in cui Aladr\u00e9n inizia la propria relazione con la donna che ne diverr\u00e0 moglie.\nLa borsa di studio e il soggiorno a New York.\nFernando de los R\u00edos, il suo amico protettore, venuto a conoscenza dello stato conflittuale del giovane Garc\u00eda Lorca gli concede una borsa di studio e nella primavera del 1929 il poeta lascia la Spagna e si reca negli Stati Uniti.\nL'esperienza statunitense, che dura fino alla primavera del 1930, sar\u00e0 fondamentale per il poeta, e dar\u00e0 come risultato una delle produzioni lorchiane pi\u00f9 riuscite, \"Poeta en Nueva York\", incentrata su quanto Garc\u00eda Lorca osserva con il suo sguardo partecipe e attento: una societ\u00e0 di troppo accesi contrasti tra poveri e ricchi, emarginati e classi dominanti, connotata da razzismo. Si rafforza in Garc\u00eda Lorca il convincimento della necessit\u00e0 di un Mondo nettamente pi\u00f9 equo, non discriminante.\nA New York, il poeta frequenta i corsi alla Columbia University, trascorre le vacanze estive, invitato dall'amico Philip Cummings, sulle rive del lago Edem Mills e, poi, presso la casa del critico letterario \u00c1ngel del R\u00edo e alla fattoria del poeta Federico de On\u00eds nel Newburg.\nAl rientro nella metropoli alla fine dell'estate rivede alcuni amici spagnoli tra i quali L\u00e9on Felipe, Andr\u00e9s Segovia, D\u00e1maso Alonso e il torero Ignacio S\u00e1nchez Mej\u00edas, che si trovava a New York con la famosa cantante La Argentinita, ma il 5 marzo del 1930, dietro invito della \"Instituc\u00edon hispanocubana de Cultura\", Garc\u00eda Lorca parte per Cuba.\nL'esperienza a Cuba.\nIl periodo trascorso a Cuba \u00e8 un periodo felice. Il poeta stringe nuove amicizie tra gli scrittori locali, tiene conferenze, recita poesie, partecipa a feste e collabora alle riviste letterarie dell'isola, \"Musicalia\" e \"Revista de Avance\", sulla quale pubblica la prosa surrealistica \"Degollac\u00edon del Bautista (Decapitazione del Battista)\".\nSempre a Cuba inizia a scrivere i drammi teatrali \"El p\u00fablico\" e \"As\u00ed que pasen cinco a\u00f1os\" (\"Finch\u00e9 trascorreranno cinque anni\") e l'interesse maturato per i motivi e i ritmi afrocubani lo aiuteranno a comporre la famosa lirica \"Son de negros en Cuba\" che risulta essere un canto d'amore per l'anima nera d'America.\nIl rientro in Spagna.\nNel luglio del 1930 il poeta rientra in Spagna che, dopo la caduta della dittatura di Primo de Rivera, sta vivendo una fase di intensa vita democratica e culturale.\nLa realizzazione del teatro ambulante.\nNel 1931, con l'aiuto di Fernando de los R\u00edos, che nel frattempo \u00e8 diventato Ministro della Pubblica istruzione, Garc\u00eda Lorca, con attori e interpreti selezionati dall\"'Istituto Escuela di Madrid\" con il suo progetto di Museo Pedagocico, realizza il progetto di un teatro popolare ambulante, chiamato \"La Barraca\" che, girando per i villaggi, rappresenta il repertorio classico spagnolo.\nConosce in questi anni Rafael Rodr\u00edguez Rap\u00fan, segretario de \"La Barraca\" e studente d'ingegneria a Madrid, che sar\u00e0 l'amore profondo dei suoi drammi e delle sue poesie e al quale dedicher\u00e0, bench\u00e9 non esplicitamente, i \"Sonetti dell'amor oscuro\", pubblicati postumi.\nGarc\u00eda Lorca, che \u00e8 l'ideatore, il regista e l'animatore della piccola troupe teatrale, vestito con una semplice tuta azzurra a significare ogni rifiuto di divismo, porta in giro negli ambienti rurali e universitari il suo teatro che riscuote grande successo e che svolge senza interruzione la sua attivit\u00e0 fino all'aprile del 1936, a pochi mesi dallo scoppio della guerra civile.\n\u00c8 durante questo tour con \"La Barraca\", che Garc\u00eda Lorca scrive le sue opere di teatro pi\u00f9 note, e denominate 'trilogia rurale': \"Bodas de sangre\", \"Yerma\" e \"La casa di Bernarda Alba\".\nLe ultime opere letterarie.\nL'attivit\u00e0 teatrale non impedisce a Garc\u00eda Lorca di continuare a scrivere e compiere diversi viaggi con gli amici madrileni, nella vecchia Castiglia, nei Paesi Baschi e in Galizia.\nAlla morte dell'amico banderillero e torero Ignacio S\u00e1nchez Mej\u00edas avvenuta il 13 agosto del 1934 (dopo che era stato ferito da un toro due giorni prima), il poeta dedica il famoso \"Llanto (Compianto\") e negli anni successivi pubblica \"Seis poemas galegos (Sei poesie galiziane\"), progetta la raccolta poetica del \"Div\u00e1n del Tamarit\" e porta a conclusione le opere teatrali \"Do\u00f1a Rosita la soltera\" o \"El lenguaje de las flores\" (\"Donna Rosita nubile o Il linguaggio dei fiori\").\nAll'inizio del 1936 pubblica \"Bodas de sangre\" (\"Nozze di sangue\"); il 19 giugno porta a termine \"La casa de Bernarda Alba\" dopo aver contribuito, nel febbraio dello stesso anno, insieme a Rafael Alberti e a Bergam\u00edn, a fondare l'\"Associazione degli intellettuali antifascisti\".\nLo scoppio della guerra civile.\nStanno intanto precipitando gli eventi politici. Tuttavia, Garc\u00eda Lorca rifiuta la possibilit\u00e0 di asilo offertagli da Colombia e Messico, i cui ambasciatori prevedono il rischio che il poeta possa esser vittima di un attentato a causa del suo ruolo di funzionario della Repubblica. Dopo aver respinto le offerte, il 13 luglio decide di tornare a Granada, nella casa della Huerta de San Vicente, per trascorrervi l'estate e tornare a trovare il padre.\nRilascia un'ultima intervista, al \u201cSol\u201d di Madrid, in cui c'\u00e8 una eco delle motivazioni che l'avevano spinto a rifiutare quelle offerte di vita fuori dalla Spagna appena menzionate, ed in cui tuttavia Garc\u00eda Lorca chiarisce e ribadisce la propria avversione verso le posizioni di estremismo nazionalistico, tipiche di quella destra che prender\u00e0 da l\u00ec a poco il potere, instaurando la dittatura:\n\"Io sono uno Spagnolo integrale e mi sarebbe impossibile vivere fuori dai miei limiti geografici; per\u00f2 odio chi \u00e8 Spagnolo per essere Spagnolo e nient'altro, io sono fratello di tutti e trovo esecrando l'uomo che si sacrifica per una idea nazionalista, astratta, per il solo fatto di amare la propria Patria con la benda sugli occhi. Il Cinese buono lo sento pi\u00f9 prossimo dello spagnolo malvagio. Canto la Spagna e la sento fino al midollo, ma prima viene che sono uomo del Mondo e fratello di tutti. Per questo non credo alla frontiera politica.\"\nPochi giorni dopo esplode in Marocco la ribellione franchista, che in breve tempo colpisce la citt\u00e0 andalusa e instaura un clima di feroce repressione.\nL'arresto e la fucilazione.\nIl 16 agosto 1936, il sindaco socialista di Granada (cognato del poeta) viene fucilato. Lorca, che si era rifugiato in casa dell'amico poeta falangista Luis Rosales Camacho, viene arrestato lo stesso giorno dall'ex rappresentante della CEDA, Ram\u00f3n Ruiz Alonso.\nNumerosi si levano gli interventi a suo favore, soprattutto da parte dei fratelli Rosales e del maestro de Falla; ma nonostante la promessa fatta allo stesso Luis Rosales che Garc\u00eda Lorca sarebbe stato rimesso in libert\u00e0 \"se non ci sono denunce contro di lui\", il governatore Jos\u00e9 Vald\u00e9s Guzm\u00e1n, con l'appoggio del generale Gonzalo Queipo de Llano, d\u00e0 ordine, segretamente, di procedere all'esecuzione: a notte fonda, Federico Garc\u00eda Lorca \u00e8 condotto a V\u00edznar, presso Granada, e all'alba del 19 agosto del 1936 viene fucilato sulla strada vicino alla \"Fuente grande\", lungo il cammino che va da V\u00edznar ad Alfacar. Il suo corpo non venne mai ritrovato. La sua uccisione provoca riprovazione mondiale: molti intellettuali esprimeranno parole di sdegno, tra le quali spiccano quelle dell'amico Pablo Neruda.\nUn documento della polizia franchista del 9 luglio 1965, ritrovato nel 2015, indicava le ragioni dell'esecuzione: \"massone appartenente alla loggia Alhambra\", \"praticava l'omosessualit\u00e0 e altre aberrazioni\".\nIl mancato ritrovamento del corpo di Lorca, tuttavia, accende un'intensa controversia circa i dettagli di questa esecuzione. Controversia ancora adesso tutt'altro che risolta.\nNel 2009 a Fuentegrande de Alfacar (Granada), tecnici incaricati dalle autorit\u00e0 andaluse di condurre uno studio specifico per l'individuazione della fossa comune, dove si suppone sia stato gettato il corpo, accertarono con l'impiego del georadar l'esistenza effettiva di una fossa comune con tre separazioni interne, dove riposerebbero sei corpi.\nIl 29 ottobre 2009, sotto la spinta del governo andaluso, sul sito individuato, iniziarono i lavori di scavo con l'obiettivo di individuare gli eventuali resti del poeta; questi avrebbero dovuto interessare un'area di circa 200 metri quadrati per una durata di circa due mesi.\nAssieme ai resti di Garc\u00eda Lorca era atteso il rinvenimento di quelli di almeno altre tre persone: i \"banderilleros\" anarchici Joaqu\u00edn Arcollas e Francisco Galad\u00ed e il maestro repubblicano Dioscoro Galindo. Secondo le autorit\u00e0 della regione autonoma dell'Andalusia, sarebbero stati sepolti nella stessa zona e forse nella stessa fossa comune anche l'ispettore fiscale Ferm\u00edn Rold\u00e1n e il restauratore di mobili Manuel Cobo. Nel 2011 per\u00f2 il governo dell'Andalusia ha interrotto le ricerche per mancanza di fondi. Infine, il 19 settembre 2012, il Tribunale di Granada ha archiviato la richiesta di esumazione, interrompendo con ci\u00f2 ogni attivit\u00e0 di ricerca.\nLorca sotto la dittatura franchista.\nLa dittatura di Franco, instauratasi, impone il bando sulle sue opere, bando in parte rotto nel 1953, quando un \"Obras completas\" - pesantemente censurata - viene fatto pubblicare. Quell'edizione tra l'altro non include i suoi ultimi \"Sonetos del amor oscuro\", scritti nel novembre del 1935 e recitati unicamente per gli amici intimi. Quei sonetti, di tema omosessuale, saranno addirittura pubblicati solo a partire dall'anno 1983.\nCon la morte di Franco nel 1975, Garc\u00eda Lorca ha potuto finalmente e giustamente tornare ad essere quell'esponente importantissimo della vita culturale e politica del proprio Paese.\nNel 1986, la traduzione in lingua inglese fatta dal cantante e autore Leonard Cohen della poesia di Garc\u00eda Lorca \"Peque\u00f1o vals vien\u00e9s\", e musicata dallo stesso Cohen, raggiunge il primo posto all'interno della classifica dei dischi pi\u00f9 venduti in Spagna.\nOggi, la memoria di Garc\u00eda Lorca viene solennemente onorata da una statua in Plaza de Santa Ana, a Madrid, opera dello scultore Julio L\u00f3pez Hern\u00e1ndez.\nL'opera poetica.\nPur esistendo importanti edizioni dell'opera completa di Lorca non si ha ancora un testo definitivo che metta fine ai dubbi e agli interrogativi nati intorno ai libri annunciati e mai pubblicati e non si \u00e8 ancora risolta la questione della genesi di alcune raccolte importanti.Si pu\u00f2 comunque dire che la produzione che conosciamo, insieme ai materiali inediti recentemente trovati, \u00e8 sufficiente ad offrirci una chiara testimonianza della corrispondenza dell'uomo con la sua poesia.\nIn un primo tempo Lorca manifesta il suo talento come espressione orale seguendo lo stile della tradizione giullaresca. Il poeta infatti recita, legge, interpreta i suoi versi e le sue \"pi\u00e8ce\" teatrali davanti agli amici e agli studenti dell'universit\u00e0 prima ancora che siano raccolte e stampate.\nMa Garc\u00eda Lorca, pur essendo un artista geniale ed esuberante, mantiene verso la sua attivit\u00e0 creativa un atteggiamento severo chiedendo ad essa due condizioni essenziali: \"amor y disciplina\".\nIl periodo andaluso.\n\"Impresiones y paisajes\".\nNella raccolta di prose \"Impresiones y paisajes\" che esce nel 1918 dopo il viaggio in Castiglia e Andalusia, Garc\u00eda Lorca afferma le sue grandi doti d'intuizione e di fantasia. La raccolta \u00e8 densa di impressioni liriche, di note musicali, annotazioni critiche e realistiche intorno alla vita, la religione, l'arte e la poesia.\n\"Libro de poemas\".\nNel \"Libro de poemas\", composto dal 1918 al 1920, Lorca documenta il suo grande amore per il canto e la vita. Dialoga con il paesaggio e con gli animali con il tono modernista di un Rub\u00e9n Dar\u00edo o un Juan Ram\u00f3n Jim\u00e9nez facendo affiorare le sue inquietudini sotto forma di nostalgia, di abbandoni, di angosce e di protesta ponendosi domande di natura esistenziale:\nIn questi versi sembra di sentire il sottofondo musicale che, modulando la pena del cuore, riflette la situazione d'incertezza vissuta e il suo distacco dalla fase dell'adolescenza.\nUn momento di grande rilevanza per la vita artistica di Federico Garcia Lorca \u00e8 l'incontro con il compositore Manuel De Falla avvenuto nel 1920. Grazie alla sua figura Lorca si avvicina al \"Cante Jondo, che mescolandosi con la sua poesia d\u00e0 origine alle raccolte delle Canciones Espa\u00f1iolas Antiguas, armonizzate al pianoforte proprio dallo stesso Lorca.\"\nIl periodo che va dal 1921 al 1924 rappresenta un momento molto creativo e di grande entusiasmo anche se molte delle opere prodotte vedranno la luce solo anni dopo.\n\"Poema del Cante jondo\".\nIl \"Poema del Cante jondo\", scritto tra il 1921 e il 1922 uscir\u00e0 solamente dieci anni dopo. In esso vi sono tutti i motivi del mondo andaluso ritmati sulle modalit\u00e0 musicali del \"cante jondo\" a cui il poeta aveva lavorato con il maestro de Falla in occasione della celebrazione della prima \"Fiesta del Cante jondo\" al quale Lorca aveva dedicato, nel 1922, la conferenza \"Importancia hist\u00f3rica y art\u00edstica del primitivo canto andaluz llamado \"cante jondo\"\".\nIl libro vuole essere un'interpretazione poetica dei significati legati a questo canto primitivo che esplode nella ripetizione ossessiva di suoni e di ritmi popolari, come nelle canzoni della \"siguiriya\", la \"sole\u00e1\", la \"petenera\", la \"ton\u00e1a\", la \"liviana\", accompagnate dal suono della chitarra:\n\"Primeras Canciones\", \"Suites - Canciones\".\nIn \"Primeras Canciones\" ma soprattutto in \"Canciones\", il poeta, su variazioni di tipo musicale espresse con un linguaggio cifrato, dimostra tutta la sua abilit\u00e0 nel cogliere il mondo della tenerezza infantile.\nManca in queste liriche ogni traccia di eloquenza e si nota una maggiore rapidit\u00e0 di sguardo e di sintesi che riesce a cogliere l'immagine di un paesaggio che sembra sospeso tra il sogno e la realt\u00e0:\nIn questi versi i colori, i suoni del mondo gitano vengono rappresentati attraverso una luce particolare che anima gli oggetti.\nCos\u00ec nella breve poesia \"Caracola\" (\"Conchiglia\") in cui il poeta, attraverso gli echi e i ritmi interiori, rivive il tempo lieto della fantasia e dell'infanzia:\n\"Romancero gitano\".\nIl successo popolare di Lorca avviene nel 1928 con \"Romancero gitano\" che descrive il sentimento di fatalit\u00e0, di mistero e di dolore del mondo andaluso.\nL'opera \u00e8 composta da diciotto liriche e comprende quattro nuclei tematici: quello del mondo umano nel quale i gitani lottano contro la \"Guardia Civil\"; quello del mondo celeste rappresentato dai \"romances\" di iconografia religiosa; quello delle forze oscure e per ultimo quello della realt\u00e0 di matrice storico-letteraria.\nAd accomunare questi quattro mondi vi \u00e8 la figura dei gitani con il loro carattere fiero e il loro primitivismo pagano verso i quali Lorca sente di possedere una componente comune che lo rende partecipe della loro sofferenza e della loro ribellione.\nIl \"Romancero\" si distingue per la ripetizione del verso spagnolo tradizionale (l'estribillo popular) e per le audaci metafore.\nRichiamando e facendo proprio, innovandolo, l'uso del romance come forma di scrittura ed impostazione per la sua opera.\nIn esso la parola poetica riesce a cogliere, armonicamente con il linguaggio e la psicologia del mondo gitano, l'oggetto in una dimensione mitica:\nIn \"Romancero\", attraverso il vento, i colori, i riferimenti simbolici, \u00e8 presente tutto l'universo emotivo del giovane Garc\u00eda Lorca che, con una poesia diretta, fa vibrare la terra d'Andalusia.\nLa \"nueva manera espiritualista\".\nIn seguito al \"Romancero gitano\", accolto con tanto favore popolare ma disapprovato da Salvador Dal\u00ed e da Luis Bu\u00f1uel per l'eccessivo lirismo tradizionalista, vi \u00e8 un breve periodo nel quale va situata l'esperienza delle prose poetiche di carattere surrealista, tra le quali \"Oda a Salvador Dal\u00ed\", insieme ad alcune bozze teatrali nelle quali il poeta cerca di superare l'elemento biografico senza per\u00f2 mai aderire completamente al movimento surrealista.\n\"Ode a Salvador Dal\u00ed\".\nNell'ode all'amico Salvador Dal\u00ed, Lorca oppone all'estetica del \"fiore asettico della radice quadrata\" l'immagine della rosa quotidiana come suo ideale di bellezza e di vita:\ne lo invita a non scordare l'importanza del sentimento d'amore e la sua verit\u00e0 umana:\nDa \"Poeta en Nueva York\" ai \"Sonetos del amor oscuro\".\n\"Poeta en Nueva York\".\nIl libro \"Poeta en Nueva York\", composto tra il 1929 e il 1930 ma pubblicato postumo nel 1940, e che alcuni identificano come la sua opera pi\u00f9 compiuta, comprende dieci gruppi di liriche, tra cui l\"'Ode a Walt Whitman\" e le composizioni nate nel periodo cubano, e costituisce un superamento della poetica precedente, arricchita di ardite immagini surrealiste.\n\"Poeta en Nueva York\" \u00e8 una raccolta poetica di gran complessit\u00e0 letteraria dovuta all'elaborazione del linguaggio poetico e alla molteplicit\u00e0 di prospettive contenute nei due temi essenziali che la compongono: la citt\u00e0 e il poeta. \nAttraverso il tema della citt\u00e0 Lorca esprime il sentimento di protesta contro la civilt\u00e0 moderna e la metropoli nella quale identifica il simbolo dell'angoscia e dell'alienazione umana. Nel 1931 New York gli era apparsa come:\nIl poeta descrive infatti la citt\u00e0 nordamericana come meccanismo stritolante e implacabile, alle cui vittime Garc\u00eda Lorca guarda con occhio commosso e sensibile. In particolare, poesie come \"New York oficina y denuncia\" o \"Panorama ciego de New York\" riflettono la sua incendiata critica nei confronti della disumanizzazione, del mancato rispetto nei confronti della natura e dell'emarginazione dei diseredati, che in \"Romancero gitano\" erano appunto rappresentati dai gitani, mentre in queste libro sono soprattutto la comunit\u00e0 nera:\nL'altro tema, legato alla propria storia personale, elabora un sentimento di nostalgia del passato e della felicit\u00e0 perduta:\nStruttura.\nA causa della complessa storia editoriale del manoscritto, dello stato originale dello stesso e delle sue posteriori manipolazioni, \u00e8 difficile sapere fino a che punto la struttura attuale corrisponde alle intenzioni del poeta. \nAd ogni modo, all'interno dell'opera si possono constatare due strutture: una esterna e una interna. La prima \u00e8 contraddistinta dai titoli delle diverse sezioni, che presentano questa raccolta come la cronaca poetica del viaggio a New York e all'Avana: il viaggio trattato nelle sezioni coincide approssimativamente con quello intrapreso da Garc\u00eda Lorca nel periodo tra il 1929 e il 1930, con l'arrivo a New York, il trasferimento nelle campagne del Vermont, il ritorno in citt\u00e0 e il viaggio all'Avana; mentre gran parte degli aspetti fondamentali della seconda appaiono in alcune epigrafi.\nLe sezioni sono dunque intitolate come segue: \nSono forse i poemi pi\u00f9 intimisti di tutta l'opera, che paragonano l'amarezza della sua vita nella metropoli con la felicit\u00e0 della sua infanzia (\"1910 (Intermedio)\"). Esprime inoltre la sua delusione per una rottura amorosa (\"Tu infancia en Menton\").\nDedicata ad \u00c1ngel del R\u00edo. In questa sezione mostra la sua solidariet\u00e0 con i neri d'America, denunciandone la situazione sociale e rivendicando la loro identit\u00e0, di cui elogia la vitalit\u00e0 e la purezza primigenia. \nDedicata a Rafael Rodr\u00edguez Rap\u00fan. Questa \u00e8 la sezione pi\u00f9 descrittiva della citt\u00e0 nordamericana in cui il poeta esprime l'impressione che gli provoc\u00f2 il vivere nella grande metropoli, la societ\u00e0 meccanizzata ed industrializzata e la disumanizzazione dell'economia capitalista. \nDedicata a Eduardo Ugarte. Il poeta scrive durante la sua permanenza nel Vermont e qui \u00e8 accentuata la sua depressione a causa della solitudine e del clima della montagna.\nDedicato a Concha M\u00e9ndez y Manuel Altolaguirre. Scritto durante la sua permanenza in campagna, nell'estate del 1929: le poesie di questa sezione alludono a fatti e persone che il poeta conobbe durante le vacanze. \nSezione dedicata a Rafael S\u00e1nchez Ventura nella quale appaiono nuovamente le tematiche della morte e della solitudine, soffermandosi in particolare sulle conseguenze di quest'ultima. \nDedicata ad Antonio Hern\u00e1ndez Soriano. I poemi di questa sezione sono stati scritti al ritorno del poeta a New York dopo le vacanze, con l'intento di denunciare la mancanza di solidariet\u00e0 del sistema capitalista americano e la sua mancanza di etica, tematiche evidenziate in particolar modo nel poema \"Nueva York (Oficina y denuncia)\". \nDedicata ad Armando Guibert, in questa sezione compaiono due poesie: \"Grito hacia Rom\"a e \"Oda a Walt Whitman\". In queste l'autore mette a confronto e denuncia la mancanza di amore da parte della Chiesa, rispetto all'amore puro e autentico personificato in Walt Whitman. \nLe poesie di questa sezione hanno un tono pi\u00f9 allegro rispetto alle altre: questo \u00e8 in parte dovuto all'ispirazione che il poeta trae dalla musicalit\u00e0 del valzer, il cui ritmo cerca di essere riprodurre con l'uso del ritornello, e in parte potrebbe essere dovuto alla partenza dalla metropoli. \nQuesta sezione, dedicata a Fernando Ortiz, presenta un unico componimento: \"Son de negros en Cuba\", in cui si mantiene un tono allegro e si nota un maggior ottimismo nei confronti della vita.\nCome spiegato dall'autore stesso in una conferenza, la creazione di questa struttura esterna ha lo scopo di rendere l'opera pi\u00f9 accessibile e comprensibile al grande pubblico. Nella stessa, l'autore allude anche alla volont\u00e0 di trasmettere l'immagine stereotipata del viaggiatore che si sente perso nella grande citt\u00e0 e cerca sollievo in campagna, provando felicit\u00e0 nel lasciare la metropoli e nel giungere a Cuba, sebbene anche la campagna si riveli differente dal luogo idilliaco da lui immaginato.\nCon le cinque epigrafi presenti nell'opera, che instaurano un dialogo con Cernuda, Guill\u00e9n, Aleixandre, Garcilaso e Espronceda, Lorca introduce il secondo tema della raccolta: l'infelicit\u00e0 amorosa. Ecco l'elenco:\nNella prima sezione, descrive come l'amore passi dalla furia per l'abbandono all'oblio.\nL'epigrafe, in apertura di \"Tu infancia en Menton\", rimanda a Guill\u00e9n: il poeta, addolorato per l'amore tradito, sembra voltarsi al passato, sebbene non rinunci a cercare una felicit\u00e0 pur sapendo che non potr\u00e0 avere la purezza della prima volta.\nIn apertura alla terza sezione, l'epigrafe da Aleixandre ripete il dolore di un amore infranto.\nLa citazione da Garcilaso apre il \"Poema doble del lago Eden\".\nLa citazione da Espronceda si legge nell'incipit di \"Luna y panorama de los insectos (Poema de amor)\" e sembra alludere al valore della libert\u00e0 che sprezza la morte.\nLe epigrafi lasciano intravedere un mondo complesso e una ricchezza di significati che non possono essere racchiusi in un'interpretazione univoca, rendendo cos\u00ec \"El poeta en Nueva York\" una delle opere pi\u00f9 complesse dell'autore.\n\"Seis poemas gallegos\".\n\"Seis poemas gallegos\" \u00e8 un'opera doppiamente unica nel panorama garc\u00edalorchiano: \u00e8 in galiziano, lingua differente da quella del poeta, e non vi sono altri esempi in tal senso all'interno della sua produzione letteraria. \u00c8 per questo particolarmente interessante conoscere come \u00e8 nata.\nLorca visita per la prima volta la Galizia nel 1916, in occasione di un viaggio di studi organizzato da uno dei suoi professori: visita Santiago di Compostela, A Coru\u00f1a, Lugo, Betanzos e Ferrol. Nella Residencia de Estudiantes di Madrid conosce il musicologo galiziano Jes\u00fas Bal y Gay, con l'aiuto del quale si avvicina al folclore musicale di quella terra, in un periodo durante il quale Garc\u00eda Lorca sta anche leggendo con grande passione i \"cancioneiros galego-portugueses\" ed autori galiziani come Rosal\u00eda de Castro, Manuel Curros Enr\u00edquez, Eduardo Pondal, Lu\u00eds Amado Carballo e Manuel Ant\u00f3nio.\nNel 1931 conosce Ernesto Guerra da Cal, nazionalista galiziano che fin dall'infanzia risiede a Madrid, e che lo introduce all'interno dell'entourage galiziano della capitale spagnola.\nNel maggio del 1932 Garc\u00eda Lorca realizza il suo secondo viaggio in Galizia, per dare una serie di conferenze. A Santiago di Compostela fa amicizia con Carlos Mart\u00ednez-Barbeito.\nNell'agosto del 1932, effettua un terzo viaggio in Galizia, viaggio legato al giro di spettacoli che la sua compagnia teatrale, \"La Barraca\", sta effettuando in varie citt\u00e0 e villaggi della regione, e in novembre tiene una serie di conferenze con Xos\u00e9 Filgueira Valverde, e pubblica nella rivista \"Yunque\" di Lugo il primo dei suoi \"poemas galegos\": \"Madrigal \u00e2 cibd\u00e1 de Santiago\", scritto con l'aiuto di Francisco Lamas e Lu\u00eds Manteiga.\nNel 1933, Lorca incontra Eduardo Blanco Amor, all'epoca corrispondente del quotidiano argentino \"La Naci\u00f3n\"; il giornalista si d\u00e0 da fare affinch\u00e9 Lorca venga conosciuto in Argentina, tanto che, quando Lorca percorre il Paese sudamericano, riceve una calorosa accoglienza da parte della popolazione, soprattutto quella di origine galiziana. Come ringraziamento, Lorca scrive \"C\u00e1ntiga do neno da tenda\", e una volta tornato in Spagna manterr\u00e0 con Blanco Amor una forte relazione di amicizia, il quale trascorrer\u00e0 varie volte il proprio tempo nella casa di Lorca a Fuente Vaqueros. \u00c8 sempre grazie all'aiuto di Blanco Amor che Federico Garc\u00eda Lorca riesce a pubblicare le sue composizioni in galiziano con il libro \"Seis poemas galegos\" del 1935, per i tipi dell'editorial N\u00f3s: le poesie sono composizioni che da un lato posseggono le stesse caratteristiche di spontaneit\u00e0 di quelle contenute in \"Canciones\", il libro di Lorca del (1927), ma che allo stesso tempo, hanno ritmi propri della tradizione letteraria della Galizia. Quanto alla difficolt\u00e0 di Garc\u00eda Lorca di scrivere in una lingua differente dalla propria, due sono le versioni succedutesi nel corso degli anni: quella di Ernesto Guerra da Cal, che nell'ultimo periodo della propria vita sostenne di essere l'autore della trasposizione in galiziano, affermazione che trov\u00f2 appoggio da parte di Xos\u00e9 Lu\u00eds Franco Grande, e quella, contrapposta, di Eduardo Blanco Amor, secondo la quale le poesie erano sotto tutti i punti di vista da attribuirsi a Garc\u00eda Lorca. \u00c8 quest'ultima tesi quella che ha trovato riscontro nelle indagini successive condotte da vari studiosi.\n\"Llanto por Ignacio S\u00e1nchez Mej\u00edas\".\nIn seguito alla morte dell'amico torero caduto nell'arena, Garc\u00eda Lorca scrive il \"Llanto por Ignacio S\u00e1nchez Mej\u00edas\" (1935), in quattro parti.\nIl componimento, dopo l'irrompente inizio della prima parte (\"La cogida y la muerte\" - Il cozzo e la morte -, introdotta e scandita dalle famose \"cinco de la tarde\" che suonano in tutti gli orologi del mondo), prende via via un tono pi\u00f9 pacato (nella seconda parte, \"La sangre derramada\" - Il sangue versato - e nella terza parte \"Cuerpo presente\" - Corpo presente) -, e cede alla fine all'elegia e al rimpianto per l'amico morto levandosi a ricordarne la grandezza al di l\u00e0 della morte (nella quarta e ultima parte \"Alma ausente\" -Anima assente -, che cos\u00ec termina):\n\"Div\u00e1n del Tamarit\".\nIl \"Div\u00e1n del Tamarit\", scritto fra il 1932 eil 1934 e pubblicato postumo nel 1940, rappresenta la fine del lungo monologo interiore per chiudersi nel silenzio del dramma personale con versi ormai privi di ogni scuola o maniera nei quali il poeta cerca la sua verit\u00e0 interiore.\nCASIDA DEL PIANTO\nHo chiuso la mia finestra\nperch\u00e9 non voglio udire il pianto,\nma dietro i grigi muri\naltro non s'ode che il pianto.\nVi sono pochissimi angeli che cantano,\npochissimi cani che abbaiano;\nmille violini entrano nella palma della mia mano.\nMa il pianto \u00e8 un cane immenso,\nil pianto \u00e8 un angelo immenso,\nil pianto \u00e8 un violino immenso,\nle lacrime imbavagliano il vento.\nE altro non s'ode che il pianto.\n\"Sonetos del amor oscuro\".\nIl 17 marzo 1984 verranno pubblicati gli undici \"Sonetti dell'amore oscuro\" sul giornale \"ABC\" che costituiscono il documento della passione privata omosessuale espressi attraverso la forma classica del sonetto.\nI sonetti verranno commentati dal poeta Vicente Aleixandre, che nel 1937 ne aveva ascoltato le prime composizioni, come \"prodigio di passione, di entusiasmo, di felicit\u00e0, di tormento, puro e ardente monumento all'amore... .\"\nL'opera teatrale.\nFrancisco Umbral nel suo saggio \"Lorca, poeta maldito\" pubblicato nel 1978 scrive: \"... tutta la drammaturgia di Lorca altro non \u00e8 che la rappresentazione della sua radicale e personale tragicit\u00e0 interiore\".\nL'opera teatrale di Lorca \u00e8 infatti la drammatica rappresentazione del conflitto ontologico personale dell'autore vissuta attraverso personaggi che denunciano le sue stesse inquietudini e tentano di ribellarsi agli stessi pregiudizi.\nLe prime commedie.\nIl tema del sogno e dell'evasione che assumer\u00e0 un ruolo fondamentale nella successiva drammaturgia lorchiana, \u00e8 affrontato nell'ingenuo dramma giovanile \"El maleficio de la mariposa\" un dramma in versi sull'impossibile amore tra uno scarafaggio e una farfalla, che non \u00e8 per\u00f2 accolto affatto bene dal pubblico e che spiegherebbe il perch\u00e9 Lorca abbia poi sempre dichiarato che \u00e8 \"Mariana Pineda\", del 1927, il suo primo copione per il teatro.\nAnche in quest'ultima opera, comunque, \u00e8 dominante il tema del desiderio di libert\u00e0 nel quale Mariana identifica l'amore e la persona amata.\nLe commedie da farsa.\n\"La zapatera prodigiosa\" (\"La calzolaia meravigliosa\") e \"El amor de don Perlimpl\u00edn con Belisa en su jard\u00edn\" sono due deliziose commedie ritagliate dal teatro di burattini che Lorca amava in modo particolare, e che, insieme a \"Los t\u00edteres de cachiporra\" (\"I burattini di legno\") e \"Retablillo de don Crist\u00f3bal\" (\"Teatrino di don Crist\u00f3bal\"), portano avanti il dialogo intimo del poeta tra lirismo e dramma.\nQueste commedie da farsa, come annunciano i sottotitoli, si muovono al ritmo dei \"ballet\" con infinita grazia e rappresentano, con il tema predominante dell'evasione dal grigiore della realt\u00e0 quotidiana, una variante letteraria che si risolve in felice tragicommedia.\nLe opere pi\u00f9 mature.\n\"Bodas de sangre\", \"Yerma\", \"La casa de Bernarda Alba\" sono opere che rivelano un Lorca maturo e maggiormente attento ai problemi sociali.\nIn queste opere i personaggi femminili aspirano all'amore e lottano e si ribellano contro le ipocrisie della vita e scelgono in alternativa allo squallore e alla miseria, la disperazione e la morte.\nNella prima tragedia, \"Bodas de sangre\", la promessa sposa fugge il giorno delle nozze con l'amante Leonardo; in \"Yerma\", la protagonista da cui l'opera prende il nome rifiuta il suo stato di sterilit\u00e0 e uccide il marito, simbolo dell'egoismo maschile; nella terza Adela, la figlia minore di Bernarda Alba, preferisce il suicidio alla rinuncia all'amore e intorno a lei si crea il silenzio, quello stesso silenzio che pesa sul personaggio femminile di \"Do\u00f1a Rosita la soltera o El lenguaje de las flores\", il dramma che venne rappresentato nel 1935.\nRosita \u00e8 una giovane zitella che vive immersa nella solitudine e nel rimpianto dell'amore mancato, ferma con la fantasia alla promessa d'amore naufragata con gli anni e la lontananza.\nLa \"pi\u00e8ce\" surrealista \"As\u00ed que pasen cinco a\u00f1os\" (1930-1931), come dice il sottotitolo \"Leyenda del tiempo\", \u00e8 un'allegoria del tempo dove risalta il contrasto tra l'ansia di amare e la mancata realizzazione del sentimento.\nLe ultime opere.\n\"El p\u00fablico\", composto nel 1930 e il frammento \"Comedia sin t\u00edtulo\" (\"Commedia senza titolo\") del 1936 rimasero inedite fino agli anni ottanta e affrontano, l'una, il tema dell'omosessualit\u00e0, l'altra, della funzione dell'arte e della rivoluzione sociale.\nLorca si apre ad un teatro simbolico e surreale che viene definito \"impossibile\" e \"irrappresentabile\" per il suo tempo e la morale corrente, e nel quale anticipa, con coraggio, temi di grande attualit\u00e0."}
{"id": "101588", "revid": "123598243", "url": "https://it.wikipedia.org/wiki?curid=101588", "title": "Trio Melody", "text": "Il Trio Melody era un trio musicale italiano formatosi in occasione del Festival di Sanremo 1995, quando present\u00f2 la canzone \"Ma che ne sai... (...se non hai fatto il piano-bar)\". I suoi componenti erano Gigi Proietti, Peppino di Capri e Stefano Palatresi.\nStoria.\nIl Trio nasce da un'idea di Claudio Mattone, autore della canzone, che volle questa formazione. Il Trio ha inciso un album e si \u00e8 esibito dal vivo in alcuni concerti nello stesso anno e in qualche data nel 1996. Il 4 febbraio 2017 si \u00e8 esibito in occasione della trasmissione \"Cavalli di battaglia\" condotta da Gigi Proietti e trasmessa da Montecatini Terme."}
{"id": "101591", "revid": "2184761", "url": "https://it.wikipedia.org/wiki?curid=101591", "title": "Alessandro Canino", "text": "Biografia.\nAnni 90, 2000 e 2010.\nIniziato alla musica fin dalla tenera et\u00e0 grazie al padre che era un interprete di piano-bar nell'hinterland fiorentino, i suoi esordi furono sotto l'ala del maestro Giancarlo Bigazzi fino a quando fu selezionato per il Festival di Sanremo 1992 dall'allora direttore artistico e presentatore Pippo Baudo, che in lui vide subito delle potenzialit\u00e0 tanto da volerlo in quegli anni spesso come ospite nelle sue trasmissioni. Nell'occasione Canino present\u00f2 la canzone \"Brutta\", che si classific\u00f2 al sesto posto nella sezione \"Novit\u00e0\" e permise all'interprete di vincere il Telegatto come rivelazione musicale dell'anno, che gli fu consegnato a Fiesole. Dello stesso anno \u00e8 il primo album \"Alessandro Canino\", cui prende parte come corista Irene Grandi, ai suoi esordi musicali.\nSono quindi seguite altre due partecipazioni alla stessa manifestazione canora sanremese (stavolta nella categoria \"Big\") l'anno successivo con \"Tu tu tu tu\" e nel 1994 con \"Crescerai\". Segue l'album \"Tutte quelle cose\" nel 1997. Dallo stesso anno inizia a girare l'Europa e non solo partecipando a vari festival. Queste esperienze fanno s\u00ec che nel 1999, nel 2000 e nel 2001 torni a Sanremo non come cantante ma come inviato delle maggiori televisioni di stato delle capitali dell'est Europa. Nel contempo ha intrapreso varie attivit\u00e0 sempre legate al mondo musicale fra cui l'apertura di un locale vicino a Firenze, con lo scopo di far esibire gruppi e cantanti emergenti, e la \"Brutta srl\", societ\u00e0 di management. Per quanto riguarda la musica attiva ha continuato a esibirsi in club e locali privati e nel 2010 duetta insieme a Tonya Todisco nel singolo \"Eco di un addio\", da lui scritto e presente nell'omonimo album della cantante.\nNel 2011 esce il singolo \"4-3\", il cui titolo \u00e8 stato suggerito da Giancarlo Bigazzi.\nA gennaio 2012 partecipa al Palaexp\u00f2 di La Spezia al concerto benefico \"Gli angeli del fango\" per gli alluvionati della Lunigiana insieme a altri artisti.\nIl 4 giugno 2013 con l'etichetta \"ROS Group\" del suo produttore Rossano Eleuteri esce l'album \"Io\" con dodici brani inediti. In seguito a questo suo ritorno sulle scene il 22 giugno 2013 la citt\u00e0 di Venezia gli consegna il prestigioso riconoscimento del \"Leone d'oro\".\nIl 30 giugno 2013 presso lo storico locale \"La Capannina\" a Forte dei Marmi \u00e8 avvenuta la presentazione ufficiale dell'album \"Io\" con un mini live dove sono stati eseguiti nove brani. Ad agosto 2013 uno dei brani presenti nell'album, \"Batte\", viene presentato in versione remixata per le discoteche.\nIn seguito ci sono state varie apparizioni in TV: citiamo Uno Mattina, \"Sottovoce - Speciale San Remo\" condotta da Gigi Marzullo il quale lo ha voluto anche in una puntata speciale incentrata sulla sua carriera di \"Sette Note\". Di rilievo anche la partecipazione a programmi cult della domenica pomeriggio come \"Domenica in\" condotta da Mara Venier, \"Quelli che il calcio\" condotta da Nicola Savino, per le reti Mediaset, \"Avanti un altro!\" condotta da Paolo Bonolis. Da segnalare la vincita del premio \"Emozione\" nella manifestazione \"Il sonetto della musica italiana\" svoltasi il 25 maggio 2014 al Teatro Aura di Zurigo, manifestazione a cui hanno partecipato tra gli altri Massimo Di Cataldo e Francesco Facchinetti, a testimonianza del successo che l'artista sta riscuotendo in Svizzera.\nHa giocato nella Nazionale italiana cantanti.\nNel 2017 ha partecipato al talent-show \"The Winner Is\" con la conduzione di Gerry Scotti su Canale 5, arrivando in finale e portando a casa un premio di \u20ac 35.000.\nNel 2018 partecipa al programma televisivo \"Ora o mai pi\u00f9\" su Rai 1 e condotto da Amadeus.\nA febbraio 2019 \u00e8 ospite alla selezione nazionale rumena per l'Eurovision Song Contest, dove duetta con la figlia Guya.\nAnni 2020.\nDal 3 maggio 2021 conduce su Lady Radio la trasmissione \"Un giorno da Canino\", programma che va in onda tre volte a settimana nella fascia pomeridiana. Co-conducono Lorenzo Meazzini, Luca Mariani e Franceskino Dj.\nVita privata.\nNel 1992 dal suo matrimonio con Silvia de Ieso ha avuto la sua unica figlia Guya. Dal 2018 \u00e8 fidanzato con Nancy Pilch."}
{"id": "101592", "revid": "767487", "url": "https://it.wikipedia.org/wiki?curid=101592", "title": "Carlo Marrale", "text": "Biografia.\n\u00c8 stato uno dei membri fondatori del gruppo dei Jet e poi dei Matia Bazar, firmando come autore delle musiche la maggior parte dei successi internazionali del gruppo, come \"Stasera che sera\", \"Per un'ora d'amore\", \"Cavallo bianco\", \"Che male fa\" (interpretata anche da Mina), \"C'\u00e8 tutto un mondo intorno\", \"Mr. Mandarino\", \"Vacanze romane\", \"Ti sento\". Molte sue canzoni sono state incise da altri artisti in tutto il mondo, tra cui Irene Cara, Pet Shop Boys, Labyrinth, Queensr\u00ffche, Mina, Musica Nuda, Milva, Miguel Bos\u00e9, Valeria Visconti, Sergio Dalma.\nAlla fine del 1993 decide di lasciare i Matia Bazar, sia per coltivare la sua carriera da solista, sia per contrasti con il resto del gruppo, in particolare con Laura Valente. Marrale non super\u00f2 mai il dispiacere per l'abbandono di Antonella Ruggiero ed era contrario a sostituirla, voleva essere lui il cantante del gruppo.\nNel 1994 partecipa per l'ottava volta al Festival di Sanremo con \"L'ascensore\", senza il suo complesso, i Matia Bazar, e pubblica il primo album da solista, \"Tra le dita la vita\".\nNel 2003 firma il brano \"Odissea\", che nell'interpretazione dei tenori Salvatore Licitra e Marcelo \u00c1lvarez scala le classifiche statunitensi piazzandosi al primo posto (caso molto raro per canzoni italiane). L'album che contiene il brano \u00e8 \"Duetto\" (Sony, 2003). Anche il gruppo heavy metal statunitense Queensr\u00ffche ha inserito \"Odissea\" nel suo unico album di cover, \"Take Cover\", accanto a nuove versioni di canzoni dei Queen, dei Pink Floyd, degli U2 e di Peter Gabriel.\nA novembre del 2007 pubblica l'album \"Melody Maker\", da cui viene estratto il singolo \"Controtendenza\", il cui video animato \u00e8 realizzato da Vince Ricotta.\nParallelamente alla carriera musicale, Marrale si dedica alla pittura e alla fotografia."}
{"id": "101594", "revid": "198277", "url": "https://it.wikipedia.org/wiki?curid=101594", "title": "Serie C1 1999-2000", "text": "La Serie C1 1999-2000 \u00e8 stata la ventiduesima edizione del terzo livello del campionato italiano di calcio, disputato tra il 5 settembre 1999 e il 14 Maggio 2000 e concluso con la promozione del , del , del e dell'.\nGirone A.\nNel girone A accade di tutto: il ritorna in Serie B dopo 52 lunghissimi anni tra Serie C e D, mentre ai play-off il trova una storica promozione tra i cadetti, in una finale molto combattuta contro un'altra probabile candidata all'esordio in B: il sul neutro di Verona.\nLa lotta per non retrocedere in Serie C2 vide invischiati il neopromosso , che retrocede con largo anticipo, mentre dopo i play-out scendono i toscani del e una alla sua seconda retrocessione consecutiva: dalla B alla C2.\nClassifica finale.\nLegenda:\nRegolamento:\nGirone B.\nIl girone B, invece, vede protagonista il , che ottiene una storica promozione in Serie B vincendo largamente il girone con 69 punti, a 7 di distanza dall'altra promossa, questa volta ai play-off: l', che rivede la B dopo solo 2 anni di purgatorio vincendo la finale contro un alla ricerca disperata della cadetteria, dopo i tempi supplementari sul neutro di Perugia.\nPer la lotta salvezza niente da fare per e , che perdono gli spareggi play-out rispettivamente contro e . Retrocessi invece gi\u00e0 da tempo i siciliani del , che, pur avendo avuto i punti a pari merito con i corregionali dell'Atletico Catania piazzatosi penultimo, nel finale di torneo, finiscono direttamente in C2 con l'ultimo posto per una netta differenza reti (la peggiore di quest'annata), ma successivamente non si iscriveranno a tale livello calcistico ripartendo dal campionato di Seconda Categoria, dopo aver subito problemi finanziari.\nClassifica finale.\nLegenda:\nRegolamento:"}
{"id": "101595", "revid": "767487", "url": "https://it.wikipedia.org/wiki?curid=101595", "title": "Abulico", "text": "Gli Abulico sono un gruppo musicale indie rock italiano, formatosi a Napoli nel giugno 2005.\nStoria del gruppo.\nIl nucleo storico della formazione partenopea \u00e8 composto da Alessandro Panzeri (voce e chitarra) e Gianpaolo Improta (basso e controcanti), autori anche della maggior parte dei testi. Attorno a loro si sono succeduti negli anni diversi elementi, fino ad arrivare alla formazione attuale che presenta - oltre ai gi\u00e0 citati Panzeri e Improta - anche Andrea de Luca (chitarre, tastiere e cori) e Carlo Natale (chitarre, sinth e cori). A partire da questa formazione si diramano poi diverse collaborazioni, che, di volta in volta, arricchiscono il gruppo di fiati e di una sezione ritmica pi\u00f9 corposa, con l'intervento di colleghi alla batteria.\nIl primo LP della band partenopea vede la luce nell'aprile 2009. La produzione \u00e8 affidata alla Seahorse Recordings di Paolo Messere, gi\u00e0 produttore dei Blessed Child Opera. L'album ha riscosso un buon successo di critica e di pubblico, venendo inserito dalla webzine soundsblog tra i 100 migliori album italiani del 2009.\nIl primo singolo estratto dall'album \u00e8 \"Tokyo Eyes\", dal quale viene tratto un videoclip che vede alla regia Francesco Capaldo, del gruppo di videomakers The Jackal (poi autori della webseries Lost in Google). Il video ottiene un discreto successo su YouTube, arrivando a quasi 40.000 visualizzazioni e andando in rotazione su MTV New Generation e All Music per tutto l'inverno 2009 in orario serale.\nNel 2011 gli Abulico tornano in studio per registrare \"Il colore dei pensieri\", album che si discosta da \"BeHind\" per le sonorit\u00e0 \u2013 in questo lavoro pi\u00f9 pop e corale \u2013 e per l'utilizzo della lingua italiana. L'album vede la luce nell'autunno del 2012, e viene presentato il 20 novembre a Napoli, presso la Galleria 19.\nIl primo singolo, che precede l'uscita dell'album, \u00e8 \"Fragile\", il cui video viene diretto da Nello Giordano, ed \u00e8 la giornata tipo di Alessandro \u2013 frontman della band, ripresa con una bodycam attaccata al busto, e proposta per intero in tutte le sue fasi ordinarie e straordinarie. Nella realizzazione del video, il regista campano unisce la tecnica \u201cbodycam\u201d al Timelaps, permettendo di condensare un'intera giornata \u2013 e pi\u00f9 di otto ore di girato\u00a0\u2013 in tre minuti di video.\nDopo la pubblicazione di \"Fragile\" la band ha realizzato un live in studio, suddiviso in 3 episodi, 3 tracce del nuovo disco suonate in presa diretta e riprese da Nicola di Roma (gi\u00e0 al lavoro con video di Bud Spencer Blues Explosion e Pan Del Diavolo). I video sono stati pubblicati in anteprima dalla webzine Shiver .\n\"Althusser (cos\u00ec uccisi Hel\u00e9n\u00e8)\" \u00e8 il secondo singolo de \"Il colore dei pensieri\". Il brano prende spunto dalle vicende personali del filosofo Louis Althusser che nella sua autobiografia \"L'Avenir dure longtemps\" racconta dell'uxoricidio di sua moglie, avvenuto in un momento di follia. Il video della canzone \u00e8 affidato nuovamente a Nello Giordano, e racconta la storia di un amore paranoico che sfocia in un atto estremo di dolore."}
{"id": "101597", "revid": "124803737", "url": "https://it.wikipedia.org/wiki?curid=101597", "title": "Abulia", "text": "Labul\u00eca (dal greco \u1f00\u03b2\u03bf\u03c5\u03bb\u03af\u03b1, \"aboul\u00eca\"), termine composto dal prefisso privativo \u1f00- (\"a-\") e da \u03b2\u03bf\u03c5\u03bb\u03ae (\"boul\u00e8\") che significa \u00abvolont\u00e0\u00bb, indica dunque letteralmente un'\u00abassenza di volont\u00e0\u00bb: per meglio dire, \u00e8 una condizione pi\u00f9 o meno patologica caratterizzata da una volont\u00e0 cronicamente debole o insufficiente.\n\u00c8 uno dei sintomi della depressione. L'abulia impedisce di prender decisioni in maniera autonoma, di attuare i propri desideri, d'intraprendere qualsiasi iniziativa e di compiere un'azione, pur sapendo che \u00e8 necessaria.\nL'abulico disperde le sue energie psicofisiche in numerose attivit\u00e0 contemporaneamente, ma non ne riesce a portare a termine nemmeno una. Spesso l'abulia fa seguito a uno stato di apatia, nel quale \u00e8 assente lo stimolo ad agire.\nSono varie le condizioni patologiche nelle quali si pu\u00f2 riscontrare l'abulia: per esempio, la nevrosi, la depressione (come s'\u00e8 detto), la schizofrenia, la sindrome prefrontale tipica del traumatizzato cranico."}
{"id": "101598", "revid": "125759061", "url": "https://it.wikipedia.org/wiki?curid=101598", "title": "Alessandro Bono", "text": "Biografia.\nEra figlio di Luisa Bono e del tecnico del suono Riccardo Pizzamiglio (collaboratore anche di Antonello Venditti per le registrazioni dell'album del 1976 \"Ull\u00e0lla\"). Il debutto discografico avviene nel 1985 con il brano \"Walkie Talkie\"; Vittorio Salvetti, patron del Festivalbar, lo far\u00e0 esordire durante la sua manifestazione. Ha partecipato a tre edizioni del Festival di Sanremo: nel 1987 (\"Nel mio profondo fondo\"), nel 1992 (\"Con un amico vicino\", cantata in duo con Andrea Mingardi) e nel 1994 (\"Oppure no\"). In quella che \u00e8 stata la sua ultima esibizione era salito sul palco sanremese quando la malattia che lo aveva colpito era giunta ormai allo stadio terminale. Di l\u00ec a soli tre mesi, infatti, il cantante moriva nella sua citt\u00e0 natale, Milano, lontano dalle luci dei riflettori; lasci\u00f2 una figlia, Vittoria, nata da una relazione nel 1990. Da allora riposa nel cimitero di Lierna, in provincia di Lecco.\nTra la fine degli anni '80 e gli inizi del '90, Alessandro Bono ha aperto i concerti di artisti quali Bob Dylan, Francesco De Gregori e Gino Paoli. Nel 1988 pubblica il singolo \"Ges\u00f9 Cristo\" che sar\u00e0 inserito nel suo primo album dal titolo \"Alessandro Bono\", il singolo ottiene un buon successo discografico a tal punto che si prese la buona decisione di incidere il disco 45 giri in vinile oltre per la versione in distribuzione a tutti i negozi di dischi, anche nella versione esclusivamente per i jukebox.\nTra il '91 e il '92 ha collaborato agli album \"Stella nascente\" di Ornella Vanoni scrivendo tre brani e a \"Si faran... canzone\" di Loretta Goggi con due brani.\nRisulta come ospite anche nell'album di Riccardo Cocciante del 1991 dal titolo omonimo e in \"Voci 2\" di Mario Lavezzi, in cui duetta anche con Cristiano De Andr\u00e9.\n\u00c8 morto poco prima di compiere trent'anni a causa di complicazioni relative all'AIDS.\nDopo la morte.\nViene ricordato per lo stile spigliato che aveva sul palcoscenico e per il repertorio delle sue canzoni che lo poneva a mezza strada, in termini di linea interpretativa, fra il genere praticato da Battisti-Mogol e quello di Vasco Rossi.\nCome scrive Walter Gatti nel libro \"Cosa sar\u00e0, la ricerca del Mistero nella canzone italiana\" parlando della sua canzone pi\u00f9 famosa, Bono si faceva notare per una canzone bellissima, \"Ges\u00f9 Cristo\", che cantava imbranato e indeciso davanti al microfono, una canzone che esprimeva con i suoi occhi chiari a volte nascosti dalla zazzera bionda. E la canzone parlava di una Milano infelice e buzzurra, di giovani che fumavano e bevevano troppo, di tante infelicit\u00e0 da mettere insieme: \"Passare il tempo qui/ Tra queste facce bianche d'infelicit\u00e0/ Intorno ad un biliardo/ Depressi come questa citt\u00e0/ Ges\u00f9 Cristo ritorna/ Perch\u00e9 qui abbiam bisogno di te/ Per favore ritorna/ Hanno sporcato tutto quello che c'\u00e8\".\nNel 2011, sul sito ufficiale, la famiglia mette in download gratuito sette provini inediti di Alessandro che probabilmente avrebbero fatto parte del suo nuovo disco intitolato \"Nervi\" e programmato per settembre 1994.\nNel 2014 Bompiani pubblica \"La sposa\" di Mauro Covacich (libro secondo classificato al Premio Strega nell'anno successivo), il cui sesto racconto \u00e8 dedicato all'ultima apparizione di Bono a Sanremo e alla sua seguente scomparsa.\nNel 2015 viene pubblicato l'album \"Tribute to Alessandro Bono.\" ll cd contiene dieci canzoni riarrangiate e reinterpretate con una nuova veste da giovani artisti e da vecchi amici del cantautore milanese.\nPartecipano al progetto i suoi musicisti: Pietro La Pietra, Flavio Piantoni e Paolo Saraceno, che accompagnano gli amici Andrea Mingardi e Lalla Francia, i suoi colleghi Massimo Di Cataldo e Marco Baroni ed i giovani artisti cresciuti con la sua musica Ila &amp; The Happy Trees, passando per Kava, Edo Pop, Andrea Amati, Federico Gattafoni e Fre' Monti."}
{"id": "101600", "revid": "1442080", "url": "https://it.wikipedia.org/wiki?curid=101600", "title": "Formula 3 (gruppo musicale)", "text": "Formula 3 \u00e8 un gruppo musicale italiano, attivo soprattutto negli anni settanta.\nStoria.\nIl gruppo venne fondato nel 1969 ed era originariamente composto da Alberto Radius (chitarre e voce), Tony Cicco (batteria e voce) e Gabriele Lorenzi (tastiere e voce, proveniente dalla formazione I Samurai).\nIn due tourn\u00e9e del 1970 e del 1971, i Formula 3 furono l'unica band che accompagn\u00f2 Lucio Battisti nei suoi concerti, il quale scrisse per loro numerosi brani, demandando loro come esecutori della sua pi\u00f9 profonda vena rock. Tra i maggiori successi si ricordano \"Questo folle sentimento\", \"Eppur mi son scordato di te\", \"Io ritorno solo\", \"Sole giallo sole nero\", \"La folle corsa\", quest'ultimo brano presentato al Festival di Sanremo 1971 in abbinamento a Little Tony. Nel 1972 il gruppo si esibisce in Brasile durante il Festival Internacional da Can\u00e7\u00e3o con \"Aeternum\", tratta dall'album \"Sognando e risognando\". Vince la giuria popolare della rassegna. Si sciolsero nel 1973 per la volont\u00e0 di Mogol e della Numero Uno di dar vita ai Il Volo.\nLa Band, composta da Tony Cicco (Voce leader e Batteria), Alberto Radius (Chitarra), Gabriele Lorenzi (Organo Hammond dal 1969 al 1973 e dal 1990 al 1993) e Ciro Di Bitonto (tastiere dal 2001 al 2013), ha interrotto la sua attivit\u00e0 nell'anno 2013.\nPrima formazione Originale \"Formula 3\" dal 1969 al 1973 e dal 1990 al 1993 con Tony Cicco (voce leader e batteria)\nAlberto Radius (chitarra)\nGabriele Lorenzi (organo hammond)\nSeconda formazione Originale \"Formula 3\" dal 2001 al 2013 con\nCiro Di Bitonto (tastiere)\nTony Cicco (voce leader e batteria)\nAlberto Radius (chitarra)."}
{"id": "101602", "revid": "9", "url": "https://it.wikipedia.org/wiki?curid=101602", "title": "Giovanni I il postumo", "text": ""}
{"id": "101603", "revid": "1222", "url": "https://it.wikipedia.org/wiki?curid=101603", "title": "Lama glama glama", "text": ""}
{"id": "101605", "revid": "1652635", "url": "https://it.wikipedia.org/wiki?curid=101605", "title": "Eduardo Mendoza", "text": "Il suo stile narrativo, semplice e diretto, ricorre all'uso del linguaggio popolare influenzato da arcaismi e ricercatezze lessicali. Le sue opere sono ricche di personaggi che, sempre rimanendo ai margini della societ\u00e0, la osservano con occhio critico mentre lottano per sopravvivere.\nL'opera letteraria di Mendoza, inaugurata nel 1975 con la pubblicazione di \"La verit\u00e0 sul caso Savolta\" (\"La verdad sobre el caso Savolta\"), \u00e8 generalmente ambientata nella sua citt\u00e0 natale, Barcellona, descritta sia in epoche anteriori alla Guerra Civile sia nell'attualit\u00e0. Nel 2010 \u00e8 stato insignito del premio Planeta per il suo romanzo \"Ri\u00f1a de gatos. Madrid 1936\" e nel 2016 del premio Cervantes.\nBiografia.\n1975 - 1990: Prime opere.\nFiglio di un procuratore, Eduardo Mendoza Arias-Carvajal, e di una casalinga, Cristina Garriga Alemany, nasce a Barcellona l'11 gennaio 1943. Studia un anno in una scuola delle monache di Nuestra Se\u00f1ora de Loreto, un altro presso le Mercedarias e, a partire dal 1950, nel collegio degli Hermanos Maristas. Dopo essersi laureato in Diritto nel 1965 all'Universit\u00e0 Autonoma di Barcellona, inizia a viaggiare per l'Europa e, l'anno seguente, consegue una borsa di studio in Sociologia a Londra. Al suo ritorno, nel 1967, comincia ad esercitare come avvocato nello studio di consulenza giuridica del Banco Condal, che abbandona nel 1973 per lavorare a New York, dove vivr\u00e0 fino al 1982, come interprete all'ONU.\nNel 1975 pubblica il suo primo romanzo, \"La verit\u00e0 sul caso Savolta\" (\"La verdad sobre el caso Savolta\"). Quest'opera prima, in cui \u00e8 evidente la sua abilit\u00e0 nell'uso di differenti stili narrativi, lo rende famoso e fa rientrare la sua produzione nel campo di interesse di numerosi studi riguardanti il romanzo spagnolo post-franchista. Il romanzo attrae l'attenzione del pubblico e nel 1976 vince il Premio della Critica. Entra, inoltre, nella lista delle letture scolastiche obbligatorie, viene tradotto in numerose lingue e, nel 1980 viene portato sugli schermi.\nNel 1979 \u00e8 pubblicato \"Il mistero della cripta stregata\" (\"El misterio de la cripta embrujada)\" e nel 1982 \"Il labirinto delle olive (El laberinto de las aceitunas)\". Entrambi seguono il modello della narrativa poliziesca, anche se il protagonista \u00e8 un detective senza nome rinchiuso in manicomio. L'anonimia, caratteristica peculiare del personaggio, \u00e8 il simbolo della sua assoluta marginalit\u00e0. La saga, che prosegue nel 2001 con la pubblicazione de \"Il tempio delle signore\" (\"La aventura del tocador de se\u00f1oras\"), e nel 2012 con \"O la borsa o la vita\" (\"El enredo de la bolsa y la vida\"), non pu\u00f2 essere assimilata alla classica letteratura poliziesca: il protagonista non ricompare sempre uguale a se stesso, ma la sua vita e le sue idee cambiano nel corso della storia.\nNonostante il successo come scrittore, tra il 1983 e il 1989 Mendoza continua a lavorare come traduttore per alcuni organismi internazionali a Ginevra, a Vienna e in altre citt\u00e0. Nel 1986 pubblica \"La citt\u00e0 dei prodigi\" (\"La ciudad de los prodigios\"), romanzo in cui mostra l'evoluzione sociale e urbana di Barcellona nel periodo tra le due esposizioni universali del 1888 e del 1929. Da quest'opera, considerata dalla critica l'apice del suo percorso letterario, e scelta dalla rivista francese \"Lire\" come miglior libro del 1988, viene tratto nel 1999 un film diretto da Mario Camus e interpretato da Emma Su\u00e1rez e Olivier Mart\u00ednez.\nIl libro seguente, \"L'isola inaudita\" (\"La isla inaudita\"), pubblicato nel 1989, segna un cambiamento nell'abituale stile narrativo, dal momento che usa la citt\u00e0 di Venezia come scenario principale. Negli anni successivi, sul giornale El Pa\u00eds escono a puntate due suoi romanzi: il primo nel 1990, \"Nessuna notizia di Gurb\" (\"Sin noticias de Gurb\"), e il secondo nel 2001, \"El \u00faltimo trayecto de Horacio Dos\". Al 1991 risale la sua prima incursione nel mondo del teatro, con l'esordio dell'opera in catalano \"Restauraci\u00f2\" al Teatro Romea di Barcellona, poi riadattata in spagnolo e rappresentata l'anno successivo a Madrid.\n1992 - attualit\u00e0: Consolidamento nella narrativa spagnola.\nNel 1992 pubblica \"L'anno del diluvio\" (\"El a\u00f1o del diluvio\"), ambientato in un paese catalano governato da un despota franchista. Il romanzo vince la terza edizione del premio letterario della rivista \"Elle\" nel 1993. Due anni dopo, comincia a dare lezioni all'Universit\u00e0 Pompeu Fabra di Barcellona. Coniugando il lavoro di professore e l'attivit\u00e0 letteraria, pubblica nel 1996 \"Una comedia ligera\", ambientata nella Barcellona del dopoguerra spagnolo. L'opera vince il premio come miglior libro straniero, assegnato in Francia nel 1998.\nNel 1999 Mario Camus trae un film dal suo romanzo \"La citt\u00e0 dei prodigi\" (\"La ciudad de los prodigios\"). Nel 2004, inoltre, esce \"El a\u00f1o del diluvio\", film tratto dall'omonimo romanzo mendoziano e diretto da Jaime Ch\u00e1varri.\n\"Il tempio delle signore\" (\"La aventura del tocador de se\u00f1oras\") \u00e8 pubblicato nel gennaio del 2001 e costituisce il terzo volume delle avventure dell'anonimo detective, espulso dal manicomio in cui era rinchiuso e trasformato in parrucchiere. Viene premiato a Madrid come miglior libro del 2002. Nell'agosto dello stesso anno ripete la formula di \"Nessuna notizia di Gurb\" (\"Sin noticias de Gurb\"), pubblicando a puntate in Spagna \"El \u00faltimo trayecto de Horacio Dos\". A novembre pubblica con la casa editrice Omega \"Baroja, la contradicci\u00f3n\", un saggio biografico sulla figura dello scrittore P\u00edo Baroja.\nComincia, dunque, un intenso periodo di pubblicazioni: nel 2003 \"Barcelona modernista,\" nel 2006 \"Mauricio o las elecciones primarias\", nel 2008 \"El asombroso viaje de Pomponio Flato\", nel 2010 \"Madrid 1936\", nel 2012 \"El enredo de la bolsa y la vida\" e nel 2015 \"El secreto de la modelo extraviada\".\nIl 30 novembre 2016 Mendoza \u00e8 insignito del Premio Cervantes.\nCaratteristiche dell'opera.\nModelli letterari.\nMendoza appartiene alla generazione postmoderna: una delle caratteristiche principali della sua opera \u00e8, infatti, la mutua influenza di generi letterari, attraverso la mescolanza di letteratura solenne con quella popolare e con il cinema di serie B. Le sue alternative stilistiche vanno dalla satira al genere umoristico e all'esperpento, non limitandosi alla sola narrativa: l'autore ha esplorato altri percorsi artistici, come la saggistica, il teatro e i racconti brevi.\nAlcuni dei suoi punti di riferimento sono Baroja e Valle Incl\u00e1n, tanto per i loro meriti letterari quanto per la prossimit\u00e0 temporale, e il genere \"noir\". Mendoza ritiene le convenzioni di quest'ultimo molto utili per la costruzione del romanzo assurdo: il filo conduttore dei suoi libri \u00e8, infatti, il genere poliziesco. Esso viene rielaborato in modo originale e scanzonato, arrivando perfino a creare racconti criminali senza crimini. Solitamente, queste storie inverosimili si sviluppano sullo sfondo di citt\u00e0 dai connotati astratti e mitici, in particolare Barcellona e Venezia.\nLa rappresentazione dello spazio urbano.\nL'immagine letteraria della citt\u00e0 ha subito numerosi cambiamenti nel corso del tempo: dalla statica rappresentazione di una comunit\u00e0 \u00e8 divenuta il dinamico simbolo dell'esperienza individuale. Dalla comunit\u00e0 urbana, infatti, emerge nella letteratura contemporanea la figura di un individuo isolato, frustrato e alienato. La stessa citt\u00e0 diviene un luogo in constante trasformazione.\nMendoza, in particolare, tratta lo spazio urbano distorcendolo e trasformandolo in un luogo esperpentico e grottesco, popolato da personaggi che divengono non solo lo sfondo pittoresco dei romanzi, ma anche i loro protagonisti. La citt\u00e0 continua ad essere riconoscibile per il lettore: i nomi delle vie menzionate dal narratore rispecchiano la sua planimetria ed \u00e8 possibile tracciare il percorso attraverso il quale si muovono i personaggi. La distorsione dello spazio urbano consiste, piuttosto, nella scelta di una prospettiva diversa dal solito. Ci\u00f2 avviene, ad esempio, ne \"Il mistero della cripta stregata\" o ne \"Il labirinto delle olive\".\nPer capire l'importanza dello spazio urbano, basta prendere ad esempio tre romanzi: \"La citt\u00e0 dei prodigi\", \"La verit\u00e0 sul caso Savolta\" e \"Una comedia ligera\". Il primo rappresenta Barcellona nel periodo compreso tra il 1888 e il 1929, anno in cui termina la sua \"Et\u00e0 d'oro\"; il secondo ritrae la citt\u00e0 nel periodo delle rivolte anarchiche, in cui si confrontano la borghesia industriale e il proletariato; l'ultimo colloca lo spazio barcellonese nel 1948, quando Franco \u00e8 gi\u00e0 al potere. In queste opere la citt\u00e0 non \u00e8 un semplice \"setting\", ma il risultato della stretta relazione tra la storia e la vita.\nI personaggi.\nEduardo Mendoza crea un tipo di narrativa nuovo nel panorama letterario spagnolo: colloca il mondo fittizio dei suoi romanzi all'interno di un contesto socio-culturale reale, mescola personaggi immaginari e storici, fatti inventati e realmente accaduti. La sua narrativa \u00e8 ricca di una grande variet\u00e0 di protagonisti, rappresentanti di differenti classi sociali, dall'alta borghesia capitalista, alla classe media, al proletariato urbano. Ci\u00f2 rende difficile inserire le sue opere all'interno di una categoria specifica, che sia quella del romanzo poliziesco, del romanzo sociale o a sfondo politico.\nMendoza utilizza i suoi personaggi, soprattutto il detective senza nome, per fare satira sulla Spagna contemporanea. Essi non offrono soluzioni ai problemi della societ\u00e0, ma sottolineano le assurdit\u00e0 che dominano la vita spagnola del Ventesimo secolo: il fatto che un ex rinchiuso in un manicomio venga a capo di casi che neppure gli agenti dei servizi segreti riescono a risolvere, ne \u00e8 un chiaro esempio. I protagonisti dell'universo mendoziano appaiono, dunque, distorti e trasformati in modo grottesco: la prostituta, l'extraterrestre, il trio di uomini dall'aspetto strampalato. In questo modo, il mondo rappresentato sembra essere il nostro ma, al tempo stesso, non lo \u00e8."}
{"id": "101606", "revid": "9", "url": "https://it.wikipedia.org/wiki?curid=101606", "title": "Fonti del diritto", "text": ""}
{"id": "101607", "revid": "247222", "url": "https://it.wikipedia.org/wiki?curid=101607", "title": "Ivan Graziani", "text": "Biografia.\nIvan Graziani nasce il 6 ottobre 1945 a Teramo da padre abruzzese e madre sarda di Alghero, anche se si \u00e8 diffusa una leggenda metropolitana, smentita dal fratello Sergio, secondo la quale Ivan sarebbe nato sul traghetto Olbia-Civitavecchia (da cui l'origine del nome \"Ivan\", \"navi\" al contrario). Gi\u00e0 da bambino le sue passioni erano la chitarra e il disegno e la sua indole artistica lo porta a iscriversi all'istituto statale d'arte di Ascoli Piceno.\nGli esordi e gli Anonima Sound.\nAncora diciottenne, Graziani \u00e8 scelto da Nino Dale per suonare la chitarra nel suo complesso, molto rinomato in tutta la regione. Proprio con i \"Nino Dale and His Modernists\" Graziani debutta discograficamente anche come cantante (sua \u00e8 la voce solista in \"E adesso te ne puoi andar\", incisa sul lato B di un 45 giri del complesso). L'esperienza con il complesso di Nino Dale termina con l'ammissione di Ivan all'istituto di arte grafica di Urbino.\nNel 1966 fonda il gruppo \"Ivan e i Saggi\" con Velio Gualazzi (padre di Raphael Gualazzi) e Walter Monacchi, partecipando anche al Torneo Davoli Italia Beat nell'aprile 1967, per poi cambiare nome in Anonima Sound. Nello stesso anno il gruppo partecipa al Festival di Bellaria e incide il suo primo 45 giri \"Fuori piove/Parla tu\", pubblicato nel gennaio dell'anno successivo. Walter Monacchi ha affermato che \"Parla tu\" ottenne un discreto successo grazie alle 175.000 copie vendute, nonostante i distributori avessero segnalato molte meno copie di quelle effettivamente vendute. Nello stesso anno gli Anonima Sound incidono il loro secondo 45 giri, \"L'amore mio, l'amore tuo/I tetti\", e partecipano al Cantagiro con \"Parla tu\", classificandosi all'ultimo posto. Nel 1969 gli Anonima Sound incidono il terzo 45 giri \"Josephine/Mille ragioni\" e partecipano nuovamente al Cantagiro con \"Josephine\". Nello stesso anno il gruppo lascia la CBS per firmare con la Numero Uno e si allarga con l'ingresso del tastierista Roberto \"Hunka Munka\" Carlotto. In quell'anno gli Anonima Sound incidono per la Numero Uno il loro ultimo 45 giri, \"Ombre vive/Girotondo impossibile\".\nI primi dischi da solista e l'attivit\u00e0 come \"session man\".\nIvan Graziani abbandona gli Anonima Sound alla fine del 1970 per svolgere il servizio di leva obbligatorio, al termine del quale, nel 1972, intraprende la carriera solista, pubblicando alcuni 45 giri con gli pseudonimi di Rockleberry Roll e Ivan &amp; Transport, portando avanti anche, nello stesso periodo, l'attivit\u00e0 di fumettista.\nL'album di esordio \"Desperation\", con testi in inglese, del 1973, cui fa seguito \"La citt\u00e0 che io vorrei\", pubblicato nello stesso anno (ristampato poi nel 1980 dalla EMI con il titolo \"Ivan Graziani special\"), un album con idee che faranno presagire il suo stile, e l'album strumentale \"Tato Tomaso's Guitars\" (prodotto da Pippo De Rosa e pubblicato dalla Dig-It, MS 0006), in omaggio alla moglie Anna per la nascita del figlio Tommaso, distribuito in pochissime copie.\nNello stesso periodo collabora, come turnista e autore, con vari artisti, tra cui Herbert Pagani (nell'album \"Megalopolis\" del 1973, bench\u00e9 non accreditato nella versione per il mercato italiano, e nel brano \"Arche de Noe\" dell'album \"Chez nous\" del 1975, oltre che in radio dal vivo all'inizio degli anni settanta), la Premiata Forneria Marconi (con cui collabora alla composizione di \"From Under\", nell'album del 1975 \"Chocolate Kings\"), l'amico \"Hunka Munka\" Carlotto (nel 33 giri \"Dedicato a Giovanna G.\" del 1972), Marva Jan Marrow (per cui suona le chitarre nel 45 giri \"Our Dear Angel\", versione in inglese di \"Il nostro caro angelo\" di Lucio Battisti), Gian Pieretti (per l'album \"Cianfrusaglie\" del 1975), Lucio Battisti (per il quale suona nell'album \"Lucio Battisti, la batteria, il contrabbasso, eccetera\"), Bruno Lauzi, Francesco De Gregori (in \"Bufalo Bill\") e Antonello Venditti (nell'album \"Ull\u00e0lla\", nel cui tour promozionale \u00e8 Graziani ad aprire le serate); con Battisti collabora anche nel 1977 alla realizzazione dei provini dell'album \"Io tu noi tutti\" e \"Images\". Inoltre, nel 1974, la Premiata Forneria Marconi, cercando un cantante di ruolo, pensa proprio a Graziani; tuttavia la sua voce particolare non verr\u00e0 infine considerata adatta al loro tipo di musica. Nello stesso anno, Graziani si esibisce nella prima edizione del Premio Tenco.\nIl successo.\nDopo aver firmato un contratto con la Numero Uno (etichetta con cui aveva gi\u00e0 lavorato ai tempi degli Anonima Sound), nel 1976 registra, allo studio \"Il Mulino\" di Milano, l'album \"Ballata per 4 stagioni\", in cui tra l'altro viene ripresa \"Il campo della fiera\", una canzone da \"La citt\u00e0 che io vorrei\".\nSegue nel 1977 \"I lupi\" che contiene il singolo \"Lugano addio\" con cui si fa conoscere al grande pubblico, sebbene il singolo mettesse questa canzone come facciata B della stessa title-track dell'album: in classifica per dieci settimane, arriva fino al diciannovesimo posto, mentre l'album resta in hit parade per trentotto settimane, raggiungendo la sedicesima posizione.\nNel 1978 esce \"Pigro\", album musicalmente pi\u00f9 maturo, che contiene otto storie di vite spezzate dalla pigrizia mentale e dall'indolenza, tra cui graffianti brani come \"Pigro\", \"Monna Lisa\", \"Paolina\", \"Gabriele D'Annunzio\"; l'album resta in classifica per trenta settimane, arrivando fino alla quindicesima posizione. Con l'uscita di \"Pigro\", Graziani intraprende il primo, vero tour e nello stesso anno \"Paolina\" viene inserita nella raccolta \"Superpop '78\" edito dalla RCA, affiancandosi ai brani dei cantanti di punta della casa discografica come Lucio Dalla, Rino Gaetano, Ivano Fossati e Anna Oxa.\nNel 1979 \u00e8 la volta di \"Agnese dolce Agnese\" contenente \"Agnese\", la quale ottiene un buon successo insieme a \"Taglia la testa al gallo\", \"Fuoco sulla collina\", \"Dr. Jekyll &amp; Mr. Hyde\" e \"Canzone per Susy\": l'album raggiunge la decima posizione e resta in classifica per quindici settimane. Nello stesso anno collabora all'album \"Bandabert\u00e8\" componendo la musica del brano \"Colombo\" (affidandone il testo all'amico Attilio De Rosa) e alla raccolta a scopo benefico \"Cantautori s.r.l.\" (quinto disco pi\u00f9 venduto dell'anno) in cui viene inserito il suo brano \"Lugano Addio\".\nNel 1980 un altro significativo riscontro di pubblico con l'album \"Viaggi e intemperie\"; il brano \"Firenze (canzone triste)\" da alcuni ritenuto il suo pi\u00f9 famoso successo e con il quale partecipa al festivalbar 1980 nello stesso anno, pubblicato su 45 giri, raggiunge la quinta posizione, restando in hit parade per trentasette settimane. Spiccano anche \"Isabella sul treno\", \"Dada\", \"Radio Londra\", \"Angelina\" e \"Tutto questo cosa c'entra con il Rock &amp; Roll\".\nNello stesso anno Graziani \u00e8 scelto con Ron e Goran Kuzminac per lavorare a \"Q Concert\", un Qdisc edito dalla RCA per pubblicizzare questo nuovo formato da cui nascer\u00e0 anche una tourn\u00e9e. Per \"Q-Concert\" i tre compongono insieme il brano \"Canzone senza inganni\".\nL'anno successivo Graziani pubblica un altro lavoro \"Seni e coseni\", dove sono ben contrapposte le due personalit\u00e0 del cantautore abruzzese; canzoni delicate come \"Signorina\", \"Cleo\" e \"Pasqua\", lasciano il posto, sulla seconda facciata del disco, al rock tagliente di \"Tigre\", \"Digos Boogie\", \"Oh mamma mia\". Il disco raggiunge la quattordicesima posizione in hit parade.\nPartecipa al festivalbar 1981 con \"Pasqua\".\nDopo il doppio disco live del 1982 \"Parla tu\" (in cui re-incide in studio l'omonima canzone del repertorio Anonima Sound), nel 1983 viene pubblicato l'album \"Ivan Graziani\", che non riscuote un buon successo (raggiunge solo la trentatreesima posizione in classifica): le canzoni \"Il chitarrista\", \"Signora bionda dei ciliegi\" e \"Navi\" ottengono discreti ascolti in radio. Il singolo \"il chitarrista\" prende parte al festivalbar 1983.\nNel 1984 esce \"Nove\" con gli arrangiamenti curati da Celso Valli, considerato da Ivan Graziani uno dei suoi album pi\u00f9 belli, che vende pi\u00f9 del precedente arrivando sino alla quattordicesima posizione in classifica. I due brani che si evidenziano di pi\u00f9 sono \"Limiti (Affari d'amore)\" e \"Min\u00f9 Min\u00f9\".\nNel 1985 partecipa per la prima volta al Festival di Sanremo con \"Franca ti amo\". L'esperienza sanremese non \u00e8 positiva - anche se garantisce una certa visibilit\u00e0 - e il brano si classifica al 17\u00ba posto su 22 canzoni in gara; \"Franca ti amo\" ottiene un timido riscontro di pubblico.\nNel 1986 viene pubblicato \"Piknic\", album poco considerato sia dalla critica sia dal pubblico (solo cinque settimane di presenza in hit parade, con la quarantanovesima posizione massima raggiunta). La registrazione di un nuovo album di inediti era obbligatoria per vincoli contrattuali con la casa discografica e ci\u00f2 pu\u00f2 aver inciso sull'esito infelice dell'album; Enrico Deregibus lo definisce \"forse il punto pi\u00f9 basso della carriera di Graziani\".\nDopo \"Piknic\" Graziani abbandona la Numero Uno.\nGli ultimi anni.\nNel 1987, stanco della situazione alla RCA a causa delle ingerenze nella produzione delle canzoni e dei cambiamenti avvenuti dopo l'addio del direttore generale Ennio Melis, Graziani decide di firmare per la Carosello e creare uno studio domestico (battezzato \"Officine Pan Idler\") per lavorare in tranquillit\u00e0. Nello stesso anno Graziani, oltre alla consueta tourn\u00e9e italiana, suona anche in Unione Sovietica, Canada e Cina.\nNel 1989 esce il primo album di Graziani con la nuova casa discografica, \"Ivangarage\", e l'antologia \"Segni d'amore\", sempre per Carosello. Mentre per \"Ivangarage\" \u00e8 concessa libert\u00e0 artistica, in \"Segni d'amore\" Graziani riarrangia alcuni dei suoi successi per renderli pi\u00f9 attuali. All'interno di questa raccolta \u00e8 inserito il brano inedito \"La sposa bambina\". Nello stesso anno esce il 45 giri \"Tutto il coraggio che hai/Guaglio' guaglio'\", che tratta il tema delle stragi del sabato sera, frutto di un'iniziativa del \"Sindacato italiano dei locali da ballo\" e destinato a essere distribuito gratuitamente nelle discoteche. Sia per i testi di \"Ivangarage\" sia per quello di \"Tutto il coraggio che hai\", Graziani si avvale della collaborazione di Attilio De Rosa.\nNel 1991 esce l'album \"Cicli e tricicli\", album in cui prevale il genere della ballata, in contraddizione con l'atmosfera rock che contraddistingue gli ultimi lavori di Graziani.\nNel 1994 Graziani partecipa per la seconda volta al Festival di Sanremo. Il brano \"Maledette malelingue\" raggiunge il settimo posto nella competizione e l'esperienza si rivela positiva, cos\u00ec come il seguente album \"Malelingue\", il quale registra buoni livelli di vendita. Sar\u00e0 tuttavia la sua ultima collaborazione con la Carosello.\nNel 1995 esce per la CGD il secondo disco dal vivo di Graziani, \"Fragili fiori ... livan\", che include anche cinque brani inediti. Tra questi vi \u00e8 \"La nutella di tua sorella\", in cui Graziani duetta con l'amico Renato Zero. Nonostante sia in progetto un nuovo disco, \"Fragili fiori\" sar\u00e0 l'ultimo lavoro di Graziani a causa della morte del cantautore.\nLa morte e le opere postume.\nMalato da quasi due anni di tumore al colon, Ivan Graziani muore il 1\u00ba gennaio 1997, all'et\u00e0 di 51 anni, nella sua casa di Novafeltria, dove aveva chiesto di tornare dall'ospedale per le festivit\u00e0 natalizie. Con lui vengono seppelliti, nel cimitero locale, una delle sue chitarre (una Gibson che chiamava \"mamma chitarra\") e il suo gilet di pelle cui aveva applicato un gancio affinch\u00e9 potesse sorreggere la chitarra. In omaggio alla sua scomparsa vengono ristampati tutti gli album incisi per la Numero Uno, mentre \"Antologia\" raccoglie i brani incisi per Carosello e CGD.\nNel 1999 esce il commemorativo \"Per sempre Ivan\", contenente materiale di studio inedito pi\u00f9 canzoni dell'artista interpretate da Renato Zero, Antonello Venditti, Biagio Antonacci, Umberto Tozzi e Alex Baroni.\nLa raccolta \"Firenze-Lugano no stop\" pubblicata nel 2004 contiene, oltre ai brani pi\u00f9 conosciuti del cantautore, anche gli inediti \"Giuliana\" e \"Il lupo e il bracconiere\". Un altro brano inedito, \"Non credere\", registrato con gli Anonima Sound nell'aprile del 1969, esce lo stesso anno in CD singolo.\nNel 2012 \u00e8 stato pubblicato l'album tributo \"Tributo a Ivan Graziani\" (edito da Sony Music), a cui hanno partecipato numerosi artisti italiani, tra cui Filippo Graziani (figlio di Ivan), i Marlene Kuntz e Simone Cristicchi.\nNel 2015, in occasione del settantesimo anniversario della nascita di Graziani, \u00e8 stato ristampato in CD il suo primo disco dal vivo, \"Parla tu...\".\nAltre opere.\nBench\u00e9 musicista di professione, Ivan Graziani si \u00e8 cimentato anche in altre forme d'arte. Egli infatti frequent\u00f2 la Scuola d'Arte di Ascoli Piceno e l'Accademia di Belle Arti di Urbino dove si diplom\u00f2 pittore nel 1968, anche se la pittura non era la sua aspirazione; spendeva molto tempo invece alle lezioni di scultura. Sua passione era per\u00f2 il disegnare: eseguiva cartoni animati e riusciva a guadagnare 120.000 lire a striscione per una rivista pornografica svedese. In merito Graziani ha dichiarato che la particolarit\u00e0 delle sue strisce era il fatto che consentissero alla mente del lettore di \"spaziare\": personaggi che \"\"ricordavano quelli che si possono vedere su\" Linus\", solo che erano pupazzetti scopatori\".\nIl mestiere di disegnatore lo attraeva perch\u00e9 \"il disegnatore \u00e8 libero di fare quello che vuole\", a differenza del cantante che \"\u00e8 sempre nelle mani di troppa gente\"\". Poco tempo prima di morire, accett\u00f2 volentieri di partecipare alla creazione di \"Cartelle di sogni\", un volume di suoi disegni inediti, in collaborazione con Vincenzo Mollica, edito dal Comune di Urbino. I soggetti di questi disegni sono autoritratti, personaggi alla Corto Maltese, donne felliniane e scene di vita quotidiana, e molto spesso si riferiscono ai suoi pezzi pi\u00f9 famosi.\nDi Ivan Graziani, oltre a centinaia di canzoni e disegni, \u00e8 rimasto anche il libro \"Arcipelago Chieti\", scritto dall'artista in ricordo dell'assurdo anno passato a svolgere il servizio militare nel 1971, in una caserma e nell'ospedale militare di Chieti. Il volume \u00e8 stato stampato dalla casa editrice Tracce, mentre la stamperia d'arte Studio Calcografico Urbino di Pescara, con la quale ha sempre collaborato in veste di incisore e disegnatore, realizz\u00f2 cinquanta esemplari di un'incisione dello stesso Ivan Graziani: un'acquaforte intitolata \"Volo Bellico\".\nInoltre Graziani ha interpretato un cameo nei film \"Italian Boys\" di Umberto Smaila e \"Arrivano i miei\" di Nini Salerno, entrambi del 1982."}
{"id": "101609", "revid": "1926649", "url": "https://it.wikipedia.org/wiki?curid=101609", "title": "Serie C1 2000-2001", "text": "La Serie C1 2000-2001 \u00e8 stata la ventitreesima edizione del terzo livello del campionato italiano di calcio, disputato tra il 3 settembre 2000 e il 13 maggio 2001 e concluso con la promozione del , del , del e del .\nStagione.\nCalendario e orari di gioco.\nLa stagione della Serie C1 comincia il 3 settembre 2000 e si chiude il 17 giugno 2001, con la finale di ritorno dei play-off. Previste tre soste: il 12 novembre, il 31 dicembre e il 1\u00ba aprile. La 16\u00aa e la 30\u00aa giornata (rispettivamente il 23 dicembre e il 14 aprile) si giocheranno di sabato. Le semifinali d'andata dei play-off e dei play-out sono in programma il 27 maggio, quelle di ritorno il 3 giugno. Le finali dei play-off (andata e ritorno: \u00e8 la prima volta) il 10 e 17 di giugno. Questi gli orari di inizio delle partite: dal 3 settembre alle 16:00, dal 1\u00ba ottobre alle 15:30, dal 29 ottobre alle 14:30, dall\u201911 febbraio alle 15:30 e dal 25 marzo alle 16:00. Le partite di play-off e play-out cominceranno alle 16:30. \nGirone A.\nIl girone A riscopre alcune decadute del calcio italiano: il , che ritorna in B dopo 7 anni passati in C1 e rischiando addirittura la C2, e il che non vedeva la cadetteria da 6 anni e che vinse una finale play-off soffertissima contro il .\nDa evidenziare che entrambe le squadre sono state al centro della cronaca per un fatto antisportivo: durante lo scontro tra lombardi e emiliani giocato al Sinigaglia di Como il 19 novembre 2000, Massimiliano Ferrigno, giocatore del Como, dopo essere stato espulso, negli spogliatoi sferra un pugno in faccia a Francesco Bertolotti del Modena (ironia della sorte, erano compagni qualche anno prima al Brescello) e lo manda in coma. Dopo questo episodio il calciatore siciliano fu squalificato per 3 anni, sino al 31 dicembre 2003, dalla disciplinare della Serie C e in tribunale ha patteggiato una pena di 10 mesi di reclusione, con la sospensione condizionale, per lesioni gravissime.\nPer quanto riguarda la lotta salvezza, cade un' sempre pi\u00f9 in gravi difficolt\u00e0 economiche, e dopo i play-out scese la favola che, solo un anno prima, aveva perso la finale play-off per la promozione in Serie B.\nClassifica finale.\nLegenda:\nRegolamento:\nNote:\nGirone B.\nIl girone B vede la promozione di due squadre siciliane: il , dopo aver compiuto una gran fuga solitaria in testa alla classifica, mancante dalla Serie B da 4 anni, e il , che, appena nettamente promosso dalla Serie C2 alla C1 l'anno precedente, fu artefice di una clamorosa rimonta nel finale riuscendo anche a raggiungere i corregionali del Palermo e che avrebbe potuto agganciare la vetta per il salto di categoria diretto se non fosse stato per la gara contro l' all'ultima giornata, codesto gi\u00e0 qualificato ai play-off con un quarto posto, assieme ai peloritani secondi, al con un terzo posto e all' con un quinto posto: agli spareggi promozione i messinesi, che non vedevano la B da 9 anni, ebbero un gran cammino e, in una finale tutta siciliana, batterono i rivali catanesi, quest'ultimi insediati di fatto nella lotta promozione.\nPer la situazione della lotta di qualificazione ai play-off, il , retrocesso dalla Serie B, tent\u00f2 di ripetersi come due annate prima, ma non riusc\u00ec minimamente nell'impresa del 5\u00ba piazzamento finale, l'ultimo valido per la disputa degli spareggi, mancato solo per via della peggior differenza reti nei confronti dei pari di categoria dell'Ascoli, pur andando in \"exploit\" ottenendo risultati utili di prestigio contro le successive promosse Palermo e Messina.\nLo stesso fu anche per la , per\u00f2 per un punto, altra neopromossa dalla C2 alla C1.\nIn quanto alla lotta salvezza, furono tranquilli i piazzamenti di , , e . Deludenti invece si rivelarono i campionati di (ultimo appena neopromosso dopo Messina e Torres) e , che evitarono i play-out per non retrocedere solo per classifica avulsa. \nRetrocedette direttamente nel baratro della C2 la , con l'ultimo posto, mancando per pochissimo e sempre per differenza reti, la sua peggiore nei confronti dell', la possibilit\u00e0 di giocarsi gli spareggi salvezza. A fare lei compagnia si aggiunsero le retrocesse dopo i play-out , battuta dalla , e poi proprio Atletico Catania, battuto dalla .\nLa Nocerina tuttavia venne successivamente ripescata al posto del Savoia, che fu escluso solamente per delle irregolarit\u00e0 finanziarie nell'estate successiva dopo che vi era stato un passaggio di propriet\u00e0. Infine, in un altro caso, l'Atletico Catania, neoretrocedente, non si iscrisse alla C2 per lo stesso motivo delle inadempienze economiche. Campani e siciliani ripartirono dalle categorie dilettantistiche, rispettivamente dai campionati regionali di Eccellenza Campania e di Eccellenza Sicilia.\nClassifica finale.\nLegenda:\nRegolamento:\nNote:"}
{"id": "101617", "revid": "120692290", "url": "https://it.wikipedia.org/wiki?curid=101617", "title": "Serie C1 2001-2002", "text": "La Serie C1 2001-2002 \u00e8 stata la ventiquattresima edizione del terzo livello del campionato italiano di calcio, disputato tra il 2 settembre 2001 e il 5 maggio 2002 e concluso con la promozione del , dell', della e del .\nStagione.\nNovit\u00e0.\nIl neoretrocesso non si iscrive al campionato per problemi finanziari. Al suo posto viente ripescato l'. Il Ravenna riparte dall'Eccellenza.\nIl viene estromesso per irregolarit\u00e0 finanziarie, al suo posto viene ripescata la . Gli Oplontini ripartono dall'Eccellenza campana.\nGirone A.\nIl , allenato da Osvaldo Jaconi, vince il girone A con 73 punti e, dopo un'attesa durata 30 anni, torna in Serie B: dopo un lungo avvincente inseguimento con lo (che tra l'altro vinse il 7 aprile al Picchi, portandosi a un solo punto dagli amaranto), i toscani incassarono quattro vittorie consecutive e, il 28 aprile 2002, con la rete promozione firmata da Igor Protti a quattro minuti dal termine nella gara esterna a Treviso, conquistarono una sudata ma meritata promozione. I play-off videro trionfare la di Ezio Rossi alla sua seconda promozione consecutiva in un anno (dalla C2 alla B). Dopo aver eliminato i bianconeri liguri in semifinale, se la videro in finale contro la in un due incontri avvincenti: all'andata prevalsero i giuliani al Rocco per 2-0, ma a Lucca i padroni di casa portarono la gara ai supplementari sul 3-1 che avrebbe regalato la promozione ai toscani. Prima un penalty e poi il gol di Francesco Ciullo regalarono la B agli alabardati dopo 11 anni di assenza.\nDoppia retrocessione invece per il , che dalla B retrocede in 12 mesi in C2 (per la prima volta nella sua storia), mentre ai play-out scesero di categoria (sconfitta dalla , nonostante avesse vinto l'andata), e (per mano della , anche loro vittoriosi all'andata). A causa del fallimento del e della (dalla Serie A alla Serie C2) lombardi e toscani furono ripescati.\nClassifica finale.\nLegenda:\nRegolamento:\nNote:\nGirone B.\nNel girone B il primo posto fu ad appannaggio dell' di Giuseppe Pillon che con 67 punti ritorna in B dopo 7 anni. I marchigiani tra le grandi favorite per la vittoria finale, ottiene la matematica promozione il 21 aprile 2002 battendo in casa la gi\u00e0 retrocessa per 2-0. Nella rosa bianconera gioc\u00f2 un allora giovanissimo Andrea Barzagli che, quattro anni dopo, con la maglia della Nazionale Italiana conquist\u00f2 il quarto titolo iridato in Germania. I play-off vengono vinti dal : gli etnei in semifinale eliminarono a fatica il (dopo aver perso all'andata) e in finale ottennero la promozione contro il (in casa per 1-0 e pareggiando in Puglia a reti bianche) dopo 15 anni di assenza.\nRetrocessero i capitolini della Lodigiani, e ai play-out (contro il ) e il (contro il ).\nClassifica finale.\nLegenda:\nRegolamento:"}
{"id": "101619", "revid": "834", "url": "https://it.wikipedia.org/wiki?curid=101619", "title": "Giorgio Castriota Skanderbeg", "text": ""}
{"id": "101620", "revid": "212348", "url": "https://it.wikipedia.org/wiki?curid=101620", "title": "Pallamano", "text": "La pallamano \u00e8 uno sport di squadra, in cui scendono in campo 14 atleti (7 per ogni squadra). Riprende caratteristiche del calcio e della pallacanestro. \u00c8, insieme al calcio a 5, lo sport al chiuso con il campo pi\u00f9 grande (40\u00a0m x 20\u00a0m).\nViene definito \"il pi\u00f9 veloce sport di squadra con palla\", grazie anche ad un regolamento che privilegia il dinamismo rispetto al tatticismo. Ne esistono molte varianti, anche all'aperto, la pallamano da spiaggia.\nLa storia.\nLa pallamano \u00e8 uno sport le cui origini si perdono nella storia. Nell'antica Roma esisteva gi\u00e0 un gioco molto simile, l'harpastum, utilizzato dai legionari come addestramento alla guerra, e cos\u00ec diffuso da essere riprodotto anche sugli splendidi mosaici rinvenuti a Piazza Armerina risalenti III secolo d.C., nei quali delle fanciulle si passano la palla. Anche dalla cultura maya sono state rinvenute immagini su vasi di giochi con la palla che richiamano la pallamano. L'harpastum giocato dai legionari romani, che stanziavano nelle zone di confine, fu evidentemente assorbito e continuato ad utilizzare anche dai guerrieri germani e, con il passare del tempo, si trasform\u00f2 man mano da gioco di addestramento ad esercizio ludico. E cos\u00ec, questo antico gioco con la palla, rimase evidentemente nella memoria e nei costumi dei popoli tedeschi perch\u00e9 fu proprio in Germania, alla fine dell'Ottocento, che si iniziarono a mettere regole uniche a vari giochi che si svolgevano sia come allenamento nelle scuole di ginnastica, sia a quelli popolari, giocati durante le fiere di paese.\nErano praticati giochi di squadra, chiamati in vario modo, che possono essere tutti assimilabili alla moderna pallamano. Uno di questi pionieri era tal Heiser, che chiam\u00f2 questo sport, ispirato dalla pallacanestro e dal calcio, \"Torball\" che significa \"palla-porta\". Due anni dopo [dopo quando?] fu finalmente chiamato \"Handball\" da Carl Schelenz. Nel 1925 fu inserito nella \"Arbeiter Turn- und Sportbund\", poi Carl Diem, autore della \"Storia universale dello sport\" perfezion\u00f2 ancora di pi\u00f9 il gioco, finch\u00e9 nel 1936 la pallamano venne inclusa nel programma della Giocata della XI Olimpiadi di Berlino, su specifica richiesta di Adolf Hitler, appassionato di questo sport, in quanto incarnava il gesto atletico, il coraggio e lo spirito di squadra. Essendo oltretutto uno sport codificato proprio in Germania, la squadra tedesca aveva ottime possibilit\u00e0 di vittoria, cos\u00ec come poi avvenne.\nNel 1938 furono organizzati i primi Campionati mondiali di pallamano maschile. La pallamano si giocava al tempo in 11 giocatori e il campo di gioco era quello del calcio. Uno dei giocatori pi\u00f9 popolari fu il tedesco Bernhard Kempa, che invent\u00f2 anche un tiro particolarmente spettacolare, definito appunto \"tiro Kempa\". La configurazione a undici giocatori fu utilizzata fino agli anni sessanta (ultimo campionato del mondo della pallamano outdoor \u00e8 stato quello del 1966), perch\u00e9 nel frattempo, visto il clima nei paesi nordici e per poter giocare agevolmente anche nei mesi invernali, aveva preso piede la pallamano al coperto (indoor), giocata in sette e su campi 40\u00a0m x 20\u00a0m. Da allora nasce la pallamano moderna.\nDalla fine degli anni sessanta appunto, la pallamano, nell'ormai consolidata versione indoor, si diffonde velocemente in tutto il mondo, fino a rientrare di diritto tra gli sport olimpici a partire dalle Olimpiadi di Monaco del 1972. Nel 1969 nasce la Federazione Italiana Giuoco Handball (FIGH). In Italia la pallamano \u00e8 maggiormente praticata nel Nordest, in Lombardia, in Emilia-Romagna, in Puglia e in Sicilia. La Pallamano Trieste \u00e8 la squadra che vanta il maggior numero di scudetti (17) ed \u00e8 la squadra italiana con il maggior numero di titoli italiani.\nLe regole.\nI falli commessi dai giocatori sono cos\u00ec sanzionabili:\nLe penalit\u00e0 comminate per i falli sono:\nLa forma del campo di gara \u00e8 rettangolare, con le misure sopra indicate. L'area del portiere \u00e8 delimitata da un semicerchio a 6 metri dalla linea di porta. La linea dei 9 metri, dalla quale viene ripreso il gioco dopo un'infrazione, \u00e8 tratteggiata. Il pallone \u00e8 generalmente in cuoio o in materiale sintetico. I giocatori usano della pece per mantenere una presa pi\u00f9 sicura sulla sfera.\nIn campionati femminili e giovanili, sono utilizzati palloni pi\u00f9 piccoli e leggeri.\nI giocatori e i loro ruoli.\nI ruoli dei sette giocatori in campo sono: portiere, centrale, pivot, terzini destro e sinistro, ali destra e sinistra. \u00c8 preferibile che nelle posizioni nelle zone destre del campo (ala destra e terzino destro) giochino giocatori mancini e nella posizione opposta (ala sinistra e terzino sinistro) giocatori destri. Per il centrale e il pivot la mano di tiro \u00e8 indifferente. La disposizione degli attaccanti ad attacco schierato \u00e8 un trapezio che ha per vertici le ali e i terzini, mentre il pivot, durante la fase in cui la propria squadra attacca, va a posizionarsi all'interno del dispositivo difensivo avversario, generalmente dando le spalle al portiere avversario. \u00c8 preferibile che nelle zone centrali del campo (centrale e terzini) stiano i giocatori pi\u00f9 alti e con il tiro pi\u00f9 potente, mentre nelle posizioni laterali (ali) stiano i giocatori pi\u00f9 veloci.\nIl portiere.\nDeve indossare una divisa di colore diverso rispetto ai compagni della sua squadra, in modo da essere riconoscibile per gli arbitri. \nIl portiere svolge pi\u00f9 funzioni, poich\u00e9 oltre ad essere il primo dei difensori, dovendo difendere la porta, \u00e8 anche il primo degli attaccanti, dovendo velocemente lanciare la palla ai suoi compagni sia in caso di gol sub\u00ecto o in caso di rimessa del portiere.\nIl portiere si interpone tra il tiratore e la porta in modo da chiudere l'angolo di tiro all'attaccante. Non si lancia quindi verso la palla ma copre la porta con movimenti rapidi delle braccia e delle gambe.\nVi sono poi tecniche particolari come la cosiddetta \"pelle d'orso\", con la quale il portiere si lancia verso l'attaccante in maniera improvvisa aprendo al massimo le braccia e le gambe, chiudendogli lo specchio di tiro. Questa tecnica \u00e8 per\u00f2 utilizzata solo per tiri molto ravvicinati o quando si vuole fare un tentativo disperato per evitare di prendere goal.\nInoltre esistono delle varianti della pelle d'orso come la mezza pelle d'orso dove si stendono al massimo solo il braccio e la gamba del lato destro del corpo o solo quelle del lato sinistro.\nGli arbitri.\nGli arbitri sono generalmente due, uno di area e uno di campo. Nei campionati giovanili pu\u00f2 essere ammessa la presenza di un solo arbitro.\nTeam officials.\nOgni squadra pu\u00f2 presentare, oltre ai giocatori, al massimo quattro altri rappresentanti di squadra (nell'area di sostituzione) diversi dai giocatori.\nSi tratta generalmente del primo allenatore, del secondo allenatore, e di un medico o fisioterapista o accompagnatore della squadra. L'allenatore o il team official possono chiedere due time-out per tempo, ma al massimo tre per incontro, ovvero pu\u00f2 richiedere l'interruzione per un minuto del gioco per dare indicazioni ai giocatori.\nIl terreno di gioco.\nIl terreno di gioco \u00e8 rettangolare con rapporto lunghezza-larghezza 2:1, avendo dimensioni di .\nOgni met\u00e0 campo \u00e8 quindi un quadrato perfetto.\nIl portiere \u00e8 il solo autorizzato a trovarsi nell'area di rigore dalla quale pu\u00f2 allontanarsi al fine di neutralizzare contropiedi o addirittura per attaccare o creare superiorit\u00e0 numerica.\nLa porta.\nLa porta si trova al centro della linea di fondo e misura all'interno e le sue dimensioni (larghezza-altezza) sono di .\nDopo aver subito goal il portiere rinvia la palla verso il centro campo da dove riparte la squadra che ha appena subito goal. Il gioco pu\u00f2 essere ripreso dal centro campo anche in presenza di avversari all'interno della propria met\u00e0 campo.\nL'area di porta.\nL'area di porta \u00e8 delimitata da una linea a 6m di distanza dalla porta, parallelamente alla linea di fondo, e continuata ad ogni estremit\u00e0 da un quarto di cerchio di sei metri di raggio che ha come centro lo spigolo interno posteriore di ogni montante della porta. La linea che delimita la superficie \u00e8 definita come linea dell'area di porta e fa parte dell'area stessa. \nNessun giocatore tranne il portiere pu\u00f2 toccare terra in quest'area in fase di gioco (ad esempio un difensore mentre sta cercando di fermare un attaccante in fase di tiro della palla in porta o un attaccante in possesso di palla) pena un tiro di punizione contro la sua squadra.\nArea di sostituzione.\nL'area di sostituzione \u00e8 un rettangolo esterno al rettangolo di gioco, dove siedono i giocatori in panchina, i giocatori esclusi per due minuti, e i team officials.\nI giocatori possono essere sostituiti senza limiti di numero nel corso del gioco e senza avvisare i direttori di gara.\nPallone.\nIl pallone \u00e8 sferico e deve essere realizzato in pelle, o in materiale sintetico. La superficie non pu\u00f2 essere scivolosa. Dato che il pallone va maneggiato con una singola mano, le sue misure officiali variano con l'et\u00e0 e con il sesso dei giocatori delle squadre. Il Minihandball si gioca con il pallone 1, tutte le categorie femminili e le giovanili maschili con il pallone 2 mentre le categorie maschili oltre under 17 e seniores con il pallone 3 che pesa mediamente sui 400 grammi.\nIl gioco.\nI fondamentali.\nI fondamentali del gioco sono il palleggio, il passaggio, il tiro, la parata e i passi.\nLa durata dell'incontro \u00e8:\nPer segnare a rete \u00e8 necessario eseguire un tiro che pu\u00f2 essere effettuato in:\nTiro in doppio appoggio.\nTiro effettuato in appoggio su tutti e due piedi con una accentuazione del piegamento della gamba anteriore opposta al braccio che tira. \u00c8 utilizzato quasi esclusivamente dai tre giocatori che giostrano frontalmente alla porta avversaria (il centrale e i due terzini), molto raramente anche dal pivot, praticamente mai dalle ali.\nTiro in elevazione.\nIl tiro in elevazione si effettua dalle zone centrali cercando di superare in altezza la difesa avversaria, dalle ali e dal pivot per conferire pi\u00f9 slancio e forza alla conclusione a rete. Si tratta della tecnica di tiro pi\u00f9 utilizzata nel corso di una partita.\nTiro in estensione.\nIl Tiro in estensione (comunemente detto Erett, dal nome del giocatore che per primo si specializz\u00f2 in questo tiro) si effettua estendendo il corpo lateralmente allo scopo di evitare il pi\u00f9 possibile l'intercettazione della palla da parte della difesa avversaria. \u00c8 uno dei tiri che contraddistingue il ruolo del pivot, ma viene usato spesso anche dal centrale o dall'ala contromano. Il tiro in estensione volante, con il giocatore che tira in orizzontale e sollevato dal suolo.\nTiro in tuffo.\nIl tiro a tuffo permette di accorciare la distanza fra il lanciatore e la porta ritardando l'abbandono del pallone, il quale avviene appena prima del contatto con il suolo. Lo si effettua sia in tiri da fermo che durante le azioni di gioco: tale tipo di tiro \u00e8 una caratteristica del giocatore che occupa il ruolo di pivot e che gioca in attacco inserito fra i difensori della squadra avversaria, cercando di ostacolare i movimenti di scorrimento difensivi eseguendo blocchi; quando riesce a impossessarsi della palla esegue appunto il caratteristico tiro in caduta o in tuffo. Talvolta viene usato anche dalle ali.\nSpesso usato anche nei tiri dai 7 metri, il rigore, per rallentare il tiro e deconcentrare il portiere.\nTiro dai sette metri (rigore).\nIl tiro dai sette metri viene accordato per un grave fallo che impedisca il concretizzarsi di una chiara occasione da rete. Nel tiro dai sette metri, come nel tiro di punizione, almeno una parte di un piede del tiratore deve rimanere a contatto con il suolo e non deve oltrepassare o calpestare la linea del rigore.\nIl portiere potrebbe essere fuori dalla porta, per coprirla meglio, ma non pu\u00f2 uscire oltre i 4 metri.\nTiro in sottomano.\nIl tiro in sottomano \u00e8 un tiro fatto con il braccio teso in basso e una torsione veloce del polso. La scelta del sottomano deve essere ponderata, in quanto ne risulta un tiro difficilmente potente ma pu\u00f2 sorprendere difesa e portiere. Generalmente viene utilizzato quando gli arbitri stanno segnalando il fallo di gioco passivo.\nTiro con il pallonetto.\nIl tiro con il pallonetto \u00e8 un tiro che arriva con una parabola verso il portiere, il cui scopo consiste nello scavalcamento dell'estremo difensore spintosi ai limiti dell'area per coprire maggiormente lo specchio della porta. A questo tipo di conclusione \u00e8 spesso associato il termine \"sfoglia\", che indica il tiro che fa passare la palla a minima distanza sopra la testa del portiere, rendendo vano il tentativo da parte dell'estremo difensore di intervenire con braccia e mani per impedire la realizzazione della rete.\nTiro in girella (o virgola).\nIl tiro in girella \u00e8 un tiro spettacolare che viene effettuato per sorprendere il portiere. La palla acquisisce effetto grazie alla rotazione del polso nel momento della conclusione e, battendo a terra, cambia direzione, beffando o aggirando il portiere. Questa conclusione \u00e8 prevalentemente utilizzata quando il tiro avviene dalla posizione di ala, poich\u00e9 \u00e8 pi\u00f9 elevata la probabilit\u00e0 che il portiere si spinga fuori dai pali con l'intento di chiudere lo specchio della porta al tiratore.\nTiro di Kempa (o \"Volante\").\nIl tiro di Kempa, inventato dal giocatore e allenatore di pallamano tedesco Bernhard Kempa, \u00e8 un tiro spettacolare che viene effettuato da un giocatore che riceve il passaggio mentre \u00e8 gi\u00e0 in elevazione. \nBernhard Kempa lo descrisse in questo modo: \"un giocatore lancia la palla sopra la difesa, il suo compagno salta alto nella zona dei 9 metri, trova la palla mentre \u00e8 ancora in volo e segna una rete\".\n\u00c8 un tiro particolarmente difficile perch\u00e9 necessita di un buon affiatamento tra compagni di squadra e deve essere effettuato da giocatori dotati di buona tecnica.\nPosizioni difensive.\nLe posizioni dei giocatori sul terreno di gioco dipendono dalle tattiche difensive scelte.\nLe difese pi\u00f9 classica sono la 5-1 (con 5 difensori stanno nei pressi della linea dei 6 metri, uno va a contrastare il centrale avversario) oppure la 6-0 (che consiste nel difendere in sei sulla ultima linea di difesa). Sono anche utilizzate tattiche difensive molto aggressive con i giocatori quasi tutti distaccati dalla linea dei 6 metri (difese 4-2, 3-3, 3-2-1 e 1-5). Queste tattiche, se pur apparentemente possono portare un vantaggio in termini di vicinanza e di pi\u00f9 facile intercettamento del portatore di palla avversaria, necessitano di affiatamenti perfetti tra i difensori ed una potente e resistenza forma fisica.\nManifestazioni e tornei.\nOlimpiadi.\nDopo una prima apparizione nel 1915, la pallamano si \u00e8 subito affermata ed \u00e8 diventato uno sport olimpico nel 1936.\nI campionati mondiali maschili.\nLa Coppa del mondo di pallamano riservata ad atleti maschi esiste dal 1938 e si gioca ogni due anni (fino al 1993 ogni quattro anni) in un Paese ospitante diverso anno per anno. La Francia \u00e8 la squadra con pi\u00f9 titoli (6) mentre l'attuale detentrice dal 2019 \u00e8 la Danimarca, vittoriosa in casa nell'edizione organizzata insieme alla Germania.\nI campionati mondiali femminili.\nLa Coppa del mondo di pallamano riservata ad atlete femmine esiste dal 1957 e si gioca ogni 2 anni. Il record di vittorie spetta a URSS, Germania Est e Russia con 3 trofei a testa."}
{"id": "101621", "revid": "228587", "url": "https://it.wikipedia.org/wiki?curid=101621", "title": "Wahibra", "text": "Biografia.\nMalgrado il Canone Reale gli assegni un periodo di regno relativamente lungo, per la specifica fase storica caratterizzata da regni brevi, Wahibra \u00e8 noto solamente, oltre che per l'inserimento nella lista reale, per una stele proveniente da Tebe (Egitto), un coperchio di vaso proveniente da El-Lahun e da alcuni scarabei uno dei quali potrebbe provenire da Biblo.\nLa dispersione di tali ritrovamenti porta comunque a pensare che questo sovrano abbia ancora regnato sulla maggior parte dell'Egitto ed abbia mantenuto anche contatti con l'estero.\nIl nome della regina principale di Wahibra potrebbe essere Khaesnebu"}
{"id": "101624", "revid": "125825902", "url": "https://it.wikipedia.org/wiki?curid=101624", "title": "Antonio Gramsci", "text": "Nel 1921 fu tra i fondatori del Partito Comunista d'Italia, divenendone segretario e leader dal 1924 al 1927, ma nel 1926 venne imprigionato dal regime nelle carceri fasciste. Nel 1934, in seguito al grave deterioramento delle sue condizioni di salute, ottenne la libert\u00e0 condizionata e fu ricoverato in clinica, dove trascorse gli ultimi anni di vita.\nConsiderato uno dei pi\u00f9 importanti pensatori del XX secolo, nei suoi scritti, tra i pi\u00f9 originali della tradizione filosofica marxista, Gramsci analizz\u00f2 la struttura culturale e politica della societ\u00e0. Elabor\u00f2 in particolare il concetto di egemonia, secondo il quale le classi dominanti impongono i propri valori politici, intellettuali e morali a tutta la societ\u00e0, con l'obiettivo di saldare e gestire il potere intorno a un senso comune condiviso da tutte le classi sociali, comprese quelle subalterne.\nBiografia.\nL'infanzia e i primi studi.\nAntonio Gramsci nacque ad Ales il 22 gennaio 1891 da Francesco Gramsci (1860-1937), proveniente da benestante famiglia Arb\u00ebresh\u00eb, e da Giuseppina Marcias (1861-1932), di lontana ascendenza ispanica. I due si conobbero a Ghilarza e si sposarono nel 1883, e dopo un anno nacque il primogenito Gennaro; poi la famiglia si trasfer\u00ec ad Ales dove Giuseppina Marcias diede alla luce Grazietta (1887-1962), Emma (1889-1920) e Antonio. Nell'autunno del 1891 il padre divenne responsabile dell'Ufficio del Registro di S\u00f2rgono e i Gramsci traslocarono nel paese che era centro amministrativo della Barbagia Mandrolisai; qui nacquero altri tre figli: Mario (1893-1945), Teresina (1895-1976) e Carlo (1897-1968). Infine la famiglia rientr\u00f2 a Ghilarza nel 1898 e l\u00ec fiss\u00f2 la dimora definitiva.\nIl piccolo Antonio aveva solo diciotto mesi quando sulla sua schiena si manifestarono i segnali del morbo di Pott, una tubercolosi ossea che causa il cedimento della spina dorsale e la comparsa della gobba. Ma la famiglia scelse di rifugiarsi nella superstizione rifiutando di affidarsi alla medicina che, con una diagnosi tempestiva e un intervento chirurgico, avrebbe evitato che gli effetti della malattia provocassero danni permanenti allo scheletro e a tutto l'organismo. All'et\u00e0 di quattro anni, Antonio per tre giorni di seguito soffr\u00ec di emorragie associate a convulsioni; secondo i medici tali avvisaglie avrebbero portato a un esito fatale, tanto che vennero comperati una piccola cassa da morto e un abito per la sepoltura.\nL'infanzia di Gramsci fu anche turbata dall'arresto del padre, dopo un'ispezione nell'ufficio di S\u00f2rgono e a seguito di un'inchiesta che rilev\u00f2 a suo carico illeciti penali; il processo per peculato, concussione e falso in atto pubblico si concluse il 27 ottobre del 1900 e Francesco Gramsci, giudicato colpevole, fu condannato a cinque anni, otto mesi e ventidue giorni di reclusione, con la sospensione dall'impiego e la perdita dello stipendio. La famiglia rest\u00f2 priva di sostegno economico e Giuseppina Marcias dovette dedicarsi al sostentamento dei figli lavorando senza sosta e lasciando nel figlio Antonio un'impronta di rigore, orgoglio e abnegazione.\nA S\u00f2rgono, Gramsci frequent\u00f2 un asilo religioso assieme a tre delle sue sorelle. Anche a causa delle precarie condizioni di salute, fu mandato alle scuole elementari all'et\u00e0 di sette anni. A casa aveva gi\u00e0 imparato a leggere e divorava di tutto, da Carolina Invernizio a Emilio Salgari; questa sua curiosit\u00e0 culturale, unita al suo inizio scolastico in ritardo, gli permise alle elementari un percorso scolastico brillante e un eccellente punteggio di uscita. Per contribuire alla difficile situazione finanziaria della famiglia, nell'estate fra il quarto e il quinto anno delle elementari and\u00f2 a lavorare con il fratello Gennaro dieci ore al giorno nell'Ufficio del catasto di Ghilarza per una misera paga, trasportando pesanti registri che spossavano il suo gi\u00e0 fragile corpo. Parallelamente agli impegni di studio, svilupp\u00f2 una grande capacit\u00e0 manuale: costruiva giocattoli, rudimentali attrezzi ginnici per irrobustire le braccia, e cre\u00f2 perfino un'ingegnosa struttura in lamiera per farsi la doccia.\nConcluse il primo ciclo di studi nel 1903 ma le condizioni economiche della famiglia non gli permisero di iscriversi subito al ginnasio, e per aiutare le entrate domestiche comp\u00ec lavori faticosi all'Ufficio del catasto non rinunciando per\u00f2 all'idea di proseguire nel percorso scolastico: studi\u00f2 da autodidatta, con l'aiuto di qualche ripetizione e nel 1905 si iscrisse al ginnasio di Santu Lussurgiu. Nei tre anni del ginnasio, visse a pensione da una contadina durante la settimana; il sabato e la domenica rientrava a casa, che distava diciotto chilometri, a piedi o in diligenza. Il diciassettenne Gramsci consegu\u00ec la licenza ginnasiale a Oristano nell'estate del 1908 e si iscrisse al Liceo classico Giovanni Maria Dettori di Cagliari, citt\u00e0 in cui raggiunse il fratello Gennaro che vi si era stabilito dopo aver ottenuto il trasferimento al Catasto del capoluogo sardo. L'impiego fu per\u00f2 presto abbandonato perch\u00e9 Gennaro prefer\u00ec fare il contabile in una fabbrica di ghiaccio per una paga modesta che presto si dimostr\u00f2 insufficiente a garantire il mantenimento di due persone.\nGramsci a Cagliari.\nCagliari era all'epoca una cittadina nella quale prevalevano commercio e sedi amministrative e dove erano tuttavia presenti fasce di classe operaia soprattutto nei distretti minerari; si rivel\u00f2 un centro di diffusione delle idee socialiste, in ci\u00f2 favorita anche dall'essere una sede universitaria, veicolo privilegiato di circolazione delle idee. Tra febbraio e maggio del 1906, l'alto costo della vita, che non aveva risparmiato i ceti medi, scaten\u00f2 moti popolari in tutta l'isola, agitazioni che vedevano una unione fra proletariato urbano e minatori da un lato, e contadini e pastori dall'altro, in contrapposizione alla borghesia. Nonostante la dura repressione che soffoc\u00f2 i movimenti di protesta, l'indipendentismo sardo riprese vigore e innest\u00f2 le proprie istanze nella saldatura tra strati medi urbani e proletariato. Il soggiorno a Cagliari costitu\u00ec una tappa importante per la formazione del giovane Gramsci: la vita culturale era fiorente, vi si pubblicavano tre quotidiani, c'erano due teatri, locali di variet\u00e0, circoli e cinema, e cos\u00ec gli interessi del giovane virarono verso il teatro, il giornalismo e la filologia. Inoltre, nel capoluogo sardo assistette alle lotte dei minatori dell'Iglesiente e pot\u00e9 per la volta prima prendere coscienza delle distanze sociali fra oppressori e oppressi. La modesta formazione ricevuta al ginnasio gli consent\u00ec inizialmente di ottenere appena la sufficienza nelle diverse materie, ma con le sue ottime doti di recupero il giovane liceale riusc\u00ec a colmare in fretta le carenze dovute alla preparazione lacunosa del ginnasio: del resto, leggere e studiare erano i suoi impegni costanti; ma il nuovo, misero alloggio, la denutrizione e il vestiario consunto dovuti alle ristrettezze finanziarie non agevolavano la socializzazione.\nA scuola Gramsci instaur\u00f2 con il nuovo professore di Lettere Raffaele Garz\u00eca \u2013 radicale e anticlericale, direttore de \"L'Unione Sarda\" \u2013 un fecondo rapporto: i suoi compiti erano letti in classe ed era invitato ogni tanto a visitare la redazione del giornale. Soddisfacendo la curiosit\u00e0 giornalistica del suo alunno, il professore lo nomin\u00f2 \"inviato\" da Aidomaggiore, essendo la sede di Ghilarza gi\u00e0 coperta. E il 26 luglio 1910 Gramsci ebbe la soddisfazione di vedersi stampato su \"L'Unione Sarda\" il suo primo scritto pubblico nel quale descriveva con accuratezza e brio un'operazione in grande stile dei carabinieri rivelatasi un fiasco.\nPer curiosit\u00e0 intellettuale il liceale Gramsci si accost\u00f2 a Karl Marx, ma leggeva anche Grazia Deledda, che non amava, i romanzi popolari di Carolina Invernizio e di Anton Giulio Barrili, assieme a \"La Domenica del Corriere\", \"Il Marzocco\" e \"La Voce\" di Giuseppe Prezzolini; e ancora Papini, Emilio Cecchi e, sopra tutti, Croce e Salvemini\u00bb. Al di fuori delle attivit\u00e0 didattiche, Gramsci prese a frequentare l'Associazione anticlericale dell'Avanguardia, punto di raccolta dei liceali e dell'intellettualit\u00e0 cagliaritana di idee prevalentemente socialiste. E a segnare l'itinerario culturale e politico gramsciano \u2013 oltre al professor Garz\u00eca \u2013 fu anche la decisione del fratello Gennaro di candidarsi a cariche esecutive presso la locale Camera del Lavoro.\nNell'estate del 1911 Gramsci consegu\u00ec la licenza liceale con una brillante votazione \u2013 tutti \"otto\" e un \"nove\" in italiano \u2013 e poco dopo avrebbe conosciuto da vicino la realt\u00e0 operaia di una grande citt\u00e0 del Nord: gli si prospettava la possibilit\u00e0 di continuare gli studi all'Universit\u00e0. Nell'autunno del 1911, il Collegio Carlo Alberto di Torino band\u00ec un concorso, riservato a tutti gli studenti poveri licenziati dai Licei del Regno, offrendo trentanove borse di studio per poter frequentare l'Universit\u00e0 di Torino: Gramsci fu uno dei due studenti della sede di Cagliari ammessi a sostenere gli esami a Torino.\nUniversitario a Torino.\nPartendo dalla Sardegna, Gramsci port\u00f2 con s\u00e9 impressioni profonde che pi\u00f9 tardi, nella solitudine del carcere, si sarebbero concretizzate in una viva e feconda riflessione teorica. Aveva fatto esperienza diretta della povert\u00e0, visto la miseria assoluta di chi era pi\u00f9 povero di lui, dei contadini delle campagne, e aveva compreso, certo in modo confuso mancando ancora il contatto con una grande citt\u00e0 industrializzata, che l'arretratezza della sua isola era la prova lampante di come l'unificazione dell'Italia fosse ben lungi dall'essere stata realizzata e che il conflitto sociale discendeva anche da questo ritardo. Port\u00f2 con s\u00e9 il rispetto per la cultura popolare, ricca di canti e di racconti, la fascinazione per il dialetto sardo, che si sarebbe riversata negli studi sulle origini del linguaggio. Ma non avrebbe mai avuto nostalgia per il mondo arcaico che s'era lasciato ventenne alle spalle e la cui ristretta concezione della vita fermava lo sviluppo dell'identit\u00e0 individuale allo stadio biologico, precludendole il passaggio alla fase \"politica\", quando cio\u00e8 la persona pu\u00f2, grazie all'uso della ragione, liberarsi di sentimenti e istinti primordiali.\nGramsci arriv\u00f2 a Torino ai primi di ottobre del 1911, periodo in cui la citt\u00e0 festeggiava il 50\u00ba anniversario della nascita del Regno d'Italia; lo studente sardo vi era giunto con l'intento di frequentare i corsi della facolt\u00e0 di Filosofia e Lettere con indirizzo di Filologia moderna. Insieme ad altri candidati fra i quali Maria Cristina Togliatti e Augusto Rostagni sostenne le prove d'esame che, tra scritti e orali, durarono circa due settimane e lo videro classificarsi al nono posto sui venti promossi; secondo giungeva un altro studente venuto dalla Sardegna: Palmiro Togliatti. Risale a questo momento l'incontro tra i due futuri dirigenti comunisti, cui sarebbe seguita un'assidua frequentazione e la scoperta di un comune orientamento politico.\nI primi mesi furono particolarmente difficili per Gramsci, in un clima freddo e inospitale e in costante lotta per la sopravvivenza. Le settanta lire della borsa di studio non erano sufficienti neppure a pagare la pensione e le spese di prima necessit\u00e0, perci\u00f2 necessitava di risorse finanziarie ben superiori alle venti lire che gli venivano inviate dai genitori. Le lettere alla famiglia di quel periodo erano una continua e pressante richiesta di denaro e una insistenza affinch\u00e9 fosse sollecitato l'invio dei documenti senza i quali la borsa di studio restava sospesa. Ridotto alla fame, senza un cappotto con cui potersi proteggere dal freddo, fu soccorso da un bidello; questi gli trov\u00f2 una pensione che costava settanta lire al mese e dove si faceva credito.\nNella primavera del 1912 il suo stato talmente pietoso gli imped\u00ec per qualche mese persino di parlare. In tali condizioni, malnutrito, perseguitato dai rigori climatici e in un domicilio assai povero, con una salute compromessa gi\u00e0 in partenza Gramsci faticava a studiare. La sua solitudine umana venne alleviata da Angelo Tasca che gli regal\u00f2 un'edizione in francese di \"Guerra e pace\", augurandosi nella dedica di averlo presto \u00abcompagno di battaglia\u00bb oltre che collega di studi \u2013 frase che rivela come Gramsci non fosse ancora inserito negli ambienti del socialismo torinese. Poi lentamente cominci\u00f2 a legarsi a qualche coetaneo e a frequentare la sezione socialista, ma la carriera universitaria risent\u00ec del peggioramento delle condizioni di salute.\nLa cultura che circolava nell'Universit\u00e0 e gli stimoli intellettuali lasciarono in Gramsci una traccia profonda, a cominciare dai professori: nella sede accademica torinese insegnavano Luigi Einaudi, Francesco Ruffini, Vincenzo Manzini, Gioele Solari, Pietro Toesca, Arturo Farinelli, Rodolfo Renier, Achille Loria, Annibale Pastore, docenti di varia estrazione culturale e inclinazione di pensiero. I professori con cui Gramsci familiarizz\u00f2 furono Matteo Bartoli e Umberto Cosmo, il primo per il comune interesse per la glottologia, il secondo per i valori socialisti che i due condividevano. Lo studente, assetato di cultura, frequent\u00f2 anche corsi di altre facolt\u00e0 universitarie, lezioni tenute da docenti magari lontani dai suoi ideali ma dai quali aveva comunque qualcosa da apprendere: fra di essi spicca il nome di Annibale Pastore del quale Gramsci segu\u00ec un corso sull'interpretazione critica del marxismo.\nNell'estate del 1913 si svolsero in Sardegna le prime elezioni politiche del 26 ottobre 1913 a suffragio allargato. Il dibattito era animato da Attilio Deffenu, un giovane intellettuale appena laureato che aveva fondato un Gruppo di azione e propaganda antiprotezionista. Un numero di agosto della \"Voce\" ospit\u00f2 una dichiarazione sottoscritta da figure sarde di spicco: insegnanti, sindacalisti, un futuro deputato e due avvocati di tendenze repubblicane, Pietro Mastino e Michele Saba. Il documento denunciava le ragioni dell'immiserimento dell'Isola dovuto al regime di protezionismo che soffocava l'esportazione di prodotti del settore primario e condannava il meridione al sottosviluppo, il tutto a vantaggio di qualche industria. L'appello richiedeva l'adesione politica dei progressisti alle tesi che vi si sostenevano; convinto della loro bont\u00e0, Gramsci ader\u00ec alle argomentazioni proposte e il suo consenso venne annotato nel numero di ottobre della rivista: si trattava per il futuro dirigente comunista della prima presa di posizione pubblica in una battaglia politica. Secondo Tasca, la partecipazione di masse di elettori fino a quel momento esclusi colp\u00ec profondamente Gramsci, e a quell'esperienza va ricondotta la definitiva scelta del campo socialista.\nIl ritorno a Torino dello studente sardo fu segnato dalla ricaduta in una grave forma di nevrosi che gli imped\u00ec di dare esami universitari. Nella primavera del 1914 con grande sforzo si riprese e sostenne tre esami vedendosi riconosciuta la borsa di studio. Il miglioramento gli diede modo di tornare a frequentare Tasca e Togliatti, ai quali si era da poco aggregata una matricola diciannovenne, Umberto Terracini. Stando alla ricostruzione di Togliatti, Gramsci quell'anno prese la tessera del partito socialista e cominci\u00f2 a collaborare alla stampa di partito nel periodo in cui era appena scoppiata la Grande Guerra rispetto alla quale i socialisti erano attestati su una posizione neutralista. Mussolini, dirigente nazionale del PSI, mise in crisi l'unit\u00e0 schierandosi invece a favore dell'intervento. Gramsci scrisse un pezzo che poteva apparire di ambiguo consenso alle tesi mussoliniane; fu tacciato di interventismo e alle critiche ricevute si ripieg\u00f2 su s\u00e9 stesso isolandosi dalla comunit\u00e0 politica. Il 12 aprile 1915, con il professor Cosmo sostenne il suo ultimo esame, e da quella data si defil\u00f2 dagli studi universitari intraprendendo un'altra strada.\nL'attivit\u00e0 giornalistica.\nGramsci esord\u00ec nel giornalismo il 13 novembre del 1915 quando \"Il Grido del Popolo\" ospit\u00f2 un suo articolo riguardante un incontro fra delegati dei partiti socialisti europei avvenuto in Svizzera. Dopo il debutto, la sua attivit\u00e0 di giornalista divenne regolare, e dai primi mesi del 1916 prese a trascorrere gran parte delle sue giornate all'ultimo piano nel palazzo dell'Alleanza Cooperativa Torinese dove, in tre stanze, si trovavano la sezione giovanile del Partito socialista e le redazioni de \"Il Grido del Popolo\" e del foglio piemontese dell\"Avanti!\" con la rubrica \"Sotto la Mole\" che si occupava della cronaca torinese. La redazione de l\"Avanti!\" era formata solamente da tre giornalisti: l'impiegato alle ferrovie Ottavio Pastore, lo stravagante ex cameriere Leo Galetto e Antonio Gramsci, ed era diretta da Giuseppe Bianchi, ex tipografo proveniente da Venezia dove aveva guidato \"Il Secolo Nuovo\". Bianchi dirigeva anche \"Il Grido del Popolo\"; quando il 1\u00ba maggio del 1916 part\u00ec per il fronte, il suo posto a l\"Avanti!\" fu ricoperto formalmente da Pietro Rabezzana, nei fatti da Pastore; \"Il Grido del Popolo\" fu preso in mano da Maria Giudice, una maestra lombarda con esperienza sindacale maturata in Puglia, combattiva e dinamica tanto da essere per qualche tempo anche segretaria della Camera del Lavoro.\nIn quegli anni Gramsci pubblic\u00f2 di tutto, dai commenti sulla situazione interna ed estera agli interventi sulla vita di partito, dagli articoli di polemica politica alle note di costume, dalle recensioni letterarie alla critica teatrale. In particolare si occup\u00f2 di teatro, vedendolo correlato alla vita sociale; e lungi dal considerare la critica teatrale un'attivit\u00e0 rivolta a una \u00e9lite volle invece includerla fra gli strumenti di crescita e maturazione culturale delle classi subalterne e del proletariato, e fu pertanto un \"critico militante\", avendo come riferimento De Sanctis piuttosto che Benedetto Croce secondo cui il teatro era una \"sottospecie di oratoria di intrattenimento\". Le sue recensioni mirarono ai drammaturghi a lui contemporanei: critic\u00f2 Dario Niccodemi, intravedendo nelle sue opere abilit\u00e0 teatrale ma al tempo stesso conformismo sentimentale e \u00absdolcinature piccolo-borghesi\u00bb, apprezz\u00f2 il teatro grottesco di Chiarelli nel quale erano presenti molti elementi di vita sociale, ma rest\u00f2 deluso dal teatro dialettale. Su Pirandello, il critico manifest\u00f2 una incomprensione nei confronti del drammaturgo e un atteggiamento ambivalente: otto recensioni su dieci risultarono essere delle stroncature dello scrittore siciliano. Si salvarono dalla penna severa di Gramsci \"Liol\u00e0\" e \"Il piacere dell'onest\u00e0\", del quale Gramsci riconosce il significativo ruolo culturale. Una valutazione genericamente positiva venne data dal giovane critico teatrale all'opera di \u00abcorrosione\u00bb del teatro pirandelliano nei confronti del \"vecchio teatro\" di tradizione cattolica, e il drammaturgo venne giudicato positivamente nella sua dimensione dialettale \u2013 da ci\u00f2 il riconoscimento di \"Liol\u00e0\" come il capolavoro di Pirandello.\nGuardando a un orizzonte pi\u00f9 ampio e di respiro cosmopolita, Gramsci si accost\u00f2 con maggiore benevolenza alle produzioni teatrali straniere \u2013 per lo meno quelle che il regime fascista faceva approdare in Italia \u2013 anche se presto ne rimase disilluso. Nel teatro \"chico\" di Jacinto Benavente ravvis\u00f2 superficialit\u00e0 e senso della predestinazione, mentre rilev\u00f2 lo spessore di Henry Bataille e di Henri Bernstein, pur dandone un giudizio negativo. Si espresse in termini lusinghieri sulle opere di Beaumarchais e di Turgenev, entrambi elogiati come acutissimi interpreti dei processi storici. Altri commediografi che Gramsci avrebbe recensito nei suoi scritti sono Guitry, Wilde, Ibsen \u2013 poeta dei grandi conflitti etici del quale lod\u00f2 la maggiore spiritualit\u00e0, proprio ci\u00f2 che lo rese alieno al pubblico italiano piccolo-borghese \u2013 e Andreev, anch'egli portatore di forti contrasti morali che sono lo specchio della conflittualit\u00e0 sul terreno sociale.\nIl giovane critico, nel rilevare che l'industria dello spettacolo tendeva a favorire la rappresentazioni di opere di carattere leggero quando non frivolo come l'operetta e il variet\u00e0 a discapito di commedie e drammi con contenuto sociale, colse con prontezza le potenzialit\u00e0 del cinematografo quale elemento di liberazione nei confronti del decadimento degli spettacoli che venivano rappresentati in quel periodo.\nLa Rivoluzione russa.\nNel febbraio del 1917, il Gramsci politico si rivolse alle giovani leve con un numero unico del giornale dei giovani socialisti \"La Citt\u00e0 futura\". L'impianto degli interventi gramsciani era di stimolo ai giovani affinch\u00e9 essi assumessero coscienza dei compiti che li attendevano e si formassero un \"habitus\" mentale che permettesse loro di affrontarli con metodo, rigore e consapevolezza, attraverso l'abitudine allo sforzo costante e a una azione non scissa dal momento della riflessione, senza pretendere di avere una risposta pronta per ogni questione.\nNel febbraio-marzo del 1917, in una Russia affamata, con un esercito in sfacelo, ondate di scioperi, sommovimenti popolari spontanei o guidati dal protagonismo dei Soviet, mentre la sorte dei sovrani era tutt'altro che chiara si verific\u00f2 una grave crisi istituzionale con due governi, quello vecchio e il Comitato Provvisorio in embrione, il lato istituzionale di quel pi\u00f9 articolato squilibrio a cui Trockij, definendolo il \"dualismo di poteri\", dedic\u00f2 diverse pagine di riflessione.\nNei mesi che seguirono la Rivoluzione di febbraio e la nascita del Governo Provvisorio, le varie fazioni che avevano animato la rivoluzione entrarono in conflitto per indirizzare la politica della nuova entit\u00e0 statale; si ebbero scontri fra il Soviet di Pietroburgo e il Governo Provvisorio e la lotta di potere non risparmi\u00f2 i bolscevichi che furono per\u00f2 tenuti insieme dall'indiscusso prestigio di Lenin. Si giunse all'autunno in un clima di forte tensione fra le masse operaie e contadine e all'interno dell'esercito, con il Soviet di Pietroburgo che premeva per l'azione rivoluzionaria alla quale si pervenne nella notte fra 25 e 26 ottobre con l'occupazione di centri governativi, la presa del Palazzo d'Inverno e l'arresto dei membri del Governo Provvisorio.\nA causa delle difficolt\u00e0 di comunicazione accentuate dalle rovine della guerra, le notizie che filtravano dalla Russia erano generiche e poco approfondite, spesso oggetto di deformazioni e censure. La stampa italiana tratt\u00f2 i fatti avvenuti a Pietroburgo come una ribellione di ubriaconi, mentre Gramsci intu\u00ec subito che quelle giornate di lotta rappresentavano uno snodo determinante. Le riflessioni di Gramsci trovarono posto nel celebre articolo pubblicato sull\"Avanti!\" del 24 novembre 1917 e intitolato \"La rivoluzione contro \u00abIl Capitale\u00bb\". In questo scritto Gramsci opponeva a un'interpretazione meccanicistica del marxismo una sua lettura pi\u00f9 aderente alla realt\u00e0 storica, e spiegava che i bolscevichi avevano attuato la rivoluzione proletaria in un Paese arretrato, in aperta discordanza quindi con le previsioni di Marx, secondo cui l'evento rivoluzionario non poteva che prodursi in una realt\u00e0 socio-economica caratterizzata da una sensibile affermazione del capitalismo. Questa opinione fu terreno di scontro ideale con la rigidit\u00e0 di Bordiga, che guardava alla rivoluzione russa come a un accadimento che, nel dimostrare l'incompatibilit\u00e0 fra democrazia e socialismo, aveva affermato la superiorit\u00e0 del secondo sulla prima, e che non voleva abbandonare l'ortodossia marxista. Un altro punto di dissenso fra i due dirigenti era il pensiero di pi\u00f9 ampio respiro di Gramsci che considerava la necessit\u00e0 di un processo rivoluzionario mondiale, taglio estraneo allo spirito bordighiano. Per la formazione politica e culturale che aveva maturato, Gramsci vide la nascita del nuovo Stato operaio come fattore propulsivo di cambiamento dell'ordine mondiale, condividendo questa impostazione con Lenin.\nL'Ordine Nuovo.\nDopo aver fatto pratica come giornalista nella redazione dell\"Avanti!\" e avere familiarizzato con giovani colleghi come Alfonso Leonetti, Mario Montagnana e Felice Platone, Gramsci si ritrov\u00f2 con i vecchi compagni universitari Tasca, Terracini e Togliatti, e nel gruppo torinese emerse la necessit\u00e0 di allargare il dibattito su quanto accadeva in Russia e sulle prime opere di Lenin che cominciavano a filtrare in Italia. Quest'esigenza venne assolta da una nuova pubblicazione che vide la luce il 1\u00ba maggio del 1919, e nella quale si sarebbero alternati articoli di natura genericamente culturale \u2013 secondo le idee di Tasca \u2013 ad altri pi\u00f9 strettamente politici, contributi dottrinari e proposte operative, traduzioni di interventi di alti dirigenti comunisti europei e testimonianze della vita di fabbrica. L'articolo \"Democrazia operaia\", scritto a quattro mani da Gramsci e Togliatti, lanci\u00f2 il concetto di \"dittatura del proletariato\" con la conseguente instaurazione di uno Stato nuovo, ed ebbe larga eco suscitando grande interesse fra gli operai torinesi, tanto che la rivista divenne l'organo dei Consigli di fabbrica.\nLa rivista volle assumere un profilo innovativo estraneo al settarismo e alla rigidit\u00e0 di Bordiga, e prese invece atto della ricchezza di posizioni ideali e del pluralismo che caratterizzavano la societ\u00e0 italiana. Divenuto quotidiano, ospit\u00f2 fra le tante figure di spicco il liberale Piero Gobetti che ricopr\u00ec il ruolo di critico teatrale, e vide la presenza di molte figure femminili \u2013 Teresa Noce, Rita Montagnana, Camilla Ravera, Felicita Ferrero. Nell'impostazione antidogmatica, si rivolse perfino a chi apparteneva al movimento dannunziano, purch\u00e9 non avesse simpatie per Mussolini e per il fascismo, e non manc\u00f2 di promuovere un confronto con fasce operaie che si rifacevano a posizioni anarco-sindacaliste. Attorno al periodico, oltre a Platone e Montagnana, si radunarono personalit\u00e0 di varia estrazione: fra gli altri Piero Sraffa, Teresa Recchia, Paolo Robotti, Teresa Noce, Rita Montagnana, Luigi Capriolo, Celeste Negarville, Camilla Ravera, Felicita Ferrero, Battista Santhi\u00e0. L'originalit\u00e0 della pubblicazione nel panorama della stampa dell'epoca stava nella proposta forte rivolta alle Commissioni interne di fabbrica affinch\u00e9 si trasformassero nei Consigli di fabbrica, organismi di autogoverno ed embrioni di un futuro Stato dei Consigli che, secondo Gramsci, avrebbero dovuto preparare la dissoluzione dello stato borghese cominciando a creare gli ingranaggi di un nuovo Stato iniziando dal posto di lavoro. Il gruppo degli \"ordinovisti\", le cui posizioni divenivano sempre pi\u00f9 popolari, fu avversato dalle componenti riformiste del PSI, attirando le critiche di Turati, Serrati e Bordiga, e venne bollato di anarco-sindacalismo. Oltre alle posizioni polemiche provenienti dall'esterno, \"L'Ordine Nuovo\" fu terreno di scontro anche fra i fondatori. Le colonne del giornale ospitarono nel 1920 un'aspra disputa fra Gramsci e Tasca; quest'ultimo, formatosi politicamente con Bruno Buozzi nelle lotte dei lavoratori, tendeva a canalizzare il movimento operaio nell'alveo sindacale della Confederazione del lavoro, posizione che contrastava nettamente con quella del dirigente sardo.\nComunque la pensassero i detrattori, \"L'Ordine Nuovo\" viveva in una temperie in ebollizione e interpretava il clima di battaglia del proletariato italiano; ma il respiro del giornale non si limitava ai confini italiani, va invece inquadrato nelle esperienze rivoluzionarie europee, in Paesi arretrati ma anche in nazioni avanzate. L'articolo \"Per un rinnovamento del Partito socialista\", datato marzo 1920, sottoline\u00f2 la necessit\u00e0 per il PSI di non rinchiudersi in una dimensione provinciale ma di rispettare i doveri di solidariet\u00e0 internazionale, e vi si avvertivano le prime avvisaglie dello strappo con gli esponenti del riformismo italiano. L'orientamento espresso nel documento fu apprezzato da Lenin che stim\u00f2 questo approccio la sola posizione giusta formulata dal Partito socialista. Osservazioni critiche emersero \"a posteriori\" anche dall'interno: Gramsci rimprover\u00f2 l'incapacit\u00e0 di estendere al di fuori della realt\u00e0 torinese le idee-forza e la complessit\u00e0 dell'elaborazione ideale svolta dal giornale; Togliatti, in una lettera indirizzata a Tasca, critic\u00f2 l'eccedenza di argomenti sulla fabbrica che mettevano in secondo piano altri aspetti, a iniziare dalla questione contadina. E tuttavia, nonostante i limiti, alla realt\u00e0 dell\"Ordine Nuovo\" vanno ricondotti spunti di crescita e maturazione in figure come Piero Gobetti, Carlo Rosselli e Rodolfo Morandi.\nI Consigli di fabbrica.\nNell'estate del 1919 emerse con forza negli stabilimenti produttivi torinesi il movimento dei Consigli di fabbrica, organismi spontanei che sostituivano le Commissioni interne e che si proponevano di capire i meccanismi dei processi produttivi nella prospettiva della loro direzione. Favoriti, stimolati e guidati da \"L'Ordine Nuovo\", venivano considerati da Gramsci e dagli altri ordinovisti una specie di Soviet, primo embrione delle future istituzioni di uno Stato dei Consigli, che esaltava il protagonismo operaio, e che il giornale segu\u00ec con attenzione, al contrario della noncuranza dimostrata da \"Il Soviet\" di ispirazione bordighiana. Il taglio gramsciano escludeva l'idea di gruppi settari e puntava invece a un movimento di massa; i Consigli erano perci\u00f2 aperti anche a operai che si rifacevano alle idee anarchiche, e avevano diritto di voto anche i lavoratori non inquadrati in organizzazioni socialiste o sindacali. L'impulso che il dirigente italiano volle dare al fenomeno venne riconosciuto dal II Congresso del Comintern che giudic\u00f2 la posizione gramsciana come la pi\u00f9 rispondente ai principi della III Internazionale; per questa ragione l'organismo sugger\u00ec che l'impianto teorico del dirigente sardo costituisse la piattaforma per il Congresso di Livorno del PSI che si sarebbe svolto nel gennaio del 1921.\nMa gli apprezzamenti del carattere antisettario nella concezione dei Consigli, ribaditi fra gli altri da Sylvia Pankhurst e Henri Barbusse, raccolsero in Italia scarso consenso e crearono dissapori e disaccordi. Vi fu una contrariet\u00e0 generale dei dirigenti socialisti italiani; Bordiga critic\u00f2 l'assenza nei Consigli della problematica riguardante il controllo del potere centrale, Serrati biasim\u00f2 severamente l'dea di mettere sullo stesso piano iscritti e non organizzati nel diritto al voto, la Confederazione Generale del Lavoro si pronunci\u00f2 decisamente contro lo sciopero frenando le organizzazioni periferiche in fermento, Modigliani propose di collaborare con il governo guidato da Nitti. E si arriv\u00f2 persino a forme di boicottaggio: la direzione socialista trasfer\u00ec a Milano la sede di un convegno nazionale nell'aprile del 1920 il cui svolgimento era originariamente previsto a Torino, mentre nella citt\u00e0 piemontese infuriava un'ondata di scioperi e la mobilitazione della classe operaia era a livelli altissimi. Il mancato appoggio alla lotta da parte delle organizzazioni operaie determin\u00f2 il fallimento dell'azione insurrezionale, e l'indugio socialista in sterili dibattiti teorici senza guardare ci\u00f2 che avveniva nelle fabbriche provoc\u00f2 un commento tagliente da parte di Gramsci, preannuncio delle contraddizioni che sarebbero esplose di l\u00ec a poco. Questo forte contrasto strategico venne definito dal dirigente sardo \u00abla scissione d'aprile\u00bb. Per tentare di riparare alla loro timidezza e alle loro esitazioni nell'appoggio alle lotte operaie di Torino, i dirigenti sindacali proclamarono una mobilitazione nazionale nell'agosto-settembre che sfoci\u00f2 nell'occupazione delle fabbriche; ma, a causa dell'entusiasmo e della partecipazione di massa, d'accordo con Giolitti fecero in modo che la situazione non sfuggisse loro di mano per dirigersi verso una soluzione rivoluzionaria, spalleggiati in questo dai politici riformisti \u2013 Turati, Treves e Modigliani; e in una convulsa assemblea lo sbocco insurrezionale venne respinto. L'esperienza di settembre fece emergere che non sussistevano in Italia i presupposti per una prospettiva rivoluzionaria: mancavano la preparazione e un partito organizzato e coeso. Gramsci avrebbe esplicitato a quattro anni di distanza il proprio pessimismo rispetto a uno sbocco rivoluzionario in Italia in quella contingenza, e del medesimo avviso si mostr\u00f2 lo stesso Bordiga.\nLa nascita del Partito comunista.\nNel 1920 la violenza fascista, sostenuta e finanziata dagli apparati statali monarchico-liberali e dai diversi strati della borghesia, agiva impunemente con la protezione dal governo Giolitti. Le masnade fasciste, affiancate e spesso precedute da bande dello squadrismo agrario, bruciarono le Camere del Lavoro, assaltarono municipi, sciolsero con la forza consigli comunali e aggredirono militanti socialisti ricorrendo all'umiliazione, alle bastonature e talvolta all'assassinio.\nNel settembre dello stesso anno l'occupazione delle fabbriche suscit\u00f2 fra gli operai un moto assai forte che con il passare dei giorni si trov\u00f2 per\u00f2 isolato non potendo contare su una sponda politica, e questo mise in luce l'atteggiamento cedevole del sindacato e la debolezza strategica del PSI rispetto a una situazione potenzialmente rivoluzionaria. I settori pi\u00f9 radicali rimproveravano al movimento socialista l'insufficienza di analisi della situazione postbellica che non consentiva di leggere la frattura fra lavoratori e reduci, fra masse operaie e contadine, fra nord e sud. Inoltre mancava un raccordo con l'Internazionale Comunista e, ancor di pi\u00f9, era evidente l'incapacit\u00e0 di approfittare del momento propizio dovuta anche alla mancanza di un'organizzazione rivoluzionaria disciplinata che superasse l'opportunismo di Serrati e l'inettitudine massimalistica e che fosse uno strumento necessario per affrontare con determinazione le future occasioni che le crisi cicliche del capitalismo avrebbero manifestato.\nEntro questo contesto matur\u00f2 la costituzione del Partito Comunista d'Italia. La nascita viene fatta risalire al 21 gennaio 1921, giorno in cui la corrente rivoluzionaria del PSI al Congresso di Livorno abbandon\u00f2 i lavori dell'assise e si scisse dai socialisti per formare un partito a s\u00e9 stante. Ma gi\u00e0 alla fine dell'anno precedente, il 28 e 29 novembre, le frazioni rivoluzionarie si erano radunate a Imola decidendo di unificarsi e di dare vita alla rottura; essenziale era stato il ruolo di Antonio Gramsci che aveva lavorato per la ricucitura delle varie anime comuniste e che a questo fine aveva scelto di farsi da parte lasciando la guida ad Amadeo Bordiga, cos\u00ec come sarebbe rimasto defilato durante il Congresso fondativo del PCd'I al teatro San Marco di Livorno, eletto non senza qualche riserva nel Comitato Centrale del nuovo Partito con l'altro ordinovista Terracini ma rimanendo escluso dal ristretto Comitato Esecutivo. Il Comitato Centrale risult\u00f2 composto in larga parte da uomini di tendenze bordighiane; risultava evidente l'assenza dei quadri operai provenienti dalle esperienze torinesi dei Consigli di fabbrica, la cui mancanza nel futuro avrebbe avuto conseguenze negative.\nIl PCd'I non aveva ancora un'elaborazione compiuta e si basava sulla speranza di approfittare di un'occasione storica per costruire uno Stato socialista; per questo motivo si schierava apertamente con la Rivoluzione d'ottobre, differenziandosi dalle titubanze di Serrati. L'organizzazione del partito era di carattere militare e non di natura politica; era strutturata secondo un ordine gerarchico che implicava l'obbedienza al capo o a una ristretta cerchia dirigente, comportava nei militanti e nei quadri intermedi fedelt\u00e0 e non capacit\u00e0 critiche ed evoluzione culturale, prevedeva criteri di selezione del personale politico basati sull'osservanza degli ordini e non sulla qualit\u00e0 e sull'autonomia di movimento. Gramsci formul\u00f2 queste critiche talvolta anche aspre in alcune sue lettere. Inoltre il dirigente sardo rilev\u00f2 la preparazione approssimativa della frazione comunista in vista del congresso di Livorno, e tre anni pi\u00f9 tardi addebit\u00f2 a questa superficialit\u00e0 organizzativa e culturale e all'esiguit\u00e0 delle forze rivoluzionarie l'incapacit\u00e0 di far traghettare il PSI all'interno dell'Internazionale Comunista, contribuendo indirettamente all'affermazione del fascismo. A queste riflessioni Gramsci affianc\u00f2 l'orgogliosa rivendicazione di un partito giovanissimo divenuto una \u00abfalange d'acciaio\u00bb perch\u00e9 costretto da uno stato di necessit\u00e0 a misurarsi con la guerra civile in corso.\nGramsci in Europa.\nNel biennio 1921-22 Gramsci si trovava isolato nel suo partito; conduceva un'analisi articolata della realt\u00e0 ma senza esplicitare un dissenso sulla linea ufficiale che escludeva la possibilit\u00e0 dell'avvento di un regime totalitario. Anzi, fu proprio Gramsci che sostenne i motivi della polemica con il PSI, in opposizione alla politica unitaria con i socialisti sancita nell'estate 1921 dal III Congresso dell'Internazionale Comunista nel quale Lenin critic\u00f2 Terracini per le posizioni \"estremiste\" del Partito italiano, richiedendo un ripensamento delle ragioni che avevano motivato la scissione di Livorno. Le Tesi di Roma, base del II Congresso del PCd'I, e le sue conclusioni risultarono schematiche e settarie con un atteggiamento di rigetto dell'esperienza degli Arditi del Popolo e un approccio intollerante nei confronti dell'Alleanza del Lavoro, due organizzazioni che mostravano come le esigenze unitarie partissero dal basso ed evidenziavano che il PCd'I perdeva di vista le esigenze delle masse. In conclusione del congresso fu deciso che Gramsci sarebbe stato distaccato a Mosca in qualit\u00e0 di rappresentante del partito italiano nell'Esecutivo dell'Internazionale Comunista, risoluzione sollecitata dai due rappresentanti del Comintern presenti all'assise comunista e segnale di stima nei confronti del dirigente sardo.\nL'esperienza di Gramsci a Mosca fu di fondamentale importanza per la sua formazione politica. Conobbe gran parte dei capi dei partiti comunisti mondiali, partecip\u00f2 con Bordiga al IV Congresso del Comintern, ma soprattutto venne a contatto con i dirigenti bolscevichi protagonisti della Rivoluzione d'ottobre. In particolare, il suo incontro con Lenin avvenuto il 25 ottobre del 1922 gli dette modo di ripensare le politiche di alleanze, la via al socialismo da seguire attraverso le guerre di posizione, le responsabilit\u00e0 del settarismo del PCd'I e quelle del gruppo dirigente russo. Dovette anche far fronte alle proprie condizioni di salute sempre pi\u00f9 precarie; Zinov'ev a inizio estate volle che Gramsci si ricoverasse in un sanatorio della periferia moscovita. L\u00ec il dirigente italiano rimase per sei mesi durante i quali incontr\u00f2 Eugenia Schucht, anche lei ricoverata, e poi conobbe la sorella Giulia con la quale instaur\u00f2 una relazione sentimentale. A Mosca ricevette le notizie degli arresti di Bordiga e di Grieco e gli fu comunicato che era stato spiccato un mandato d'arresto anche nei propri confronti, ricevendo il consiglio di non rimpatriare. Lo smantellamento del gruppo dirigente del PCd'I diede l'opportunit\u00e0 all'Esecutivo del Comintern di sciogliere l'Esecutivo del Partito italiano sostituendolo con un nuovo gruppo dirigente che a sua volta fu ben presto arrestato. Questa situazione estremamente delicata sugger\u00ec ai russi di trasferire Gramsci a Vienna, dove egli poteva seguire pi\u00f9 da vicino la situazione italiana. Con la dirigenza smantellata dalla polizia fascista, il dirigente sardo poteva essere considerato la figura di vertice del PCd'I.\nAgevolato da Angelica Balabanoff nella permanenza a Vienna, vi giunse alla fine del 1923, con la sua salute malferma, il peso della responsabilit\u00e0 affidatagli e con il rammarico e lo struggimento per avere lasciato a Mosca Giulia che gi\u00e0 manifestava i primi sintomi di un esaurimento nervoso ed era in attesa di un figlio. In una stanza fredda e inospitale della capitale austriaca visse giorni monotoni; seppe dell'aggravamento delle condizioni mediche di Lenin ed ebbe notizia della lotta interna ai bolscevichi, raccomandando a Terracini \u2013 che a Mosca lo avrebbe sostituito nell'incarico \u2013 di non sottovalutare il dissidio fra Trockij e il resto del gruppo dirigente rivoluzionario; e poi apprese della morte del massimo dirigente comunista. Pur seguendo da vicino le vicende russe, quelle italiane e il lavoro del Comintern, ebbe modo di riflettere sulla sconfitta del movimento operaio in Italia, sulla complessit\u00e0 sociale dei Paesi dell'Occidente che imponeva soluzioni diverse da quelle messe in atto in Russia, sulla differenza fra dominio bolscevico ed egemonia in Europa. Acquis\u00ec in tal modo una visione strategica del percorso al socialismo assai differente da quanto era stato realizzato in Russia che sarebbe stata alla base della successiva elaborazione e che avrebbe permesso di superare il settarismo e l'intransigenza del PCd'I; in ultima istanza, Gramsci si trov\u00f2 ad affrontare il nodo Amadeo Bordiga \u2013 che nel frattempo era stato scarcerato. Alcuni suoi scritti manifestavano l'insofferenza per una politica miope e la disponibilit\u00e0 a rompere con Bordiga e il suo nucleo intransigente creando un gruppo autonomo.\nIl rientro in Italia.\nDurante la permanenza di Gramsci all'estero, in Italia si era svolta la Marcia su Roma e si era alzato il livello delle violenze fasciste e della persecuzione giudiziaria nei confronti dei gruppi dirigenti del PCd'I. Il Vaticano mostrava simpatie per il regime, la politica economica era pagata dalle classi lavoratrici, erano state smantellate le leghe dei lavoratori e contrastata qualsiasi struttura cooperativa. Fra le aggressioni squadristiche si era andati alle elezioni politiche con una legge maggioritaria che favoriva sfacciatamente il partito fascista, e a dispetto delle illusioni delle formazioni operaie, incapaci di formare un solido blocco unitario, il partito del fascio littorio si era affermato nettamente conquistando il voto di due terzi degli elettori. Il PCd'I conquist\u00f2 diciannove eletti al Parlamento e fra di loro figurava Antonio Gramsci, eletto nel collegio di Venezia; rimanevano invece esclusi elementi di primo piano e vicini al dirigente sardo, quali Togliatti, Tasca e Scoccimarro.\nRientrato in Italia nel mese di maggio del 1924, Gramsci si trov\u00f2 di fronte a un quadro molto delicato con il quale, da massimo dirigente, dovette fare i conti. Il Partito era in difficolt\u00e0, non solo per la repressione da parte del regime fascista ma anche per il calo verticale di iscritti. A fronte dell'ostinazione di Bordiga che controllava buona parte dei quadri intermedi, Gramsci fece tesoro della propria maturazione politica e delle proprie elaborazioni per sconfiggere l'ipotesi bordighiana di un partito settario che avesse solo una prospettiva insurrezionale, e spost\u00f2 il baricentro ideale e di iniziativa verso un nuovo terreno unitario con altre formazioni socialiste per realizzare un'aggregazione di forze in grado di contrastare il fascismo. Per questa ragione volle che il nuovo quotidiano si chiamasse \u00ab\"l'Unit\u00e0\"\u00bb.\nDopo l'assassinio di Giacomo Matteotti trucidato da sicari fascisti, nonostante le minacce fu Gramsci a richiedere che il giornale recasse un titolo forte (\"Abbasso il governo degli assassini\") e fu dovuta in gran parte a Gramsci la decisione di interrompere l'esperienza dell'Aventino e riportare il PCd'I sui banchi del Parlamento per denunciare le malefatte del regime. Il dirigente comunista si impegn\u00f2 a creare nel Partito un nuovo vertice: la pattuglia ordinovista \u2013 Terracini, Togliatti e Tasca \u2013 con Mauro Scoccimarro, Ruggero Grieco, Luigi Longo, Pietro Secchia ed Edoardo D'Onofrio, questi ultimi provenienti da posizioni intransigenti ma che, a differenza di Bordiga, rifiutavano di entrare in contrasto con il Comintern. Questo gruppo dirigente accompagn\u00f2 il Partito al suo III Congresso a Lione. In quei mesi giungeva a maturazione un processo delle forze socialiste e laiche tendente a un fronte unitario; di questo sviluppo si fece grande tessitore Antonio Gramsci che favor\u00ec il dialogo con Piero Gobetti, con Emilio Lussu e con Guido Miglioli.\nIl congresso di Lione.\nPreceduto da tre anni di iniziative politiche e di attivit\u00e0 organizzative e dall'elaborazione del documento congressuale nei mesi di ottobre e novembre del 1925, dal 20 al 26 gennaio del 1926 si svolse clandestinamente a Lione il III Congresso del PCd'I. La sede \u2013 originariamente era stata individuata Vienna \u2013 fu scelta in considerazione del fatto che nella citt\u00e0 francese vivevano molti operai italiani emigrati, possibili punti d'appoggio per i delegati. La pratica cospirativa era indotta dal fatto che la polizia italiana teneva sotto sorveglianza i dirigenti comunisti che non erano espatriati, e tuttavia i delegati riuscirono a beffare la polizia fascista, spesso grazie all'uso di passaporti falsi, e a varcare il confine con la Francia attraverso undici differenti valichi alpini. Vi parteciparono settanta delegati, con tutti i maggiori responsabili, Bordiga, Gramsci, Tasca, Togliatti, Grieco, Leonetti, Scoccimarro: era anche presente Serrati, da poco fuoriuscito dal Partito socialista di cui era stato a lungo dirigente di primo piano. Assisteva, a nome dell'Internazionale, Jules Humbert-Droz. Gramsci present\u00f2 le Tesi congressuali elaborate insieme con Togliatti.\nLe Tesi evidenziavano che, con un capitalismo debole e l'agricoltura base dell'economia nazionale, in Italia si assisteva al compromesso fra industriali del Nord e proprietari fondiari del Sud, ai danni degli interessi generali della maggioranza della popolazione. Il proletariato, in quanto forza sociale omogenea e organizzata rispetto alla piccola borghesia urbana e rurale, assumeva un ruolo di unificazione dell'intera societ\u00e0.\nSecondo l'analisi svolta nelle Tesi, il fascismo non era \u2013 come invece riteneva Bordiga \u2013 l'espressione di tutta la classe dominante, ma era il frutto politico della piccola borghesia urbana e della reazione agraria; prodotto della politica rovinosa del riformismo di Nitti e Giolitti e del fallimento di uno sbocco rivoluzionario; ma la natura oppressiva e reazionaria del fenomeno avrebbe offerto una soluzione rivoluzionaria delle contraddizioni sociali e politiche, esito che avrebbe visto come protagonisti il proletariato del Nord e i contadini del Mezzogiorno. Per questa soluzione sarebbe stata necessaria la costruzione di un partito bolscevico organizzato nelle cellule di fabbrica e dotato di ferrea disciplina rivoluzionaria.\nIl Congresso approv\u00f2 le Tesi a grande maggioranza (oltre il 90%) ed elesse il Comitato centrale con Gramsci segretario del Partito. Da allora, la sinistra comunista di Bordiga non ebbe pi\u00f9 un ruolo influente nel Partito. Le Tesi di Lione ribadirono con una certa durezza le posizioni del PCd'I sulla socialdemocrazia da considerarsi non come la destra del movimento operaio ma come la sinistra della borghesia. In questa relazione venne sviluppata la cosiddetta bolscevizzazione del partito che consisteva nella creazione di un'organizzazione centralizzata, diretta dal Comitato centrale non solo a parole, con una ferrea disciplina e con l'esclusione al proprio interno di gruppi frazionistici, cos\u00ec da differenziarsi dai partiti socialdemocratici.\nIn relazione a quanto stava avvenendo in URSS, il delegato del Cominter Humbert-Droz minacci\u00f2 Bordiga di espulsione. Il dirigente napoletano fu in quell'occasione difeso da Gramsci, che nonostante la diversa linea di pensiero ne apprezzava il valore, riteneva importante l'unit\u00e0 del Partito e giudicava feconda la convivenza di idee purch\u00e9 non si irrigidissero in posizioni di frazionismo; cos\u00ec Bordiga fu convinto a entrare nel Comitato Centrale; nell'organismo furono eletti fra gli altri anche Togliatti, Terracini, Scoccimarro, Tasca, Grieco, Camilla Ravera, oltre ad Antonio Gramsci, con un profondo rinnovamento del gruppo dirigente e marcando una discontinuit\u00e0 con il passato.\nLo scontro di potere in URSS.\nIl conflitto in URSS all'interno della vecchia guardia bolscevica per la successione a Lenin vedeva la maggioranza guidata da Stalin e Bucharin contrapposta all'opposizione di Trockij alleato con Zinov'ev. Gramsci era convinto dell'estrema importanza della compattezza nei gruppi dirigenti dei partiti comunisti; fino dal 1923 aveva sollevato pesanti obiezioni nei confronti della posizione critica di Trockij all'interno della dirigenza del partito comunista russo, paragonandola a quanto avveniva con Bordiga nel PCd'I. Perci\u00f2 il dirigente sardo non pot\u00e9 non rimanere colpito e preoccupato dall'inasprirsi dello scontro all'interno del gruppo dirigente russo, e nel luglio 1926 apparve su \"l'Unit\u00e0\" un articolo non firmato \u2013 ma di ispirazione gramsciana \u2013 nel quale la responsabilit\u00e0 per gli accadimenti in URSS veniva fatta ricadere con forza su Trockij. Dopo diverse settimane nelle quali la questione russa era stata discussa dal gruppo dirigente del partito italiano, l'Ufficio politico dette mandato a Gramsci di stilare e spedire ai dirigenti russi una lettera di sostegno alla politica finora perseguita. La missiva, senza data, secondo la ricostruzione di Togliatti \u2013 che era allora a Mosca in rappresentanza del PCd'I e a cui venne indirizzata come tramite \u2013 fu probabilmente redatta il 14 ottobre. Essa nasceva dal dovere che i partiti fratelli intervenissero a salvaguardia della coesione del partito sovietico e delle conquiste rivoluzionarie; ma assieme alle esaltazioni dei risultati raggiunti non taceva l'esigenza di coesione in ogni gruppo dirigente rivoluzionario, e in quel momento in URSS emergevano le colpe della minoranza \u2013 capeggiata da Trockij, Zinov'ev e Kamenev \u2013 ma anche le responsabilit\u00e0 della maggioranza; sottolineava la preoccupazione per una possibile scissione in seno al Partito comunista russo, si appellava agli obblighi del partito sovietico verso l'internazionalismo proletario e avanzava l'esortazione a che si evitassero misure eccessive contro i dissenzienti e che si respingesse la tendenza a \"stravincere\" sugli oppositori.\nNel contenuto e nei toni della lettera di Gramsci al Comitato centrale russo giocava anche il cosiddetto testamento di Lenin: si trattava di una lettera diretta al Congresso sovietico scritta dal leader russo che raccomandava prudenza nell'affidare una concentrazione di poteri nelle mani di Stalin, da Lenin giudicato rozzo e inadatto a ricoprire il ruolo di segretario. Il lascito leniniano, tenuto segreto dalla dirigenza bolscevica, era noto dal 1925 ai gruppi dirigenti dei partiti comunisti europei, e secondo la lettura di Gramsci del testamento la minaccia di una possibile scissione derivava soprattutto dai caratteri contrapposti di Stalin e Trockij. Togliatti contest\u00f2 nell'analisi di Gramsci la prevalenza dell'unit\u00e0 dei dirigenti sulla giustezza della linea politica dettata da Stalin e dissent\u00ec su un nesso fra ruolo storico dei dirigenti sovietici e le forze rivoluzionarie nel mondo. Gramsci e Togliatti si scontravano politicamente sul piano della lettura e della prospettiva: Togliatti era concentrato sul presente, sulla linea politica al momento adottata; Gramsci ragionava guardando lontano; il primo, appiattito sulle posizioni staliniste, chiedeva obbedienza, l'interlocutore rifiut\u00f2 seccamente le argomentazioni togliattiane.\nLa dirigenza sovietica mand\u00f2 un emissario nella persona di Jules Humbert-Droz affinch\u00e9 spiegasse ai compagni italiani lo stato del partito in URSS. La riunione, fissata in Val Polcevera, a causa delle restrizioni imposte dal regime in seguito all'attentato a Mussolini ebbe luogo con un numero esiguo di partecipanti; Gramsci arriv\u00f2 a Milano per proseguire poi verso il luogo dell'incontro ma, visto lo spiegamento di forze e i controlli alla stazione milanese, torn\u00f2 subito a Roma anche per non compromettere l'incolumit\u00e0 dei partecipanti al raduno.\nL'arresto e la prigionia.\nA fine agosto 1926 l'organizzazione semiclandestina del PCd'I cominci\u00f2 a cadere sotto i colpi della polizia. Due corrieri vennero catturati a Pisa, e dai documenti sequestrati si ricostru\u00ec la rete illegale che port\u00f2 all'arresto di Terracini il 12 settembre. Segu\u00ec la cattura di altre figure di spicco fra i quali Scoccimarro. Ad agosto l'Ufficio politico dell'organizzazione, allarmato dalla repressione poliziesca, aveva concepito l'idea di dislocare il centro del Partito in Svizzera coordinato da Antonio Gramsci e Camilla Ravera, ed erano state messe in opera tutte le misure organizzative per questa operazione. Ma solo a fine ottobre il deputato sardo, dopo un'incursione della polizia che aveva perquisito la sua casa, pur senza grande convinzione si rassegn\u00f2 all'idea di trasferirsi presto oltralpe.\nLa sera dell'8 novembre, a Roma, dopo avere partecipato a una riunione con altri deputati, Antonio Gramsci venne fermato e arrestato, insieme a tutti gli altri parlamentari del gruppo comunista. Sottovalut\u00f2 la spregiudicatezza del regime che non esit\u00f2 a calpestare l'immunit\u00e0 di cui godeva in qualit\u00e0 di deputato, e fu recluso a Regina Coeli rimanendovi per pi\u00f9 di due settimane; poi venne trasferito a Ustica dove rest\u00f2 detenuto per quarantaquattro giorni. Nell'isola ritrov\u00f2 antifascisti l\u00ec relegati fra i quali Bordiga, che impartiva lezioni di francese ai confinati, ed Emilio Lussu con cui si intrattenne in lunghe passeggiate. Un amico del periodo torinese, Piero Sraffa, apr\u00ec per Gramsci una linea di credito illimitata presso una libreria milanese per l'acquisto di libri, e la lettura allevi\u00f2 le condizioni del prigioniero. A gennaio fu ordinato il suo trasferimento a San Vittore, e l\u00ec fu raggiunto dalla cognata Tatiana Schucht che, dopo una degenza in clinica, cominci\u00f2 a visitare periodicamente il detenuto. Gramsci visse in condizioni rigide, dovendosi anche guardare da provocatori al soldo della polizia fascista. Verso la fine del 1927 intercorsero contatti sotterranei fra il governo dell'URSS e il Vaticano, con lo scopo di arrivare alla liberazione di Gramsci e Terracini attraverso lo scambio dei due dirigenti comunisti con altrettanti sacerdoti cattolici rinchiusi nelle prigioni russe, trattative condotte dai rappresentanti sovietici con Mons. Eugenio Pacelli, primo nunzio della Santa Sede a Berlino e futuro Papa Pio XII. Ma dopo un avvio che sembrava incoraggiante, il tentativo si aren\u00f2 a causa dei successivi silenzi del Vaticano.\nIl processo si svolse a Roma il 28 maggio 1928; il Tribunale speciale, da poco istituito, ag\u00ec in spregio alle norme del diritto applicando la legge speciale con effetto retroattivo, e il 4 giugno emise una sentenza di colpevolezza nei confronti dei tre principali esponenti del PCd'I, Gramsci, Terracini e Scaccimarro, condannando i tre dirigenti a pesanti pene detentive. Insieme a loro, subirono condanne altri diciannove oppositori del fascismo: fra di loro Giovanni Roveda, oltre a Enrico Ferrari, Ezio Riboldi, Igino Borin, e Luigi Alfani, parlamentari eletti democraticamente ma per rappresaglia fatti decadere dal regime.\nLa prima destinazione del condannato era Portolongone, sull'isola d'Elba, ma una visita medica accert\u00f2 le sue precarie condizioni e perci\u00f2 venne assegnato alle prigioni di Turi dove cominci\u00f2 a scontare la condanna di oltre venti anni di prigionia che gli era stata inflitta; durante i primi anni di detenzione elabor\u00f2 mentalmente uno schema di lavoro che riguardasse lo studio e l'esposizione sugli intellettuali italiani, la linguistica comparata, Pirandello e infine i romanzi d'appendice. All'inizio di febbraio del 1929 a Gramsci fu concesso di scrivere, e questo pot\u00e9 impegnarlo in un'attivit\u00e0 sistematica di elaborazione concettuale secondo quel piano gi\u00e0 preordinato; il prigioniero ricevette il materiale per cominciare a stendere quelli che poi sarebbero diventati i \"Quaderni del carcere\". Ma col tempo le sue condizioni, alleviate dalla presenza premurosa della cognata Tatiana, si fecero sempre pi\u00f9 dure dal punto di vista clinico, personale, familiare e politico. La sua salute cagionevole era peggiorata dalla depressione dovuta alle lettere rade e altalenanti della moglie Giulia; e le comunicazioni con il centro del Partito erano problematiche, talvolta rese ancora pi\u00f9 confuse da informazioni contraddittorie.\nLa solitudine del carcerato.\nGramsci, detenuto a San Vittore in attesa del processo, nel marzo del 1928 aveva ricevuto una lettera da parte di Ruggero Grieco, missiva che violava la regola interna al PCd'I clandestino di non interagire \"in chiaro\" su questioni politiche con i prigionieri e il cui contenuto ha generato nel tempo fra gli storici diverse ipotesi di differente natura, fino a congetturare la mano dalla polizia fascista. Il dirigente comunista per anni si arrovell\u00f2 sulle motivazioni di questa strana, irrituale comunicazione che, anche a parere del giudice istruttore, lo metteva in cattiva luce; e arriv\u00f2 a supporre che si potesse anche trattare di un tradimento da parte di qualche suo compagno di partito, forse a causa delle critiche che egli aveva rivolto alla dirigenza sovietica nel 1926.\nDal 3 al 19 luglio del 1928 si era tenuto a Mosca il VI Congresso dell'Internazionale Comunista. La relazione iniziale sanciva la \"fascistizzazione\" della socialdemocrazia e pertanto veniva introdotta la parola d'ordine del \"socialfascismo\", riaffermato nel X Plenum del Comitato esecutivo nel luglio 1929, con ripercussioni negative in quei Partiti Comunisti non pienamente ortodossi. Nel 1930 il PCd'I fu scosso dall'espulsione di Bordiga e poi, in obbedienza alla \"svolta\", vennero cacciati dapprima Tasca e successivamente Alfonso Leonetti, Pietro Tresso e Paolo Ravazzoli e insieme a loro Ignazio Silone. Queste misure disciplinari contrastavano in maniera stridente con quei rapporti umani e politici che Gramsci aveva contribuito grandemente a instaurare nelle relazioni fra compagni di lotta, seppure dissenzienti; e il dirigente sardo dalla prigionia rigett\u00f2 le interpretazioni meccaniche delle vicende interne al partito russo che si volevano applicare a partiti di altre nazioni, dichiarandosi in netto dissenso rispetto alla svolta sancita dal VI Congresso, ma in un periodo di acritica accettazione delle teorizzazioni staliniane le sue chiare posizioni (cos\u00ec come quelle di Terracini) contro la dottrina del socialfascismo gli costarono freddezza e distacco politico e umano da parte delle nuove leve allineate alla dirigenza sovietica, e all'interno del carcere fra i detenuti comunisti.\nNonostante il suo stato emotivo, al fine di concorrere alla formazione di quadri dirigenti immuni da posizioni settarie, verso la fine del 1930 Gramsci prese la decisione di iniziare una serie di lezioni di educazione politica rivolta ai compagni di prigionia da tenersi nell'ora d'aria, ma ne ricav\u00f2 delusione e amarezza: non solo si trov\u00f2 a fronteggiare posizioni di meccanicismo astratto, ma in taluni casi fu anche oggetto di forte dissenso politico e persino di scherno personale e dell'accusa di godere di immotivati privilegi. Perci\u00f2 dopo un paio di settimane il dirigente comunista concluse il corso, e l'accoramento per l'occasione sprecata lo indusse a isolarsi. A seguito delle sue posizioni contrarie alle conclusioni del VI Congresso, Gramsci venne emarginato dal collettivo del carcere di Turi, e quantunque nei suoi confronti non furono mai presi provvedimenti di espulsione dal Partito la sua figura era vista con sospetto e considerata ai margini, se non ormai al di fuori dell'organizzazione; in obbedienza allo stalinismo, il settarismo e il dogmatismo erano subentrati al dibattito, al ragionamento e al pensiero critico. Nel suo isolamento, per qualche mese fu confortato dalla solidariet\u00e0 di un altro detenuto, il socialista Sandro Pertini: dopo un primo scambio polemico, si instaur\u00f2 fra i due antifascisti un rapporto di empatia che fece ingelosire i detenuti comunisti convincendoli dell'eresia e del tradimento di cui era colpevole il carcerato sardo.\nOltre alla precariet\u00e0 della salute fisica e all'emarginazione politica, Gramsci era tormentato anche dalla lontananza di Giulia e dei loro due figli, rimasti in Russia. Le uniche consolazioni erano le lettere che intrecciava con la cognata Tatiana e quelle che mandava a Giulia o alla famiglia in Sardegna, ma lo sbocco di sangue nella notte del 3 agosto 1931 fu un segnale preoccupante che allarm\u00f2 Tatiana; Carlo Gramsci and\u00f2 a trovare il fratello detenuto e cos\u00ec avrebbe voluto fare anche Sraffa a cui per\u00f2 le autorit\u00e0 opposero un rifiuto. Gramsci viveva il proprio isolamento familiare e quello politico, la sua salute si aggravava ma l'orgoglio e la coerenza gli impedivano di considerare qualsiasi ipotesi di domanda di grazia. Mentre le forze democratiche europee si battevano per la liberazione del dirigente comunista, la salute peggior\u00f2 seriamente; a seguito di una preoccupante relazione medica del prof. Arcangeli, chiamato da Tatiana Schucht per visitare il cognato, Gramsci lasci\u00f2 Turi il 17 novembre 1933 e, sempre in stato di detenzione, il 7 dicembre fu ricoverato alla clinica Cusumano di Formia.\nGli ultimi anni.\nUn nuovo tentativo per la scarcerazione di Gramsci ebbe luogo nel 1934. Questa volta l'operazione sottotraccia coinvolse le diplomazie italiana e sovietica, e i colloqui avvennero fra gli ambasciatori italiani a Mosca e i diplomatici russi. La richiesta sovietica si basava sul fatto che il detenuto era sposato con Giulia Schucht e aveva due figli, Delio e Giuliano, tutti e tre di nazionalit\u00e0 sovietica; come contropartita, il governo dell'URSS avrebbe mostrato disponibilit\u00e0 a far espatriare una prigioniera russa a cui si interessava il Ministero degli Affari Esteri del governo fascista. Nonostante l'intercessione degli emissari italiani a Mosca, neppure questa richiesta and\u00f2 a buon fine.\nLa nuova sistemazione a Formia non si rivel\u00f2 idonea per la cura del detenuto, che venne allora trasferito alla clinica di Roma Quisisana; e fu in questa struttura che gli venne comunicata la concessione della libert\u00e0 condizionale. Per quanto le condizioni di spirito e il deperimento dell'organismo lo permettessero, leggeva libri, giornali e riviste e cercava di tenersi aggiornato sulle questioni sovietiche, ma le energie per scrivere erano assai ridotte. Era confortato dall'assistenza di Tatiana Schucht e da qualche visita di Sraffa; nel colloquio avuto con l'amico il 25 marzo 1937 emerse in Gramsci la decisione di espatriare in URSS una volta uscito dallo stato di prigionia, libert\u00e0 prevista per il successivo 20 aprile.\nIl 25 aprile 1937, proprio nel giorno in cui sarebbero state sospese le misure di detenzione nei suoi confronti, Gramsci venne colpito da un'emorragia cerebrale, rimanendo semiparalizzato. La situazione apparve disperata ai medici che lo visitarono subito; un prete e alcune suore accorsero al capezzale del malato in fin di vita ma Tatiana ferm\u00f2 risolutamente l'intrusione affinch\u00e9 la tranquillit\u00e0 del moribondo non venisse turbata. Antonio Gramsci, assistito dalla cognata, mor\u00ec alle 4:10 del 27 aprile. Il funerale ebbe luogo il giorno successivo; sotto il temporale, la bara fu seguita da una carrozza con Tatiana Schucht e il fratello Carlo. Il corpo fu cremato al Cimitero del Verano, l'urna con le ceneri venne custodita al Cimitero acattolico di Roma.\nIl pensiero.\nIl pensiero di Gramsci, caratterizzato da grande originalit\u00e0 e autonomia anche nell'affrontare testi marxisti, ruota attorno ad alcuni nuclei tematici. Si tratta di un'elaborazione che si \u00e8 evoluta nel tempo, frutto dell'esperienza giovanile ma soprattutto delle letture e delle riflessioni del dirigente durante gli anni della sua lunga carcerazione nelle prigioni fasciste. Uno dei cardini risiede nello sviluppo del concetto di egemonia che si avvicina all'idea leniniana della dittatura del proletariato; con la differenza che Gramsci considera l'egemonia come preminenza della societ\u00e0 civile su quella politica, mentre nella Russia di Lenin la societ\u00e0 civile era debole e primitiva, perci\u00f2 il primato viene dato alla societ\u00e0 politica. Nell'analisi gramsciana dovr\u00e0 dunque essere un gruppo sociale in grado di influenzare e trasformare le coscienze e il modo di pensare dell'intera societ\u00e0 attraverso una molteplicit\u00e0 di attivit\u00e0 di carattere ideale e culturale tese a organizzare il pi\u00f9 ampio consenso attorno ai propri valori, attivit\u00e0 che vedono in posizione di direzione gli intellettuali \u2013 altro tema che si ritrova negli scritti gramsciani e che individua le figure che a vari livelli hanno assicurato il consenso degli strati subalterni alle classi dominanti. In prospettiva, entro questo quadro si dovr\u00e0 muovere un partito \u2013 il moderno Principe che richiama il pensiero di Machiavelli, fondatore della scienza politica moderna \u2013 che, come intellettuale collettivo, sappia realizzare una riforma morale e intellettuale, sia strumento di direzione e di attuazione di un programma concreto, si colleghi con altri strati sociali nella consapevolezza della complessit\u00e0 della struttura sociale dei Paesi occidentali e sia politicamente attrezzato per passare da una battaglia di movimento a guerre di posizione che costituiscono la differenza fra il processo condotto in Russia e quello in Occidente nel raggiungere l'obiettivo rivoluzionario.\nGramsci indaga con acume la storia italiana passata e il suo presente, dedicando tempo all'analisi del Risorgimento ritenuto fattore storico positivo di modernizzazione dell'Italia e di allineamento alle culture europee, pur egemonizzato da forze moderate alle quali le forze di azione non hanno saputo contrapporre un'organizzazione di massa n\u00e9 coagulare e mobilitare le forze contadine del Mezzogiorno. E, ancor prima della detenzione, analizza il regime fascista ritenendolo un fenomeno articolato, un'organizzazione reazionaria di massa su base nazionale che permette la direzione dei ceti medi pur nella complessit\u00e0 delle relazioni fra il regime repressivo e le forze della borghesia; con le contraddizioni derivanti dal fatto che se da un lato borghesia agraria e grande latifondo si alleano contro operai e contadini, tale saldatura taglia fuori la piccola borghesia urbana \u2013 fascia sociale su cui si basa inizialmente il fenomeno fascista. Ma inizialmente sfugge a Gramsci \u2013 come a tutto il quadro dirigente del PCd'I appena formatosi \u2013 il carattere duraturo del fenomeno fascista che, mescolando nazionalismo e tratti di socialismo, sar\u00e0 in grado di creare attorno ai suoi valori un consenso di massa.\nGramsci, il teatro e la musica.\n\u00c8 nota la passione di Gramsci per il teatro e per la musica, che si pu\u00f2 leggere nelle lettere scritte a Tania. Egli ha scritto circa il melodramma \u201cverdiano\u201d che per lui segnava l'apertura dei teatri al pubblico, svolgendo una funzione conoscitiva, pedagogica e politica in senso generale. Per Gramsci l'opera diviene l'arte pi\u00f9 popolare e i teatri aperti i luoghi dove si esercitava parte del conflitto politico.\nUna frase quasi ironica di Gramsci da citare, per quanto riguarda l'importanza dell'opera per l'Italia: \u201csiccome il popolo non \u00e8 letterato e di letteratura conosce solo il libretto d'opera ottocentesco, avviene che gli uomini del popolo melodrammatizzino\u201d.\nNelle sue lettere si pu\u00f2 leggere anche riguardo alla moda europea del jazz; egli sostiene che questa musica aveva conquistato uno strato dell'Europa colta e aveva creato un vero fanatismo.\nOpere.\nLe due opere pi\u00f9 significative di Gramsci sono:\nNel 1975 i \"Quaderni\" sono stati ripubblicati a cura di Valentino Gerratana secondo l'ordine cronologico della loro elaborazione.\nOltre a questi, gli scritti di Gramsci constano principalmente di articoli pubblicati su l\"Avanti!\", \"Il Grido del Popolo\", \"L'Ordine Nuovo\" e \"l'Unit\u00e0\", e raccolti in antologie. Gramsci scrisse anche \"L'albero del riccio\" e \"Favole in libert\u00e0\", contenenti racconti per i suoi figli."}
{"id": "101625", "revid": "889336", "url": "https://it.wikipedia.org/wiki?curid=101625", "title": "Tempio di Vespasiano", "text": "Il tempio del Divo Vespasiano, o tempio di Vespasiano e Tito, \u00e8 un tempio situato a Roma, ai piedi del Campidoglio verso il Foro Romano e dedicato all'imperatore Vespasiano, divinizzato dopo la sua morte (23 giugno 79).\nStoria.\nIl tempio fu iniziato sotto Tito e completato da Domiziano; viene citato per la prima volta dalle fonti antiche nell'87.\nLa dedica originaria si riferisce al solo Vespasiano, nonostante il suo completamento sia avvenuto dopo la morte del figlio e successore Tito, che pure venne divinizzato come \"divus Titus\".\nL'iscrizione, ora in parte perduta, fu copiata per intero nell'VIII secolo dal pellegrino detto \"anonimo di Einsiedeln\" e si riferisce ad un restauro di epoca severiana (tra il 200 e il 205): . Il restauro severiano dovette essere piuttosto limitato, poich\u00e9 la maggior parte degli elementi superstiti risalgono all'epoca flavia anteriore.\nUn nuovo restauro, citato dalle fonti, avvenne all'epoca di Caracalla; venne in seguito dedicato anche a Tito e raggiunse il suo aspetto finale solo all'epoca di Diocleziano.\n Nel XIX secolo il progressivo interramento aveva quasi raggiunto i capitelli delle tre colonne rimaste, quando gli scavi del 1811 sotto la direzione del Valadier, provvidero a liberare i resti dell'edificio, permettendo il recupero dei frammenti della trabeazione ora ricomposti all'interno della galleria del \"Tabularium\" (accessibile dai Musei Capitolini).\nDescrizione.\nL'edificio occupa lo spazio tra il tempio della Concordia e il portico degli Dei Consenti e si addossa al \"Tabularium\" che sorge sulle pendici del Campidoglio, limitato anteriormente dal percorso del \"Clivo Capitolino\" (\"clivus Capitolinus\"), la via percorsa dal corteo trionfale per salire sul colle, che lo separa dal tempio di Saturno. Per la sua costruzione fu inevitabile sbarrare una scala che permetteva l'accesso dal basso al \"Tabularium\".\nLa base \u00e8 lunga 33 metri e larga 22. Sopra un'ampia piattaforma di fondazione in cementizio sorge un alto podio, anche questo in cementizio, rivestito da blocchi di travertino, a loro volta ricoperti di marmo: alcuni elementi dello zoccolo modanato in marmo sono ancora sul posto.\nIl tempio era \"prostilo\" (con colonnato solo frontale), \"esastilo\" (con sei colonne sul fronte) e di ordine corinzio: la cella era quindi preceduta da un pronao con sei colonne sulla fronte, pi\u00f9 una per lato davanti a ciascuna delle ante, ma non presentava colonne sulla parte restante dei lati e sul retro. Al tempio si accedeva mediante una scalinata frontale, ma per la ristrettezza dello spazio questa terminava, tra una colonna e l'altra, oltre la linea della facciata. Sia la scala che parti del podio sono stati reintegrati nei restauri del 1811.\nLe pareti della cella, in blocchi di travertino rivestiti di marmo, erano decorate con un ordine di lesene, che proseguiva con le stesse proporzioni l'ordine di colonne del pronao. Nella cella un podio sosteneva le statue dei due imperatori divinizzati.\nDel tempio restano oggi solo le tre celebri colonne poste ad angolo, alte 15,20 metri, con capitelli corinzi e reggenti ancora una parte della trabeazione. Quest'ultima, ancora quella di epoca flavia, \u00e8 costituita da una cornice con mensole e da un fregio-architrave, che sulla fronte fu interamente occupato dall'iscrizione severiana, realizzata rilavorando i blocchi della fase precedente (con iscrizione sul fregio e architrave decorato). Sui lati invece il fregio \u00e8 decorato con strumenti sacrificali e bucrani in corrispondenza delle colonne e delle lesene.\nSi conserva solo un breve tratto di uno dei muri laterali, mentre il retro si appoggiava completamente alla sostruzione del \"Tabularium\": il tempio mancava quindi completamente del lato posteriore.\nDell'interno della cella \u00e8 visibile il podio sul centro del lato di fondo, destinato ad ospitare la statua di culto. Le pareti interne erano decorate da due ordini colonnati sovrapposti, di cui resta traccia della presenza di quello inferiore.\nAltri edifici.\nUn tempio dedicato a Vespasiano divinizzato si trova anche a Brescia, mentre il cosiddetto \"tempio di Vespasiano\" a Pompei era in realt\u00e0 dedicato ai \"Lares Augusti\" e al \"Genius Augusti\".\nNell'arco di Traiano a Benevento uno dei rilievi mostra il ritorno dell'imperatore a Roma nel 99: parte della scena si svolge davanti al tempio di Vespasiano, raffigurato sullo sfondo.\nIl tempietto che il Bramante edific\u00f2 presso la chiesa di San Pietro in Montorio, sul Gianicolo a Roma, ha un fregio dorico con metope decorate da oggetti liturgici, ripetendo intenzionalmente in chiave cristiana i motivi del fregio del tempio di Vespasiano.\nA Vienna, ai piedi dell'altura di Sch\u00f6nbrunn Johann Ferdinand Hetzendorf von Hohenberg costru\u00ec nel 1778 un finto rudere (la \"Rovina di Cartagine\", o \"Rovina romana\") destinato alla decorazione del parco, ispirata dai resti del tempio di Vespasiano raffigurati, parzialmente interrati, in un'incisione di Piranesi."}
{"id": "101628", "revid": "83531", "url": "https://it.wikipedia.org/wiki?curid=101628", "title": "Ultima Cena (disambigua)", "text": "Secondo la tradizione cristiana, lUltima Cena fu la cena di Ges\u00f9 con gli apostoli.&lt;br&gt;\nSi tenne nel luogo chiamato Cenacolo.\nNell'arte.\nNumerosi dipinti ritraggono l'ultima cena, e sono indifferentemente chiamati \"ultima cena\" o \"cenacolo\":"}
{"id": "101629", "revid": "1452769", "url": "https://it.wikipedia.org/wiki?curid=101629", "title": "Ultima Cena", "text": "Ultima Cena \u00e8 il nome con il quale nella religione cristiana si indica solitamente la cena di Ges\u00f9 con gli apostoli durante la Pasqua ebraica, precedente la sua morte. Si tenne nel luogo detto del Cenacolo.\nIl Nuovo Testamento.\nRaccontano l'ultima cena di Ges\u00f9 i quattro vangeli contenuti nel Nuovo Testamento:\nL'istituzione dell'eucaristia in particolare \u00e8 citata anche da Paolo di Tarso nella \"Prima Lettera ai Corinzi\" .\nQuest'ultimo testo \u00e8 considerato normalmente pi\u00f9 antico dei precedenti in quanto risale circa all'anno 59.\nUbicazione del cenacolo.\nSecondo quanto dicono i vangeli sinottici, il gioved\u00ec mattina i discepoli si presentarono a Ges\u00f9 e gli chiesero in quale luogo egli volesse celebrare la Pasqua ebraica. Ges\u00f9 mand\u00f2 due discepoli (Luca specifica Pietro e Giovanni) in citt\u00e0 dicendo loro che avrebbero incontrato lungo la via un uomo con una brocca d'acqua, diretto verso la casa del suo padrone. I due avrebbero dovuto seguirlo e chiedere al padrone di casa se era possibile per Ges\u00f9 celebrare la Pasqua nella sua dimora.\nIl segno dato ai due apostoli era abbastanza singolare, essendo infatti l'ufficio di attingere l'acqua riservato ordinariamente alle donne. Diverse le ipotesi riguardo al proprietario della casa, senza dubbio un simpatizzante di Ges\u00f9. L'opinione meglio accreditata \u00e8 quella che vede nel padrone del cenacolo il padre, o comunque qualche parente, di Marco, il futuro evangelista (ritenuto da certa tradizione come il giovinetto fuggito nudo durante l'arresto di Ges\u00f9).\nVerso il 530 l'arcidiacono Teodosio infatti, descrivendo la sua visita a Gerusalemme, parlando della chiesa della \"Sancta Sion\", ritenuta come il luogo dell'ultima cena, afferma: \"Ipsa fuit domus sancti Marci evangelistae\" (\"Questa fu la casa di San Marco evangelista\"). Questa affermazione doveva senza dubbio fondarsi su un dato molto antico essendovi inoltre una seconda testimonianza, quella del monaco cipriota Alessandro, che descrive la chiesa della \"Sancta Sion\" come dimora di Maria, madre di Marco.\n\"Uno di voi mi tradir\u00e0\".\nTerminata la lavanda dei piedi, riportata dal solo Vangelo secondo Giovanni, Ges\u00f9 riprese posto a tavola. Egli occupava senza dubbio il posto pi\u00f9 onorifico e gli apostoli avevano dibattuto su chi dovesse sedersi nel posto pi\u00f9 vicino a lui. Essendo la tavola a semicerchio, secondo una moda dell'epoca, i divani erano disposti radialmente all'esterno del semicerchio. Ges\u00f9 occupava dunque il posto centrale al vertice del semicerchio e, a quanto dicono i vangeli, erano Pietro, Giovanni e Giuda Iscariota i commensali pi\u00f9 vicini a lui. Alla destra di Ges\u00f9 stava Pietro, alla sinistra Giovanni, che poteva cos\u00ec appoggiare la testa sul petto del maestro e a fianco di Giovanni stava Giuda, abbastanza vicino a Ges\u00f9.\nQuesti, mentre gli apostoli continuavano la cena, rivel\u00f2 che uno di loro l'avrebbe presto tradito. I discepoli, entrati in confusione, chiesero al maestro chi di loro fosse il traditore e per ultimo Giovanni, su consiglio di Pietro, avvicinatosi a lui, gli chiese di mostrarglielo. Ai tempi in cui viveva Ges\u00f9 si era soliti mettere sul tavolo alcuni vassoi comuni nei quali si intinge il pane o le erbe amare. Ges\u00f9, secondo il Vangelo di Giovanni, intinse dunque un boccone di pane e lo porse a Giuda Iscariota dicendo: \u00abQuello che devi fare, fallo presto\u00bb; nessuno dei commensali comprese per\u00f2 il significato di tale gesto e Giuda ebbe dunque la possibilit\u00e0 di alzarsi e di andare via. I vangeli di Marco e di Matteo, diversamente da quello di Giovanni, riportano invece che Giuda Iscariota fu identificato come il traditore perch\u00e9 intinse contemporaneamente a Ges\u00f9 la mano nel piatto e - in merito al momento di tale identificazione - sempre secondo Marco e Matteo questa avvenne prima che Ges\u00f9 istituisse l'eucaristia, a differenza di Luca che la pone successivamente a questa istituzione. &lt;br&gt;Il \"Vangelo secondo Giovanni\", si discosta dai vangeli sinottici anche in merito a quando Satana sarebbe entrato in Giuda Iscariota: Giovanni riporta, infatti, che Satana entr\u00f2 in Giuda proprio durante l'Ultima cena, appena quest'ultimo prese il boccone che Ges\u00f9 gli aveva offerto, mentre invece, secondo il Vangelo di Luca, Satana sarebbe entrato in Giuda gi\u00e0 qualche giorno prima dell'Ultima cena.\nL'istituzione eucaristica.\nMentre la cena continuava, Ges\u00f9, improvvisamente, prese del pane e, dopo aver pronunziato la preghiera di benedizione, lo spezz\u00f2 e dandolo ai discepoli disse: \"Prendete e mangiate. Questo \u00e8 il mio corpo che \u00e8 dato per voi; fate questo in memoria di me\"..\n\u00abPoco dopo prese un calice colmo di vino e dopo averlo benedetto allo stesso modo disse: \"Bevetene tutti, perch\u00e9 questo \u00e8 il mio sangue dell'alleanza, versato per molti, in remissione dei peccati.\"\u00bb\nGli apostoli rammentarono l'avvenimento nelle prime comunit\u00e0 cristiane, tanto che San Paolo, nella sua lettere ai Corinzi, present\u00f2 l'eucaristia come un rito nel quale il fedele mangiava e beveva davvero il corpo e il sangue di Ges\u00f9. Quel gesto, secondo l'apostolo, sarebbe inoltre un collegamento fra l'ultima cena e la successiva passione, essendo in entrambi i momenti il suo corpo donato e il sangue versato.\nGiovanni \u00e8 l'unico a tacere sull'avvenimento, concentrandosi principalmente sulla lavanda dei piedi e sugli ultimi insegnamenti di Ges\u00f9 ma vi \u00e8 un precedente riferimento all'istituzione eucaristica nel capitolo 6 e precisamente nella frase, pronunciata da Ges\u00f9: \"Io sono il pane della vita; chi viene a me non avr\u00e0 pi\u00f9 fame e chi crede in me non avr\u00e0 pi\u00f9 sete\".\nSi \u00e8 discusso a lungo se Giuda abbia partecipato o no all'eucaristia, i vangeli di Matteo e Marco infatti inseriscono la rivelazione del suo tradimento (e di conseguenza la sua uscita dal cenacolo) prima dell'istituzione eucaristica mentre Luca la inserisce dopo. Giovanni non parla dell'eucaristia e dunque non venne preso in esame. Alcuni padri della Chiesa credettero che Giuda fosse presente al convito mentre altri lo negarono. Essendo i vangeli, unica fonte storica sulla vita di Ges\u00f9, discordanti riguardo alla cronologia degli avvenimenti, la questione non potr\u00e0 mai avere soluzione.\nFu oggetto di dibattito anche la ricerca delle origini di tale rito eucaristico, essendo infatti da alcuni creduto tale racconto come un'interpolazione successiva, inserita su influenza di Paolo. Si pens\u00f2 dunque ai primitivi riti di totemismo e di teofagia e pi\u00f9 accuratamente s'investigarono i riti di Iside e Osiride, di Dioniso e soprattutto del dio Mitra. Gli antichi romani credevano che l'eucaristia fosse un atto di antropofagia, poich\u00e9 i cristiani dicevano di mangiare il corpo di Cristo e berne il suo sangue e usarono questo rituale come motivo di persecuzione.\nL'eucaristia \u00e8 la ripetizione del gesto che Ges\u00f9 compie, di offerta del pane e del vino come simbolo di offerta del proprio corpo e sangue, cos\u00ec come descritta nei vangeli (es. Marco, 14, 22). Considerando la natura umana di Ges\u00f9 (egli \u00e8 un Ebreo dotto nella Palestina romana) e il contesto specifico (la cena di \"Pesach\" per gli Ebrei del tempo), \u00e8 ragionevole cercare la base interpretativa di questo gesto, nelle norme ebraiche definite nella Tanakh, in particolare nella Torah (dall'Ebraico \"legge\", l'equivalente del Pentateuco della Bibbia cristiana) il terzo libro \"Vaiyikra\" (il \"Libro del Levitico\" della Bibbia cristiana), che stabilisce le norme ed i rituali per i diversi tipi di sacrificio che gli Ebrei del tempo erano chiamati a compiere.\nGes\u00f9 in quanto ebreo [vedi: Ges\u00f9 ebreo ], infatti, conosce perfettamente la Legge ebraica e parla a ebrei (i 12 apostoli) con continui e precisi riferimenti alla Torah. Il riferimento \u00e8, in particolare, al rito del Sacrificio Espiatorio (Lev. 1-7; Eb 13:10-13): in Lev \"Il sacerdote che l'offrir\u00e0 (l'offerta di olocausto) per il peccato, la manger\u00e0; dovr\u00e0 essere mangiata in luogo santo. (...) Soltanto i maschi delle famiglie dei sacerdoti ne potranno mangiare; \u00e8 cosa santissima.\"\nLeggendo il racconto evangelico dell'Ultima Cena, sotto la luce di questa interpretazione, si legge un Ges\u00f9 che si offre di essere Egli stesso la vittima sacrificale di un tipico rito ebraico (il Sacrificio Espiatorio).\nAnalisi storica dei racconti dell'Ultima Cena.\nGli storici fanno risalire le tradizioni dell'Ultima cena al Ges\u00f9 storico; importante in questo contesto \u00e8 la testimonianza di Paolo di Tarso, che nella \"Prima lettera ai Corinzi\" afferma che la tradizione che ha ricevuto proviene direttamente \u00ab\u1f00\u03c0\u03cc \u03c4\u03bf\u1fe6 \u03ba\u03c5\u03c1\u03af\u03bf\u03c5\u00bb, \"dal Signore\", intendendo il Ges\u00f9 uomo.\nDiscrepanze tra le versioni dei vangeli.\nEsistono alcune importanti discrepanze tra le narrazioni dell'Ultima cena di Ges\u00f9 dei quattro vangeli, in particolare tra la narrazione del \"Vangelo secondo Marco\" (sulla quale si basano quelle di \"Matteo\" e di \"Luca\") e quella del \"Vangelo secondo Giovanni\". In breve, la principale differenza, per la quale sono stati proposti diversi tentativi di armonizzazione, \u00e8 che in \"Marco\" l'ultima cena \u00e8 la cena della \"Pesach\", la Pasqua ebraica, in \"Giovanni\" \u00e8 una normale cena consumata il giorno prima di \"Pesach\".\nIn tutti i vangeli canonici, la passione di Ges\u00f9 avviene in occasione della festa della Pasqua ebraica, la \"Pesach\". Questa festa, che ricordava l'uscita degli Ebrei dall'Egitto narrata nel Libro dell'Esodo, prevedeva un giorno di preparazione alla festa, la cena della Pasqua e il giorno di Pasqua. Nel giorno di preparazione della Pasqua, gli Ebrei portavano un agnello al Tempio (o pi\u00f9 frequentemente lo acquistavano l\u00ec) per farlo sacrificare, poi tornavano a casa e preparavano una cena particolare carica di simboli collegati all'esodo (carne di agnello, erbe amare per ricordare la schiavit\u00f9 in Egitto, pane azzimo per ricordare la fretta nell'uscita dall'Egitto, e diverse coppe di vino rituali). Giunto il tramonto, che secondo la tradizione in vigore presso gli Ebrei indicava l'inizio del giorno di Pasqua, si consumava il pasto pasquale.\nIn \"Marco\" si dice chiaramente che le preparazioni per l'ultima cena avvennero il giorno prima di \"Pesach\" (), e che si trattava della cena di \"Pesach\", che viene consumata alla sera, quando \u00e8 iniziato il giorno della \"Pesach\" (). In \"Giovanni\" si dice esplicitamente che il pasto consumato \u00e8 quello prima della festa di \"Pesach\" () e che il pasto di \"Pesach\" deve essere ancora consumato (); inoltre si narra che coloro che arrestarono Ges\u00f9 non vollero entrare nel pretorio di Pilato per non diventare ritualmente impuri e poter quindi mangiare il pasto di \"Pesach\" (), e poi si dice esplicitamente che il giorno della morte di Ges\u00f9 \u00abera la Preparazione della Pasqua\u00bb (). \nGli esegeti curatori del cattolico \"Nuovo Grande Commentario Biblico\" sottolineano che tale discrepanza tra le due cronologie, giovannea e sinottica, \"suscita notevoli problemi\" e ritengono che sia corretta solo quella riportata da Giovanni - ovvero che Ges\u00f9 mor\u00ec il giorno prima, quello della Preparazione, e non durante la Pasqua come indicato dai sinottici - anche \"perch\u00e9 \u00e8 difficile pensare che i sommi sacerdoti e gli scribi si siano comportati cos\u00ec come fecero, il primo giorno di Pasqua\"; di analogo parere sono lo storico John Dominic Crossan, ex sacerdote cattolico e tra i cofondatori del Jesus Seminar, e lo storico e biblista protestante Rudolf Bultmann, come pi\u00f9 sotto meglio precisato.\nVari tentativi di armonizzare le due cronologie sono state fatte nel corso della storia: il biblista e abate cattolico Giuseppe Ricciotti, per esempio, ipotizz\u00f2 nel 1940, basandosi sul Libro dei Giubilei (un apocrifo ebraico del II secolo a.C.), che Ges\u00f9 avesse fatto uso di un calendario (probabilmente quello dei farisei) diverso da quello dei sadducei, che avrebbero invece celebrato la Pasqua il giorno dopo. Tale tentativo di armonizzazione \u00e8 rigettato oggi dalla maggioranza degli esegeti e lo stesso Papa Benedetto XVI afferma che esso si basa su fonti storiche troppo deboli per essere accettato. \nUn'altra soluzione al problema, che ha invece riscosso un certo supporto tra gli studiosi, \u00e8 quella proposta pi\u00f9 di recente dal biblista e sacerdote cattolico John Paul Meier: egli ritiene che l'Ultima Cena non sarebbe stata un banchetto pasquale, ma una cena d'addio. Ges\u00f9, comprendendo che la sua morte era ormai imminente, avrebbe tenuto un banchetto finale con gli Apostoli e avrebbe istituito un gesto rituale (l'Eucaristia), con il quale essi avrebbero potuto ricordarsi di lui e portare avanti i suoi insegnamenti. Meier, concordando con i colleghi del \"Nuovo Grande Commentario Biblico\", ritiene pertanto corretta solo la cronologia giovannea, mentre quella sinottica sarebbe una successiva elaborazione redazionale degli evangelisti Marco, Matteo e Luca per far coincidere la morte di Ges\u00f9 con la Pasqua ebraica.\nIl biblista e sacerdote cattolico Raymond Brown evidenzia, inoltre, come anche in merito alla predizione di Ges\u00f9 del rinnegamento di Pietro durante l'Ultima Cena gli evangelisti non concordino: secondo \"Luca e Giovanni la predizione ha luogo durante l'ultima cena ed \u00e8 preceduta dalla dichiarazione di Pietro che gli vuole morire con Ges\u00f9\", mentre invece per \"Marco/Matteo questa ha luogo sulla strada verso il Getsemani in risposta di Ges\u00f9 al verso e Pietro protesta che in eccezione egli non sarebbe stato scandalizzato. \u00c8 seguita dall'affermazione di Pietro di voler morire con Ges\u00f9\" e anche \"alcuni studiosi, che accettano la storicit\u00e0 del rinnegamento, ritengono la predizione come formulata dopo l'evento (\"vaticinium ex eventu\") per dare a Ges\u00f9 lo status di profeta\". \nLo storico e biblista protestante Rudolf Bultmann ritiene non storici molti elementi presenti nella descrizione dell'ultima cena data dagli evangelisti, come l'invio dei discepoli per trovare il luogo della cena che viene poi loro mostrato da un uomo secondo un ricorrente motivo mitologico in cui \"qualche creatura (spesso un animale) precede il viaggiatore e mostra lui la strada\"; anche la presenza di un vassoio comune in tavola, invece che singoli piatti, \u00e8 considerata da Bultmann un elemento non coerente con una cena di Pasqua ebraica ed egli ritiene che la descrizione data da Giovanni - che non considera questa una cena pasquale e che non menziona l'istituzione dell'eucaristia - faccia probabilmente riferimento a tradizioni pi\u00f9 antiche rispetto ai sinottici. Lo stesso Bultmann evidenzia, inoltre, il carattere leggendario della rivelazione del traditore da parte di Ges\u00f9 durante tale cena, dopo le preoccupate richieste dei discepoli, sottolineando anche come stranamente nessuno dei presenti reagisca a queste sue parole. \nIl \"Vangelo secondo Giovanni\" dedica all'episodio dell'Ultima cena i capitoli dal 13 al 17 e presenta, come in vari altri punti dello stesso vangelo, quelle che gli storici definiscono \"cuciture letterarie\", ovvero delle incongruenze dovute allo stratificarsi di pi\u00f9 fonti ed autori nella stesura del testo; il Vangelo secondo Giovanni fu l'ultimo dei vangeli canonici a essere composto, verso il 90-95 d.C. in greco, al di fuori della Palestina. Ad esempio, durante l'Ultima cena, i discepoli Pietro e Tommaso chiedono a Ges\u00f9 dove sarebbe andato, eppure poco dopo - sempre durante la cena - lo stesso Ges\u00f9 li rimprovera di non averglielo domandato. Inoltre, ai capitoli 13 e 14, nella stessa cena, Ges\u00f9 tiene ai discepoli un lungo discorso e, alla fine, dice loro:\u00ab\"Alzatevi, andiamo via di qui\"\u00bb; subito dopo, per\u00f2, come se non avesse appena espresso la volont\u00e0 di andarsene, ricomincia un altro discorso che dura per ben 3 capitoli interi - 15, 16 e 17 - e, solo alla fine, dopo il commiato dai discepoli, esce con loro e va verso il monte degli Ulivi.\nIl Santo Cenacolo e le reliquie dell'Ultima Cena.\nIl luogo dove oggi si ricorda l'Ultima Cena \u00e8 il Santo Cenacolo, situato sul Monte Sion, oltre le mura dell'odierna citt\u00e0 vecchia di Gerusalemme. Il Santuario ha ospitato per diversi secoli un convento dei Frati Minori della Custodia di Terra Santa.\nTradizione vuole che la tavola sopra cui Ges\u00f9 fece l'ultima cena con gli Apostoli sia conservata nella cappella della Casa Colonna, presso la Basilica di San Giovanni in Laterano (Roma).\nIl Sacro Catino, secondo la tradizione cattolica, sarebbe invece il piatto usato da Cristo, conservato a Genova nel Museo del tesoro della cattedrale di San Lorenzo."}
{"id": "101631", "revid": "1442080", "url": "https://it.wikipedia.org/wiki?curid=101631", "title": "Appiano Gentile", "text": "Appiano Gentile (\"Apj\u00e1n\" o \"Pj\u00e1n\" in dialetto comasco, \"Appian\" in dialetto milanese : ) \u00e8 un comune italiano di abitanti della provincia di Como in Lombardia. Fino al 1926 era conosciuto unicamente come Appiano.\nGeografia fisica.\nAppiano \u00e8 un antico borgo che sorge ai margini dell'omonima pineta che si estende a cavallo tra la provincia di Como e quella di Varese. Appiano Gentile dista:\nOrigini del nome.\nL'etimologia di \"Appiano\" \u00e8 soggetta a diverse ipotesi. A partire da Dante Olivieri, \u00e8 considerata paraetimologica un'origine dalla locuzione latina \"Ad-Planum\", col significato di \"vicino alla pianura\", sebbene la dizione \"Adplanum\" fosse esistita come forma iperlatinizzata in ambito giuridico medievale ed ecclesiastico.\nLe attuali etimologie proposte riferiscono invece un'origine dal gallico corrispondente a \"piano d\u2019acqua\" o \u201cterra dei cavalli\u201d o \u201cdegli allevatori di cavalli\u201d, a seconda dei linguisti.\nL'appellativo \"Gentile\", nonostante tentativi di attribuirvi una tradizione storica, avrebbe un'origine erudita risalente al Primo Novecento e si riferisce ai ritrovamenti archeologici d'epoca gentile effettuati nel territorio; venne apposto per distinguere il toponimo dall'omonimo comune atesino.\nStoria.\nEt\u00e0 antica.\nNegli anni trenta, in localit\u00e0 Monte di Mezzo, fu rinvenuta una prima necropoli con tombe dell'Et\u00e0 del Bronzo appartenenti alla Cultura di Canegrate. Negli anni ottanta, in localit\u00e0 La Mortizia fu rinvenuta una pi\u00f9 vasta necropoli golasecchiana, che \u00e8 stata giudicata testimoniare la fase di transizione tra la cultura celtica e quella romana. I reperti sono esposti nelle sale del Museo archeologico Paolo Giovio di Como.\nLa presenza di commerci con popolazioni di cultura greca sarebbe attestata dall'iscrizione \u1f08\u03c6\u03c1\u03bf\u03b4\u03af\u03c4\u03b7 (Afrodite) presente su un'ara marmorea emersa durante alcuni lavori di demolizione di un'abside della vecchia collegiata di Santo Stefano. Di et\u00e0 romana \u00e8 invece una necropoli venuta alla luce in via Monte Zuccolo.\nMedioevo.\nNel V secolo la popolazione di Appiano Gentile era soggetta al pagamento della decima all'arcivescovo Teodoro di Milano, dietro ottenimento di alcuni privilegi.\nAl secolo successivo risale una lapide funeraria paleocristiana reimpiegata nella costruzione dell'abside della chiesa di Santo Stefano.\nNel X secolo, il paese rappresentava la pieve pi\u00f9 orientale del contado del Seprio, con il Lura a fungere da confine con il contado della Martesana.\nNelle lotte tra comuni e impero, Appiano Gentile si schier\u00f2 inizialmente con Federico Barbarossa, per poi aderire in un secondo momento alla Lega Lombarda. \nLa comunit\u00e0 di Appiano risulta gi\u00e0 citata come entit\u00e0 amministrativa autonoma in documenti del XIII secolo. Nelle dispute che videro contrapposte Como e Milano, Appiano costituiva una signoria di Pagano Torriani, che faceva parte dello schieramento dei lariani poi sconfitti. Alla fine dello stesso secolo fu sotto il controllo visconteo, come l'intero Seprio. \nCon la costituzione del Ducato di Milano nel 1395, Appiano ne entr\u00f2 a far parte, rimanendovi fino alla sua dissoluzione nel 1797. \nDurante le dispute tra il papa Giulio II e Luigi XII di Francia, il paese fu razziato dalle truppe svizzere alleate del pontefice.\nEt\u00e0 moderna.\nTra i secoli XVI e XVIII il feudo di Appiano Gentile pass\u00f2 pi\u00f9 volte di mano, passando dai Del Rio Noreiga dapprima ai Castiglioni (1675), poi agli Imbonati e quindi ai Litta (1714).\nNel \u201cCompartimento territoriale specificante le cassine\u201d del 1751, Appiano era sempre inserito nel Ducato di Milano, nella pieve omonima, e il suo territorio comprendeva anche i cassinaggi di \"Cantirere\" (oggi Cascina Cantiree), Filata, Casino, Giovanico, Ronco, Casa del Lupo, Guzzafame, Monte Caronello, Casino (altro), Monte Rosso, Cassina, \"Gessaghe\" (oggi Cassina Gessaga), Grafignana, \"Pedroso\" (oggi Cascina Pedrosi), Fasola, Casino (altro), Castigliona, Beniate di sotto, Beniate di sopra, Vicino a Beniate, Morosi, \"Monte Ravano\" (oggi Monte Rapano) e Malpensata.\nCon la successiva suddivisione della Lombardia austriaca in province, il comune di Appiano venne inserito nella provincia di Gallarate.\nAppiano fu annesso al Regno d'Italia e accorpato alla provincia di Como nel 1801, fondendo a s\u00e9 Lurate con Abbate, Oltrona e San Bartolomeo, unioni poi annullate con la Restaurazione. \nDurante il Regno Lombardo-Veneto, alcune tremende carestie indussero il governo austriaco del Milanese a obbligare i Comuni a realizzare strade dietro pagamento in vitto. In questo contesto vennero realizzate le strade che da Appiano portano alle localit\u00e0 \"Focoreggio\" (Fogoreggio), \"Ronco Camosico\" (Roncam\u00f2cc) e Cascina Fontana.\nIl 1863 segn\u00f2 l'inizio di un importante fenomeno migratorio di appianesi verso il Sudamerica. \nNel 1867 al comune di Appiano Gentile venne aggregato il soppresso comune di San Bartolomeo al Bosco.\nEt\u00e0 contemporanea.\nNel 1926 il comune assunse la denominazione di Appiano \"Gentile\"; l'appellativo si rif\u00e0 alla presenza di testimonianze \"gentili\", ossia pagane, e si rese necessario per la politica di disambiguazione di comuni omonimi promossa dal Regno. Nel 1927 vennero aggregati i soppressi comuni di Bulgarograsso e Veniano, poi ricostituiti nel 1950.\nCon decreto presidenziale del 28 febbraio 2009 \u00e8 stato concesso al Comune di Appiano Gentile il titolo di citt\u00e0.\nSimboli.\nLo stemma del Comune di Appiano Gentile \u00e8 stato riconosciuto con decreto del capo del governo del 14 settembre 1928.\nMonumenti e luoghi d'interesse.\nArchitetture religiose.\nLa chiesa di Santo Stefano contiene opere del Nuvolone e di Isidoro Bianchi.\nLa chiesa della Fontana, seicentesca, sorge sui resti della chiesa di san Michele Arcangelo. Presenta affreschi seicenteschi attribuiti a Isidoro Bianchi, tra cui la bellissima icona della Vergine posta sull'altare maggiore.\nLa chiesa del Lazzaretto, dedicata alla Beata Vergine Addolorata, \u00e8 di origine settecentesca e ospita al suo interno, a navata unica, una pregevole statua lignea della Vergine e tre grandi altari in legno con due pale d'altare tra cui l'Assunzione della Beata Vergine Maria e la Crocefissione di Ges\u00f9. Nei secoli XVI-XVII serv\u00ec come lazzaretto.\nLa chiesa di San Bartolomeo al Bosco, risalente all'XI secolo, \u00e8 un edificio in stile romanico dalle pregevoli vetrate romaniche lombarde: al suo interno si trova la seicentesca statua del santo. Attualmente \u00e8 visitabile solo il 24 agosto di ogni anno.\nLa chiesa fu fondata come cappella nel 1492 presso un convento di frati dedicata alla Beata Vergine del Monte Carmelo. Con la demolizione del convento, rimase la chiesa che venne ampliata e adibita a santuario. L'interno a due navate presenta degli affreschi molto antichi, un quadro a olio della Vergine del Carmelo e una copia della statua della Madonna. L'originale cinquecentesca \u00e8 conservata presso la Chiesa di Santo Stefano.\nDi antica costruzione, \u00e8 una cappella con all'interno i resti dell'affresco ritraente il transito di San Giuseppe per opera di Isidoro Bianchi. Vi si celebrano le rogazioni in aprile.\nInfrastrutture e trasporti.\nAttraversata dalle strade provinciali 23 e 27, fra il 1910 e il 1955 la localit\u00e0 era servita dalla principale stazione della Tranvia Como-Appiano Gentile-Mozzate.\nIl trasporto pubblico con Como e Varese \u00e8 realizzato mediante autoservizi svolti da SPT Linea e FNM Autoservizi.\nSport.\nNel territorio di Appiano Gentile \u00e8 incluso il Centro Sportivo Suning, sede di allenamento dell'Internazionale Milano. Esso si trova nella localit\u00e0 detta \"Pinetina\", verso il confine con Veniano."}
{"id": "101634", "revid": "1318658", "url": "https://it.wikipedia.org/wiki?curid=101634", "title": "Figueres", "text": "Figueres (in castigliano Figueras) \u00e8 una citt\u00e0 della Catalogna, situata nella provincia di Girona e capoluogo della comarca dell'Alt Empord\u00e0.\nGeografia fisica.\nFigueres si trova non distante dal confine francese di Portbou-Cerb\u00e8re. Da Gerona dista 36\u00a0km, da Perpignano 65\u00a0km e da Barcellona 136.\nStoria.\nEpoca antica.\nIntorno al 600 a.C. al colle della Muntanyeta (dove ora sorge il castello di Sant Ferran) si sarebbe trovato un primo insediamento iberico della trib\u00f9 degli Indigeti. All'epoca una buona parte della pianura dell'Alt Empord\u00e0 era composta da paludi e da grandi estensioni di giunco. Gli abitanti della comarca vivevano in piccoli poggi o nelle zone pi\u00f9 elevate, libere dalle acque stagnanti. A questo periodo, anteriore alla presenza romana, risale il vaso dell'Aig\u00fceta (terracotta, secolo V a.C., attualmente al Museo archeologico di Barcellona) ritrovato alla fine del XIX secolo.\nI Romani, sbarcati al porto greco di Emp\u00f2rion nel 218 a.C., dettero vita attorno al 195\u00a0\u2013 194 a.C. a un piccolo nucleo di abitanti nella zona bassa dell'attuale territorio comunale (la zona del Carrer Tapis e l'Aig\u00fceta) che, dato che su quel terreno si estendevano i giunchi, chiamarono Jonc\u00e0ria. Questa piccola comunit\u00e0 divenne sempre pi\u00f9 importante dato che si convert\u00ec in una delle stazioni della Via Domizia e successivamente della Via Augusta (nella zona dell'Aig\u00fceta sono stati trovati resti di una casa romana). La stazione si trovava a una giornata di cammino da Le Perthus (XVI miglia) e a un'altra giornata da Girona (XVIII miglia). Al nucleo di Jonc\u00e0ria risalirebbe la stele funebre che si trova al Museu de l'Empord\u00e0 di Figueres. Probabilmente i Romani obbligarono gli Indigeti, installati al poggio della Muntanyeta, a scendere in pianura, formando in un primo momento due villaggi (uno iberico e uno romano) e pi\u00f9 tardi un solo stanziamento, sempre pi\u00f9 romanizzato.\nA partire dal 258, nel caos amministrativo che interessava i territori dell'Impero romano, inizia la invasione del popolo germanico dei Franchi che distrussero e saccheggiarono per dodici anni: in questo periodo i Franchi avrebbero posto fine al nucleo di Jonc\u00e0ria riducendolo a un cumulo di macerie e ceneri (che sarebbero all'origine del nome Cendrassos, assegnato ai resti dell'insediamento romano). In seguito a questi fatti il toponimo Jonc\u00e0ria scompare.\nPassato il pericolo, la popolazione ispano-romana ricostru\u00ec un nucleo abitato nella stessa zona, accanto alla Via Augusta: le case vennero alzate con pareti in fango e muri perimetrali detti \"t\u00e0pies\", che probabilmente fecero s\u00ec che il villaggio ricevesse il nome di Tapioles.\nGli scavi della fine del XIX secolo hanno localizzato il cimitero del villaggio nella zona dell'odierno quartiere dei Cendrassos, dove sono state ritrovate tombe di diverso tipo (alcune con sarcofago in marmo, altre del tipo dei sepolcri in pietra, altre in terra). In questa necropoli sono state rinvenute anche monete romane, datate alla seconda met\u00e0 del secolo IV. Il villaggio di Tapioles sopravvisse, secondo l'opinione degli storici locali, almeno fino all'arrivo dei Visigoti, nel V secolo, o fino all'arrivo dei saraceni, nell'VIII secolo.\nFigueres medievale.\nLa invasione e conquista della penisola iberica, iniziata nel 711, arriva nell'Alt Empord\u00e0 all'incirca nel 712. Le truppe saracene sarebbero penetrate in queste contrade agendo con violenza e facendo s\u00ec che buona parte della popolazione della comarca si rifugiasse nei boschi delle Alberes e delle Salines (le zone pirenaiche dell'Empord\u00e0) o fuggisse nelle vicine terre del Rossell\u00f2. Intorno al 785 (anno in cui Girona si consegna a Carlo Magno) tutto l'Alt Empord\u00e0 sarebbe gi\u00e0 territorio dei Franchi, libero dai Saraceni.\nNell'802 troviamo per la prima volta il nome di \u201cvila Ficerias\u201d in un'iscrizione, mentre nel 962 compare il nome di \u201cFigarie\u201d in un altro documento. Secondo l'opinione prevalente la parola di origine latina \u201cFicarias\u201d si tradurrebbe in Figueres (e indicherebbe l'albero del fico). Nel 1020 gi\u00e0 troviamo documentata la chiesa parrocchiale di Sant Pere di Figueres (\u201cSancti Petri de Figarias\u201d). Fino alla seconda met\u00e0 del secolo XIII Figueres era un villaggio di una ventina di case (tra gli 80 e i 100 abitanti) cresciuto intorno alla chiesa parrocchiale, su un piccolo poggio a soli 39 metri di altezza (nella zona dell'attuale pla\u00e7a de l'Esgl\u00e9sia). Fino al 1111 il villaggio appartenne alla contea di Besal\u00fa (costituendone una delle parti pi\u00f9 orientali) quando pass\u00f2 sotto il potere del conte di Barcellona.\nNel 1267 il re Giacomo I il conquistatore prese un'importante decisione per Figueres convertendola in borgo reale e assegnandole un privilegio, detto \"carta pobla\", che garantiva tutta una serie di vantaggi agli abitanti, i quali non soffrivano alcuni gravami feudali chiamati \u201cmals usos\u201d, erano pi\u00f9 liberi degli abitanti dei sobborghi, godevano di un giorno di mercato settimanale e di una fiera annuale della durata di otto giorni. Il re Giacomo I convert\u00ec questo piccolo paese, che si trovava sul percorso tra Girona e Perpiny\u00e0 e confinava con il Comtat d'Empuries, nella base principale del potere reale nella regione, in modo da frenare il bellicoso e ribelle conte d'Empuries cos\u00ec come qualsiasi tentativo di invasione francese dell'Empord\u00e0. Le mura che cingevano il paese disegnavano un ridotto rettangolo formato dagli attuali carrer de Besal\u00fa, Pujada del Castell, Canig\u00f3 e de la Jonquera, lasciando fuori dal perimetro buona parte dell'attuale pla\u00e7a de l'Ajuntament. Il recinto murale racchiudeva una superficie di 15\u00a0000\u00a0m\u00b2. Delle antiche mura si conserva in piedi l'antica Torre Gorgot, convertita oggi nella Torre Galatea del Teatre - Museu Dal\u00ed. Per ottenere la crescita della ridotta popolazione figuerenca, il giovane Pere (il futuro re Pere II il grande) il 12 marzo del 1269 promosse la creazione di una strada ebraica nella nuova citt\u00e0, esentando per cinque anni dai tributi tutti gli ebrei che si fossero stabiliti a Figueres. Il quartiere ebraico \u00e8 esistito per pi\u00f9 di 200 anni, si trovava attorno all'attuale carrer Magre e vantava una sinagoga, alcune macellerie e diversi forni propri.\nIl conte Hug V d'Empuries cerc\u00f2 di schiacciare il nuovo borgo e il 16 ottobre 1274 pose sotto assedio Figueres, che disponeva di deboli fortificazioni e di pochi difensori. Tre giorni dopo, il conte e il suo esercito riuscirono a entrare nel piccolo centro, saccheggiandone le case, uccidendo molti abitanti e portandosi i portali delle mura a Castell\u00f3 d'Empuries (capitale del proprio comtat) come trofeo di guerra. Ma il giovane Pere accorse a Figueres con 180 cavalieri (e i rispettivi vassalli) colpendo le truppe di Hug V finch\u00e9, dopo una feroce battaglia, il futuro Pere il grande sconfisse il conte empordanese ribelle. Pi\u00f9 tardi l'erede della Corona d'Aragona torn\u00f2 a Figueres dove cominci\u00f2 l'opera di ricostruzione delle mura e delle case distrutte.\nNel corso della crociata diretta dai francesi contro il re Pietro II, Figueres venne occupata per tre mesi (1285) dalle truppe del re di Francia Filippo III.\nNel 1361 il re Pietro III decise di ampliare il recinto murale verso sud e verso est formando quello che si conosce come borgo vecchio. Quest'area, dalla superficie di 50\u00a0000\u00a0m\u00b2, era delimitata dagli attuali carrer de la Pujada del Castell, Canig\u00f3, de la Muralla, Ample, Monturiol e la Rambla (che era una piccola valle in mezzo alla quale scorreva il canale Galligans). Il centro del borgo si trovava nell'attuale pla\u00e7a de l'Ajuntament, dove si incrociavano perpendicolarmente le due principali arterie viarie: la strada reale tra Girona e Perpiny\u00e0 (gli attuali carrer de Girona e de la Jonquera) e i sentieri che portavano a Besal\u00fa (alla Garrotxa e al Ripoll\u00e8s) e a Vilabertran e Peralada (gli odierni carrer de Besal\u00fa e de Peralada).\nMalgrado la grande epidemia di peste nera del 1348, che colp\u00ec pesantemente la borgata, nel corso del XIV secolo Figueres aument\u00f2 la propria popolazione arrivando a contare 105 case (all'incirca 500 abitanti). Nel 1313 venne fondato l'ospedale dei malati, dei mendicanti e dei poveri (la prima istituzione sanitaria del borgo) grazie a una donazione della coppia formata da Bernat Jaume e la moglie Garsendis, che fecero voto di lavorare nel ricovero fino alla morte. L'ospizio cambi\u00f2 la propria ubicazione nel 1616, quando venne trasferito dal carrer de la Jonquera alla zona fuori le mura dell'odierno carrer Nou (successivamente, dopo la guerra civile, l'ospedale venne trasferito a nord del Parc Bosc, alla periferia della citt\u00e0).\nPere il cerimonioso si interess\u00f2 particolarmente a Figueres, trascorrendovi alcune stagioni, soprattutto dopo il suo matrimonio con Sibilla de Forti\u00e0. Il re Pietro, oltre ad ampliare lo spazio fortificato del borgo, fece costruire una chiesa gotica pi\u00f9 grande sopra la pianta del vecchio tempio romanico. Quando si trovava a Figueres il re Pietro(e in seguito tutti gli altri monarchi) viveva in un palazzetto conosciuto con il nome di Posada del Senyor Rei situato al carrer Girona, adiacente alle mura e a fianco della porta d'ingresso (oggi se ne pu\u00f2 ancora vedere l'insegna alla facciata del numero 16 del carrer Girona).\nIl 28 settembre 1419 il re Alfonso IV istitu\u00ec la fiera del 3 maggio, festa della Santa Croce, che divenne cos\u00ec la festivit\u00e0 principale di Figueres (ancora oggi coincide con la festa major della citt\u00e0 e rappresenta il giorno principale della fiera).\nCultura.\nLuogo di nascita e di morte di Dal\u00ed (1904-1989), ospita il famoso \"Museo Dal\u00ed\", costruito nell'antico teatro dove l'artista fece la sua prima esposizione e che contiene, tra le altre opere, la tomba che lo stesso artista progett\u00f2 per s\u00e9.\nIl Teatro stesso ha una sala sistemata secondo il gusto surrealista del celebre pittore: cupola in plexiglas e un'enorme tela. Le opere sono disposte in ordine cronologico a partire dall'alto verso il pianterreno e comprendono anche quelle dell'interessante collezione privata del pittore, compresa una tela di El Greco.\nNel centro della cittadina, ricco di giardini, \u00e8 presente una breve rambla, riconducibile alla famosa strada di Barcellona come ad altre localit\u00e0 catalane.\nVi si trovano due musei:\nNei dintorni si trova la citt\u00e0 di Emp\u00faries, importante parco archeologico affacciato sulla baia di Roses.\nInfrastrutture e trasporti.\nLa stazione di Figueres \u00e8 servita da treni a media e lunga percorrenza operati da Renfe Operadora e SNCF; nel 2010 \u00e8 stata inaugurata la stazione di Figueres-Vilafant sulla linea ad alta velocit\u00e0 ferroviaria."}
{"id": "101637", "revid": "120692322", "url": "https://it.wikipedia.org/wiki?curid=101637", "title": "Serie C1 2002-2003", "text": "La Serie C1 2002-2003 \u00e8 stata la 25\u00aa edizione della Serie C1, terzo livello del campionato italiano di calcio, disputata tra il 1\u00ba settembre 2002 e il 11 maggio 2003. Si \u00e8 conclusa con la vittoria del nel girone A e del nel girone B.\nStagione.\nNovit\u00e0.\nLa neo-retrocessa viene riammessa in Serie B in seguito al fallimento della , che dalla Seria A passa direttamente in Serie C2. Il Posto lasciato libero viene occupato dall'.\nIl , classificatosi 10\u00ba la stagione precedente, non si iscrive al campionato per problemi finanziari e viene radiato dai campionati professionistici. Ripartir\u00e0 dall'eccellenza lombarda con il nome di \"Citt\u00e0 di Lecco\". Al suo posto viene ripescata la .\nGirone A.\nIl girone A \u00e8 vinto dal che ritorna in Serie B dopo 2 anni, la squadra di Aldo Ammazzalorso conquista la promozione il 27 aprile 2003 pareggiando a Reggio Emilia contro i padroni di casa per 2-2. Ai play-off invece sale in seconda serie l' (prima storica promozione per i blucelesti nati solo 5 anni prima dalla fusione tra e ): i seriani battono in semifinale il , affrontando in finale il . L'andata sorrise ai toscani padroni di casa per 2-1, ma al ritorno i lombardi riuscirono a rimontare il risultato portarando la gara ai supplementari e vincendo per 4-2.\nRetrocessero in C2 l' e, dopo i play-out, l' (per mano della Lucchese) e la (doppio pareggio contro il ) ma grazie al Caso Catania gli amaranto toscani vennero ripescati, mentre i bergamaschi (dopo aver provato l'esperienza della B solo 3 anni prima), vennero radiati dalla FIGC e costretti a ripartire dai dilettanti.\nClassifica finale.\nLegenda:\nRegolamento:\nNote:\nGirone B.\nIl girone B viene vinto dall' di Salvatore Vullo con 69 punti (a +3 dal Pescara) tornando in Serie B dopo 7 anni. Ai play-off videro trionfare gli stessi abruzzesi guidati da Ivo Iaconi che, a loro volta, ritornarono in serie cadetta dopo 2 anni: agli spareggi i biancazzurri eliminano in casa la per 2-0 (dopo aver perso l'andata nelle Marche) in semifinale, e centrando la promozione battendo in finale la sorpresa (0-0 all'andata in Puglia;2-0 all'Adriatico al ritorno).\nScesero in C2 e, ai play-out, (contro la , due pareggi a reti bianche che salvano gli abruzzesi meglio classificati) e il (dopo solo un anno di permanenza, contro ). In conseguenza del Caso Catania ciociari e siciliani vengono ripescati.\nClassifica finale.\nLegenda:\nRegolamento:\nNote:"}
{"id": "101638", "revid": "125680236", "url": "https://it.wikipedia.org/wiki?curid=101638", "title": "Farmaco", "text": "Un farmaco, in farmacologia, \u00e8 un prodotto, realizzato con molecole, imprescindibilmente conformi alle EUGMP, classificate quali API (\"active pharmaceutical ingredient\"), esogene, organiche o inorganiche, naturali o sintetiche, capaci di indurre modificazioni funzionali in un organismo vivente, positivamente o negativamente, attraverso un'azione fisica, chimica o fisico-chimica. La parola farmaco deriva dal greco \u03c6\u03b1\u03c1\u03bc\u03b1\u03ba\u03bf\u03bd, \"pharmakon\", che vuol dire \"\"rimedio, medicina\", ma anche \"veleno\"\". \n\u00c8 un termine dal significato pi\u00f9 ampio di medicamento, che indica i prodotti usati a scopo terapeutico per curare le varie patologie mediche. Il farmacista e il farmacologo (lo specialista in farmacologia) sono le figure professionali competenti per l'impiego degli API (\"active pharmaceutical ingredient\") conformi alle EUGMP nella realizzazione dei farmaci.\nStoria.\nLa storia del farmaco \u00e8 lunga quanto quella della civilt\u00e0; le sue origini, infatti, possono essere gi\u00e0 individuate \"in quei tentativi condotti dai cosiddetti uomini primitivi volti a riconoscere le propriet\u00e0 benefiche contenute in erbe, acque sorgive e sostanze alimentari\". Nel passato la preparazione di un farmaco era soggetta a precisi rituali che ne consentivano la trasmissione nel tempo. Ad esempio la teriaca di Andromaco, una panacea composta da duecento elementi, \u00e8 giunta alle soglie della nostra epoca; infatti si trovano ordinanze sindacali che ne regolano la vendita nelle principali citt\u00e0 fino al 1916. La storia recente del farmaco in Italia \u00e8 legata alla nascita delle prime industrie farmaceutiche, dovute all'iniziativa di farmacisti, come Francesco Angelini, Archimede Menarini, Carlo Erba, Franco Domp\u00e8, Giacomo Chiesi e Giovanni Battista Schiapparelli, che realizzarono i primi stabilimenti dopo aver avuto successo con le loro specialit\u00e0 preparate in laboratorio. Fra le due guerre si impone la chemioterapia, negli anni trenta il sulfamidico, nel decennio successivo l'antibiotico.\nDescrizione.\nUn farmaco pu\u00f2 essere utilizzato o somministrato allo scopo di ripristinare, correggere, modificare funzioni fisiologiche, esercitando un'azione farmacologica, immunologica o metabolica, oppure per stabilire una diagnosi medica. Un farmaco pu\u00f2 anche essere utilizzato per sospendere o far cessare funzioni fisiologiche.\nAffinch\u00e9 possa essere commercializzato (Italia compresa), un farmaco deve possedere tre caratteristiche: qualit\u00e0, sicurezza ed efficacia. A queste si possono aggiungere limitazioni imposte da diversi Stati in cui viene commercializzato o non commercializzato un farmaco. Ogni farmaco terapeutico tipicamente presenta uno o pi\u00f9 principi attivi, una destinazione d'uso, una modalit\u00e0 d'uso, una posologia, controindicazioni ed effetti collaterali, tipicamente descritti all'interno del cosiddetto foglietto illustrativo. In generale vale il principio di sommo buon senso secondo il quale ogni farmaco \u00e8 prescritto dal medico curante al paziente in virt\u00f9 dei suoi effetti curativi che superino gli effetti collaterali (benefici maggiori degli svantaggi) con modalit\u00e0 e tempi di assunzione che possono variare da soggetto a soggetto in virt\u00f9 della sua personale risposta al farmaco, dunque in stretta collaborazione tra medico e paziente.\nPoich\u00e9 l'assunzione di farmaci senza la necessaria competenza pu\u00f2 portare svariati effetti collaterali fino al decesso, \u00e8 istituito uno speciale regime di vendita che varia da nazione a nazione. I farmaci possono essere suddivisi in tre categorie: OTC (over the counter, i cosiddetti farmaci da banco), SOP (senza obbligo di prescrizione, prevalentemente ad appannaggio del farmacista) e farmaci dispensabili solo dietro presentazione di ricetta medica. Questi ultimi, che per alcune caratteristiche o per la modalit\u00e0 d'impiego potrebbero comportare dei seri rischi se usati in modo inappropriato, possono essere dispensati solo da un farmacista abilitato in farmacia e presentando la relativa prescrizione scritta redatta esclusivamente da un medico abilitato. Certe particolari classi di farmaci, come gli stupefacenti e i loro derivati, sono soggette a restrizioni ancora maggiori (ricetta ministeriale a ricalco, RMR), mentre alcune classi di farmaci possono essere prescritte solo da determinati medici specialisti (ricetta limitativa).\nIn generale, i farmaci vanno conservati al buio in luogo fresco e asciutto, fuori dalla portata dei bambini. Si conservano di solito per un periodo di tempo che va da 2 a 5 anni. Lo smaltimento dei farmaci deve essere effettuato in contenitori presenti nelle farmacie, perch\u00e9 le sostanze presenti in essi, se trattate negli impianti di smaltimento tradizionali insieme con gli altri rifiuti, possono dare origine a tossicit\u00e0.\nSperimentazione, commercializzazione e modalit\u00e0 di impiego dei farmaci sono soggetti alla autorizzazione della Agenzia italiana del farmaco, \"Food and Drug Administration\" negli USA, \"Medicine and Healthcare products Regulatory Agency\" nel Regno Unito.\nAspetto e composizione.\nIl componente principale di un medicinale \u00e8 il suo principio attivo, cio\u00e8 la sostanza che \u00e8 la principale responsabile del suo effetto terapeutico. Al/i principio/i attivo/i viene aggiunta una serie di eccipienti, ottenendo una determinata formulazione che ne permette la somministrazione ai pazienti nel modo pi\u00f9 sicuro e idoneo (per esempio compresse, pastiglie, sciroppo, granulati, supposte, pomate, liquido per iniezioni, ecc.): alcuni principi attivi sono presenti sul mercato in decine di formulazioni diverse, adatte a pazienti di ogni et\u00e0 e in ogni condizione.\nNumerosi medicinali o forme farmaceutiche contengono anche eccipienti particolari in grado di modificare alcune caratteristiche del principio attivo, come il tempo d'azione (effetto retard o prolungato), il sito d'azione o la solubilit\u00e0 apparente e quindi l'efficacia, la conservativit\u00e0, ecc.\nPreparati galenici.\nOltre ai medicinali industriali preconfezionati, esistono anche preparazioni farmaceutiche che sono allestibili dal farmacista nel laboratorio della farmacia aperta al pubblico od ospedaliera, i cosiddetti \"preparati galenici\" (da non confondersi con gli integratori alimentari galenici, i prodotti erboristici galenici, con i prodotti cosmetici galenici, i quali nulla hanno a che fare con il settore dei farmaci sebbene anch'essi realizzabili in farmacia o nelle imprese di settore, alimentare, erboristico, cosmetico, ecc. con molecole non API e non EUGMP). Essi si dividono in due categorie:\nPossono o meno richiedere ricetta medica per la dispensazione al pubblico.\nFarmaci generici o equivalenti.\nSi tratta di farmaci il cui brevetto \u00e8 scaduto e che pertanto sono producibili anche da case farmaceutiche diverse da quella che ha depositato il brevetto, tenendone l'esclusiva di produzione per un periodo che dovrebbe servire a ripagare i costi di ricerca e sviluppo sostenuti.\nTale prodotto per via della concorrenza, dei costi di ricerca non sostenuti dai nuovi produttori e di pubblicit\u00e0 che possono non essere necessari se il prodotto gode di un ampio mercato, consentono una riduzione del prezzo al cliente finale che si assesta fino a una media del 30%. Vige il vincolo di legge che il generico di un \"medicinale di marca\" oltre ad avere lo stesso principio attivo deve essere bioequivalente: ovvero possedere le stesse capacit\u00e0 curative, deve liberare le stesse quantit\u00e0 di farmaco nel tempo e deve raggiungere le stesse concentrazioni ematiche rispetto al \"farmaco di marca\" con uno scarto che non pu\u00f2 essere superiore al \u00b1 20%. Meno nette sono le specifiche sulla percentuale e la tipologia di eccipienti usati.\nNegli Stati Uniti (e in molte nazioni europee), esiste una precisa regolamentazione sulla denominazione dei farmaci generici (nome del principio attivo - nome dell'azienda che lo commercializza; es.: 'Nimesulide - Merck Generics Italia') che ne consente un immediato riconoscimento, dal momento che i farmaci 'originali' utilizzano invece nomi di fantasia, come 'Aulin' - Marchio Registrato di Roche. In Italia, invece, l'appartenenza o meno di un farmaco alla categoria dei farmaci generici \u00e8 pi\u00f9 difficile da cogliere, dal momento che la procedura di registrazione non comporta necessariamente il cambiamento del nome.\nIn base al decreto Storace del giugno 2005, ogni farmacia deve esporre l'elenco dei generici corrispondenti ai farmaci di fascia A e C e informare il cliente se esiste un generico a prezzo minore.\nInoltre il decreto ha introdotto uno sconto praticabile in farmacia massimo del 20% sui farmaci OTC (farmaco da banco), precisando che lo sconto sia uguale per tutti i prodotti e per tutti i clienti, lasciando al farmacista la scelta della percentuale di sconto da applicare.\nAnche per i farmaci di fascia C, completamente a carico del cittadino, come gi\u00e0 accadeva prima del decreto per quelli di fascia A, il farmacista pu\u00f2 sostituire il farmaco con un generico equivalente se il medico non ha scritto sulla ricetta \"farmaco non sostituibile\".\nL'espressione \u00abfarmaco equivalente\u00bb per definire questi medicinali \u00e8 stata introdotta con la legge n. 149 del 26 luglio 2005 (\u00abConversione in legge, con modificazioni, del decreto-legge 27 maggio 2005, n. 87, recante disposizioni urgenti per il prezzo dei farmaci non rimborsabili dal Servizio sanitario nazionale\u00bb). La legge, all'articolo 1, dispone che le aziende farmaceutiche appongano la nuova dicitura, considerata pi\u00f9 precisa, nelle confezioni dei medicinali in commercio: il termine \u00abgenerico\u00bb \u00e8 dunque destinato in breve tempo ad essere sostituito. Infatti, l'uso del termine \u00abgenerico\u00bb si \u00e8 rivelata infelice poich\u00e9 suggerisce l'idea di un farmaco non specifico, ad azione \"generica\", cosa che non corrisponde alla realt\u00e0; si \u00e8 pensato quindi di coniare \u00abequivalente\u00bb, un'espressione pi\u00f9 appropriata perch\u00e9 rimanda all'idea di un farmaco esattamente equivalente dal punto di vista qualitativo e quantitativo all'analogo farmaco brevettato.\nI farmaci generici di importazione (ad esempio da India e Cina) sono sottoposti ai controlli sanitari previsti dalle normative dei Paesi di origine, non agli stessi controlli dei farmaci italiani.\nFarmaci personalizzati.\nNel terzo millennio le cure personalizzate, quindi rivolte a un numero ristretto di persone o al singolo individuo sono aumentate. In alcuni casi, come nel 2005 con il farmaco DiBill studiato per gli afroamericani, si \u00e8 sollevata l'accusa di razzismo. A seguire i foglietti illustrativi di alcuni farmaci sono stati modificati in base alle osservazioni cliniche della farmacovigilanza. Un esempio \u00e8 l'episodio accaduto nel 12 dicembre 2007 dove l'FDA ha modificato il foglietto illustrativo della carbamazepina, un antiepilettico, segnalando un maggiore rischio di ipersensibilit\u00e0 cutanea al farmaco nella popolazione cinese e indiana.\nFasce farmacologiche.\nIn Italia si hanno le seguenti fasce farmacologiche:\nFarmaco e tutela della propriet\u00e0 intellettuale.\nLa produzione di un farmaco pu\u00f2 richiedere anni di ricerche molto costose, che non necessariamente portano ad un risultato commerciale. Possono tradursi in sostanze inefficaci contro una malattia, o in un farmaco che ha eccessivi effetti collaterali, e del quale le autorit\u00e0 sanitarie non autorizzano l'immissione in commercio.\nLa ricerca e innovazione \u00e8 associabile a un notevole esborso finanziario e a dei rischi, per i quali chi investe richiede un'adeguata remunerazione.\nIl cosiddetto \"leader\" di mercato sostiene tali costi, che invece sono evitati da quanti imitano prodotti gi\u00e0 presenti in commercio (\"follower\"). \nIl premio Nobel Joseph Stiglitz ha evidenziato come \u00abla maggior parte delle case farmaceutiche spende molto di pi\u00f9 in pubblicit\u00e0 che per la ricerca, pi\u00f9 per la ricerca sui \"lifestyle drugs\" che non sulle cure delle malattie vere e proprie, e quasi nulla per la ricerca sulle malattie prevalenti nei Paesi pi\u00f9 poveri, come la malaria o la schistosomiasi.\u00bb\nLeggi nazionali per il copyright tutelano la propriet\u00e0 intellettuale del farmaco con brevetti che creano un monopolio legale, per una durata di tempo ritenuta sufficiente a ripagare i costi di ricerca e sviluppo del farmaco. Il tempo di pay-back di un investimento, maggiorato di un adeguato mark-up, che tiene conto dei rischi finanziari, \u00e8 un indicatore economico calcolabile con una formula precisa. Una durata superiore dei brevetti avviene in deroga ai principi della libera concorrenza e del libero mercato.\nIn Italia la durata di tali brevetti \u00e8 di 25 anni, dopodich\u00e9 possono essere prodotti farmaci equivalenti. Il produttore pu\u00f2 ottenere per\u00f2 un nuovo brevetto se ripresenta lo stesso principio attivo modificato, potendo prolungare la vita utile del farmaco teoricamente a oltranza. La normativa italiana non precisa dei requisiti minimi di innovazione per i quali un principio attivo possa essere di nuovo brevettabile, n\u00e9 che il richiedente debba documentare di aver sostenuto nuove ingenti spese di ricerca da recuperare con un nuovo periodo di tutela della propriet\u00e0 intellettuale. Il rinnovo di un brevetto \u00e8 una decisione contestabile davanti alla magistratura ordinaria.\nI produttori intraprendono attivit\u00e0 di lobbying per diffondere la tutela della propriet\u00e0 intellettuale, o aumentare la durata dei brevetti.\nNel caso del farmaco, i prezzi pi\u00f9 elevati nei primi periodi, e una concorrenza inesistente si scontrano con la necessit\u00e0 di garantire un servizio sanitario di pubblica utilit\u00e0, e il diritto alla salute dei cittadini. Il problema si pone in particolare per i farmaci salvavita, a carico dei cittadini, o delle limitate risorse che i bilanci pubblici talora riescono a destinare a un servizio primario come la salute.\nNei Paesi pi\u00f9 poveri, la presenza di malattie epidemiche e il costo di alcuni farmaci salvavita ancora sotto brevetto risultano proibitivi per il reddito medio delle famiglie e per le finanze statali.\nIndia e Brasile si sono dotate di leggi nazionali in materia che subordinano il diritto della propriet\u00e0 intellettuale a quello della salute, e autorizzano la produzione nel territorio di farmaci, anche se ancora coperti da brevetti internazionali, per un consumo interno, e per l'esportazione verso Paesi con analoghi problemi sanitari che non ancora non abbiano leggi e strutture produttive proprie.\nNelle normative occidentali, la concessione del brevetto, in particolare per i salvavita, non \u00e8 subordinata alla determinazione del prezzo secondo un criterio orientato ai costi. L'introduzione di un monopolio legale pu\u00f2 quindi garantire alle case farmaceutiche non solo un equo ripagamento dei costi di ricerca e sviluppo con un adeguato margine di guadagno, ma profitti largamente al di sopra di quelli possibili in un mercato concorrenziale.\nCaratteristiche.\nPrincipio attivo ed eccipienti.\nCiascun farmaco possiede uno o pi\u00f9 principi attivi a cui si attribuisce in massima parte la sua efficacia terapeutica e i cosiddetti eccipienti.\nIndicazione terapeutica.\nCon indicazione terapeutica si indica tipicamente la destinazione d'uso del farmaco che pu\u00f2 riguardare una o pi\u00f9 patologie.\nPosologia.\nCon posologia si intende invece le dosi da assumere spesso suddivise per fasce d'et\u00e0.\nControindicazioni ed effetti collaterali.\nUn ulteriore aspetto \u00e8 quello legato alle controindicazioni, ovvero tutti i casi in cui non \u00e8 consigliabile assumere il farmaco, e agli effetti indesiderati o collaterali possibili in seguito all'assunzione.\nInterazione tra farmaci.\nUn campo di studio dell'attivit\u00e0 terapeutica dei farmaci \u00e8 lo studio degli effetti dell'interazione tra pi\u00f9 farmaci assunti con effetti possibili di neutralizzazione, potenziamento o altri effetti indesiderati.\nFoglietto illustrativo.\nTutte queste informazioni sono tipicamente inserite nel cosiddetto foglietto illustrativo allegato al farmaco.\nFarmacocinetica: azioni dell'organismo sul farmaco.\nAssorbimento.\nUna volta introdotto il farmaco nell'organismo \u00e8 necessario che esso vi si diffonda attraverso i vasi sanguigni in modo che l'azione curativa possa verificarsi. Questo procedimento ha il nome di assorbimento.\nQuando per effetto dell'assorbimento un farmaco entra in circolo, quasi mai si distribuisce in modo uniforme nelle varie parti dell'organismo. Infatti, spesso, entrano in azione fattori di solubilit\u00e0, di caratteristiche chimiche, di affinit\u00e0 tra il farmaco e la composizione dei singoli tessuti, per cui l'iniziativa terapeutica esercitata dal farmaco stesso si espleta completamente o parzialmente in un determinato organo. Questa tendenza, da parte delle sostanze, di fissarsi in modo elettivo in un determinato organo viene espressa in medicina con il termine \"organotropismo\". Ad esempio, si parla di farmaci neurotropi, quando la loro azione avviene elettivamente sul tessuto nervoso, o di farmaci dermotropi quando agiscono in modo elettivo sulla pelle.\nDistribuzione.\nLa distribuzione dei farmaci nell'organismo viene causata in maggior misura da alcuni fattori, come ad esempio alcune condizioni patologiche che creano una barriera inattaccabile dal farmaco l\u00e0 dove, in condizioni normali, vi sarebbe una facile solubilit\u00e0, o da determinate strutture che proteggono il sistema nervoso dall'effetto di sostanze dannose (in quanto esso \u00e8 estremamente sensibile) e che cessano di svolgere questa loro rilevante funzione non appena alterate.\nMetabolismo.\nIl farmaco prima di essere eliminato dall'organismo, dev'essere metabolizzato per permettere una migliore eliminazione. Questo processo \u00e8 suddiviso in due fasi. Le fasi non sono necessariamente consecutive, e possono avvenire anche singolarmente, ovvero una molecola farmacologica pu\u00f2 subire solo un metabolismo di fase I o solo un metaboliamo di fase II.\nqueste reazioni sono catalizzate da diversi enzimi, tra questi il pi\u00f9 importante \u00e8 il citocromo P450 che facilita le reazioni di ossidazione. Le fasi del metabolismo servono sostanzialmente a rendere la molecola pi\u00f9 facilmente eliminabile, ma non per questo meno attiva. Sebbene nella maggior parte dei casi un metabolismo ossidativo comporta la perdita di attivit\u00e0 farmacologica, spesso accade che tali metabolismi siano essenziali per l'attivazione del principio farmacologico, come nel caso delle prodrug.\nEscrezione.\nQuando i farmaci arrivano negli organi ai quali sono destinati, subiscono delle modificazioni (distruzione metabolica) per poi passare nel circolo sanguigno ed essere eliminati pi\u00f9 o meno rapidamente. Questo processo fisiologico di eliminazione \u00e8 detto escrezione. Queste alterazioni metaboliche, nella maggior parte dei casi, sono delle vere e proprie reazioni chimiche o fisico-chimiche che formano nuovi composti, per scissione o per sintesi, i quali, o intervengono in altre azioni terapeutiche, o si modificano ulteriormente in modo tale da essere pi\u00f9 facilmente eliminati.\nLe pi\u00f9 comuni vie di eliminazione sono l'apparato respiratorio, l'apparato digerente, l'apparato urinario e la cute. Ogni farmaco generalmente predilige una o pi\u00f9 vie di eliminazione, le quali sono in relazione alla via di somministrazione e alle sue caratteristiche chimico-fisiche. L'organo o l'apparato attraverso cui avviene l'eliminazione del farmaco pu\u00f2 rappresentare l'ultima sede dove avviene l'azione farmacologica.\nCreazione di un nuovo farmaco.\nOgni nuovo farmaco nasce dall'individuazione, da parte dei chimici farmaceutici e dei ricercatori, di un'ipotesi di \"bersaglio farmacologico\", ossia un meccanismo o un processo biologico su cui intervenire per modificare il decorso di una malattia. A partire da questa ipotesi, si scelgono i cosiddetti \"composti guida\" (\"lead compounds\" in inglese), che sono i precursori del futuro principio attivo, costituiti da piccoli gruppi funzionali detti farmacofori: cio\u00e8 una serie di sostanze chimiche presumibilmente in grado di influenzare tale meccanismo e di ottenere un effetto terapeutico.\nPrima di essere immesso nel mercato in produzione seriale, il farmaco deve essere testato e prodotto in un cosiddetto lotto pilota.\nIn passato molte aziende, soprattutto con grandi capacit\u00e0 sintetiche, facevano screening a tappeto su numerose sostanze, testandone le potenziali attivit\u00e0 biologiche; ma con tale metodo solo con un colpo di fortuna potevano essere individuate molecole aventi attivit\u00e0 farmacologiche. Quest'approccio \u00e8 utilizzato ancora, avvalendosi della sintesi combinatoriale e delle analisi \"High Throughput\", che sono in grado di garantire la sintesi di numerosissime nuove molecole in poco tempo, e di testarle quali potenziali nuovi farmaci in tempi molto rapidi e attraverso procedure altamente automatizzate.\nAlcuni farmaci sono stati ottenuti partendo dalla valutazione di effetti collaterali di altri farmaci gi\u00e0 disponibili. \u00c8 questo il caso, per esempio, di alcuni ipoglicemizzanti orali appartenenti alla classe delle sulfaniluree, che sono stati sviluppati a partire da sulfamidici che presentavano come effetto collaterale l'abbassamento della glicemia. Le sulfaniluree sono state preparate cos\u00ec per derivatizzazioni e modificazioni mirate sulla struttura dei sulfamidici.\nMolti farmaci sono stati scoperti dallo studio dell'attivit\u00e0 farmacologica posseduta da estratti di piante di cui erano noti effetti tossici od esisteva un uso terapeutico tradizionale. Ancora oggi lo studio della composizione chimica di nuove piante \u00e8 di estremo interesse in campo farmaceutico (e non solo), al fine di individuare nuovi costituenti dotati di interessanti attivit\u00e0 biologiche.\nUn approccio sperimentale molto usato in chimica farmaceutica \u00e8 lo studio della \"relazione struttura-attivit\u00e0\" (SAR). In pratica si operano modifiche strutturali su molecole dotate di attivit\u00e0 farmacologica, al fine di individuare le porzioni della molecola che interagiscono direttamente con i recettori, tenendo sempre presente la regola di Lipinski: un algoritmo contenente semplici regole che consentono l'efficacia del farmaco.\nOggi, con l'avanzamento delle tecnologie informatiche e il progredire delle conoscenze di farmacologia molecolare, \u00e8 nato un nuovo approccio alla progettazione di nuovi farmaci, che si basa su simulazioni di interazione farmaco-recettore. Tale metodo di indagine \u00e8 noto come \"molecular modelling\", e prevede comunque la conoscenza molecolare del bersaglio del farmaco che si vuole progettare. Ovviamente i farmaci cos\u00ec progettati dovranno essere sintetizzati, ed in seguito testati in vitro.\nAttualmente gli oligonucleotidi, una nuova classe chimica di farmaci, stanno prendendo campo e in un prossimo futuro potrebbero occupare un ruolo importante nel mercato. Essi agiscono inibendo la sintesi di proteine in modo specifico. Gli oligonucleotidi sono costituiti da DNA monocatenario al massimo da 20 o 30 basi, e sono in grado di riconoscere una sequenza di un gene specifico o una sequenza di mRNA ed inibirla. In tal modo la proteina corrispondente non potr\u00e0 essere sintetizzata. Bloccando proteine coinvolte in patologie, gli oligonucleotidi potranno probabilmente essere utilizzati in futuro come farmaci.\nGli oligonucleotidi sono semplici da progettare, in quanto basta conoscere la sequenza che si vuole inibire. L'ostacolo maggiore nell'utilizzo di queste molecole sta nella difficolt\u00e0 di somministrazione, e nell'inefficienza con cui raggiungono i siti bersaglio.\nAttualmente sono in via di studio numerosi oligonucleotidi potenzialmente utili per la gestione di malattie degenerative, deficit cardiovascolari, tumori ed infezioni virali.\nNel mondo.\nItalia.\nI farmaci in Italia sono divisi in varie fasce, secondo utilizzo, destinazione e rimborsabilit\u00e0 da parte del servizio sanitario nazionale italiano, in particolare:\nStati Uniti d'America.\nL'autorit\u00e0 preposta alla vigilanza e alla valutazione per l'immisione sui farmaci nel mercato \u00e8 la Food and Drug Administration, che pubblica nel proprio sito istituzionale gli esiti delle fasi di sperimentazione clinica che portano all'approvazione/bocciatura di un farmaco. La pubblicazione include i criteri di scelta del campione statistico, notizie sui potenziali conflitti di interesse dei ricercatori e dei revisori, la documentazione clinica dei singoli casi esaminati, oltre ai dati aggregati che concludono lo studio. Per una maggiore trasparenza, gli autori degli studi rendono disponibile la documentazione in database pubblici, che aggiornano mentre progrediscono le ricerche, non solamente alla loro conclusione.\nGlossario.\nFarmacopea.\nLa Farmacopea \u00e8 il testo che funge da regolamento tecnico in campo farmaceutico. Essa \u00e8 fonte secondaria del diritto, in quanto emanata dal Ministero della Sanit\u00e0, e viene compilata da una Commissione. Nell'ordinamento italiano, la Farmacopea Ufficiale della Repubblica Italiana (abbreviata con FU) \u00e8 prevista gi\u00e0 nel Testo Unico delle Leggi Sanitarie del 1934; oggi, in base ad una Convenzione del Consiglio d'Europa datata 1964, accanto alla FU si trova la Farmacopea Europea (abbreviata con EP), testo di armonizzazione sovranazionale delle singole Farmacopee, a cui spesso si richiama FU, soprattutto nelle ultime due edizioni. La Farmacopea \u00e8 rivista ogni cinque anni; quella attualmente in vigore \u00e8 l'XII edizione per la FU e la VI per EP.\nLa Farmacopea (italiana od europea che sia) contiene tutte le norme tecniche ed amministrative riguardanti i farmaci, sia come sostanze componenti che come controllo di qualit\u00e0 e linee guida per la produzione (chiamate Norme di Buona Fabbricazione nel caso di farmaci industriali e Norme di Buona Preparazione per i farmaci preparati in farmacia). Le schede che contengono le informazioni per le sostanze (materie prime o eccipienti), per le caratteristiche delle forme farmaceutiche e delle preparazioni magistrali od officinali sono chiamate monografie.\nLa FU XII edizione \u00e8 divisa in cinque capitoli:\nIl capitolo \"Tabelle\", \u00e8 importante in quanto contiene le tabelle di riferimento in normativa; di seguito \u00e8 riportato l'elenco delle tabelle cos\u00ec come introdotte dal DPR 309/90 e modificate dalle leggi 12/01 e 49/06:\nFarmacovigilanza.\nGli effetti collaterali possono emergere soltanto con migliaia di somministrazioni e non sono del tutto visibili in fase di sperimentazione. Sostanzialmente buona parte degli effetti collaterali elencati nel foglietto illustrativo (meglio noto come bugiardino) sono scoperti quando il farmaco \u00e8 gi\u00e0 in commercio, e non durante la fase sperimentale.\nPer controllare gli effetti collaterali \u00e8 stata istituita la farmacovigilanza, che consiste in programmi - spesso pubblici e di competenza del Ministero della Salute, a volte indipendenti - per il controllo e la sorveglianza dei farmaci in commercio.\nIl Sistema Nazionale di Farmacovigilanza si attiene a regole e metodi concordati con gli organismi sanitari dell'Unione europea e definiti dall'Agenzia europea per i medicinali (EMEA). Fa capo all'Agenzia italiana del farmaco (AIFA). Esso tiene un \"Registro nazionale degli eventi avversi\" nel quale ogni marca di farmaco in commercio \u00e8 associata agli effetti collaterali segnalati.\nSe il paziente lamenta dei disturbi a seguito dell'assunzione di un medicinale, il medico generico \u00e8 obbligato per legge a farne segnalazione; l'ASL locale periodicamente riceve dalla Farmaco Vigilanza l'elenco dei farmaci in commercio, e a sua volta registra le segnalazioni portate dai medici di famiglia e ne trasmette copia all'Ufficio di Farmacovigilanza.\nAltri 62 Paesi come l'Italia obbligano i medici generici a segnalare gli effetti collaterali sospetti di un farmaco.\nL'Italia ha l'80% in meno di segnalazioni rispetto a Svezia, Paesi Bassi, Belgio.\nFino a due anni fa, in Italia vigeva una normativa che puniva con sanzioni pecuniarie e penali le segnalazioni non conformi. Questa normativa \u00e8 stata rimossa per incoraggiare le segnalazioni dei medici di famiglia, anche di effetti collaterali di media entit\u00e0, non solo quelli di gravit\u00e0 estrema.\nFarmaco adiuvante.\nMedicamento che pu\u00f2 rafforzare l'effetto del medicamento principale, ad esempio nei vaccini (adiuvante immunologico). Nei chemioterapici \u00e8 una terapia utilizzata anche al fine di ridurre la massa di un tumore prima di un'operazione (terapia adiuvante). La massa tumorale cos\u00ec ridotta rende pi\u00f9 facile l'asportazione.\nFarmaco analgesico.\nI farmaci antalgici sono medicamenti utilizzati per lenire il dolore riducendolo, senza per\u00f2 intervenire sulle cause che l'hanno provocato.\nFarmaco galenico.\nUn farmaco galenico \u00e8 un medicinale preparato dal farmacista nel laboratorio di una farmacia, o di una parafarmacia."}
{"id": "101639", "revid": "1924342", "url": "https://it.wikipedia.org/wiki?curid=101639", "title": "Justin Timberlake", "text": "Ha cominciato la sua carriera partecipando al talent show \"Star Search\" e poco dopo al programma per ragazzi \"Mickey Mouse Club,\" con alcune sue colleghe come Christina Aguilera e Britney Spears. Raggiunse per\u00f2 la notoriet\u00e0 come membro della boyband NSYNC a fine anni novanta, esperienza che termin\u00f2 nel 2002 quando la band si sciolse. Lo stesso anno, Timberlake pubblic\u00f2 il suo primo disco da solista, \"Justified\", che gli fece vincere 2 Grammy Awards.\nNel 2005 debutta sul grande schermo grazie al ruolo di Joshua Pollack nel thriller \"Edison City \"e collabora con il rapper Snoop Dogg al brano \"Signs\". L'anno seguente pubblica il suo secondo disco da solista, il fortunato \"FutureSex/LoveSounds\" grazie al quale vince ben 4 Grammy Awards. Inoltre, recita nella pellicola di Nick Cassavetes,\" Alpha Dog\".\nNel 2007 parte per un lungo tour, il \"FutureSex/LoveShow\", per promuovere il disco e collabora con alcuni artisti tra cui 50 Cent, Nelly Furtado e Timbaland. A partire dal 2008 prende una pausa quasi totale dal mondo della musica, prendendo solamente parte ad alcune collaborazioni tra cui si ricordano quella con Madonna per il brano \"4 Minutes\", con T.I. per\" Dead and Gone \"e con Ciara per \"Love Sex Magic.\" In tale periodo si dedica alla recitazione, diventando protagonista e doppiatore di vari film, tra cui \"Shrek terzo\", \"Black Snake Moan\",\" Amici di letto, In Time, Di nuovo in gioco\" e i pluricandidati all'Oscar \"The Social Network, A proposito di Davis\" e \"Trolls\".\nDopo 7 anni di assenza dalla scena musicale, a marzo 2013, pubblica il suo terzo album in studio \"The 20/20 Experience\", anticipato dal singolo \"Mirrors\" e seguito da una seconda parte,\" The 20/20 Experience 2 of 2,\" pubblicata nel settembre 2013. Nonostante il lungo periodo di silenzio, entrambi gli album si rivelano dei successi, tanto da fargli vincere 3 Grammy Awards e da farlo inserire nella lista delle 100 persone pi\u00f9 influenti stilata dal settimanale TIME. Torna poi nel 2018 con l'album \"Man of the Woods.\"\nAd aprile 2020, Timberlake ha venduto pi\u00f9 di 150 milioni di dischi su scala globale.\nNel 2014 partecipa inoltre a\" Love Never Felt So Good\", brano di Michael Jackson inciso nel 1983 e pubblicato come primo singolo dell'album postumo \"Xscape.\"\nBiografia.\nJustin Timberlake, figlio unico di Randall Timberlake e Lynn Bomar, nasce il 31 gennaio 1981 a Memphis, Tennessee, ma cresce a Shelby Forest (una piccola comunit\u00e0 situata tra Memphis e Millington). I suoi genitori divorziarono quando lui aveva 2 anni. Ha due fratellastri, Jonathan e Steven Robert, figli di Randall e della sua seconda moglie Lisa. Aveva anche una sorellastra, Lura Katherine, morta poco dopo la nascita. La sua prima apparizione \u00e8 stata al programma televisivo \"Star Search\" all'et\u00e0 di 11 anni. Si present\u00f2 con il suo doppio nome, Justin Randall, e interpret\u00f2 alcune canzoni country. Nel 1993 entra nel cast del \"Mickey Mouse Club\" insieme ad alcune future star: Britney Spears, Christina Aguilera, JC Chasez e Ryan Gosling. Il programma chiude nel 1994. L'anno seguente Timberlake e Chasez si incontrano nuovamente e decidono di formare una boyband.\nEsordi con gli N'Sync.\nNel 1996 gli 'N Sync iniziano la carriera in Europa e arrivano negli Stati Uniti nel 1998 con il loro album di debutto, \"*NSYNC\", pubblicato per la RCA, che vendette 11 milioni di copie. Nel 1998 Timberlake ha debuttato come attore nel film di Disney Channel, \"Model Behavior\", e nello stesso anno ha partecipato insieme agli altri componenti del gruppo all'incisione del loro secondo album, di genere natalizio, intitolato \"Home for Christmas\". Dopo la forte rottura con Lou Pearlman, il gruppo ha abbandonato la RCA e ha firmato un contratto con la Jive Records e ha pubblicato nel marzo 2000 \"No Strings Attached\", disco che ha bissato il successo di vendite del precedente. Il quarto e ultimo album prodotto dal gruppo \u00e8 \"Celebrity\", che ha ottenuto un discreto successo di vendite. Nel 2002 dopo l'uscita del terzo singolo estratto dall'album, la band si scioglie; nello stesso periodo, il cantante aveva gi\u00e0 iniziato a lavorare sul suo primo progetto come solista.\n2000-2005: il debutto solista con \"Justified\", il primo tour mondiale e il debutto sul grande schermo.\nNell'agosto 2002 ha presentato agli MTV Video Music Awards il suo primo singolo, \"Like I Love You\" prodotto dai The Neptunes. La canzone ha raggiunto ottimi risultati di vendita aumentando la notoriet\u00e0 internazionale del cantante.\nIl singolo ha anticipato l'uscita del primo disco dell'artista, \"Justified\", che \u00e8 stato pubblicato il 5 novembre 2002, conquistando la vetta delle classifiche di Irlanda e Regno Unito e ottenendo ottimi risultati anche in altri paesi. L'album \u00e8 caratterizzato da sonorit\u00e0 R&amp;B ed hip-hop grazie alla partecipazione al progetto di produttori come i Neptunes e Timbaland.\nIl secondo singolo estratto dall'album \u00e8 il noto brano \"Cry Me a River\", che consacr\u00f2 il successo del cantante scalando le classifiche mondiali; il terzo singolo \u00e8 \"Rock Your Body\" che si conferma anch'essa forte nelle classifiche.\n Per la promozione del disco, nel 2003 sono stati estratti anche i singoli \"Se\u00f1orita\" e \"I'm Lovin' It\", utilizzata per la campagna pubblicitaria della nota azienda McDonald's. Ha inoltre collaborato con i Black Eyed Peas per il noto brano \"Where Is the Love?\", brano che ha consacrato il successo del noto gruppo hip hop e consolidato la fama del giovane cantante. Ha sancito il suo successo posando seminudo in un servizio fotografico per \"Rolling Stone\", ed \u00e8 apparso a torso nudo sulla copertina del numero di gennaio 2003.\nSempre nello stesso anno \u00e8 partito il suo primo tour mondiale da solista, il \"Justified World Tour\". Nell'estate 2003 ha girato gli Stati Uniti con il \"Justified &amp; Stripped Tour\", eseguito insieme alla sua amica e collega di vecchia data Christina Aguilera. Per promuovere il tour, i due hanno inciso l'EP \"Justin &amp; Christina\". Nello stesso periodo ha interpretato il brano \"Love Don't Love Me\" per la colonna sonora del film \"Bad Boys 2\". Inoltre, il rapper Nelly lo chiama a collaborare al brano \"Work It\", primo singolo estratto dall'album \"Nellyville\".\nIl 30 luglio 2003 si esibisce sul palco con i Rolling Stones al \"Toronto Rocks\", mentre nel febbraio 2004 \u00e8 stato scelto come artista musicale per esibirsi durante l'halftime show del Super Bowl XXXVIII, in onda sulla CBS. In questa occasione ha attirato l'attenzione dei media internazionali per aver scoperto il seno della cantante Janet Jackson, insieme alla quale si era esibito, riferendo in seguito che si era trattato di un incidente. A causa di questo fatto, sia Timberlake che la Jackson furono banditi dall'edizione 2004 dei Grammy Awards a meno di pubbliche scuse sul video; a seguito di questo episodio \u00e8 stato coniato il termine \"wardrobe malfunction\". In seguito alle scuse, l'artista ha partecipato all'edizione di quell'anno del noto premio musicale aggiudicandosi due titoli: quello per il \"Best Pop Vocal Album\" per \"Justified\" e come \"Best Male Pop Vocal Performance\" per \"Cry Me a River\". Era anche stato nominato nelle categoria \"Album of the Year\" per \"Justified\", \"Record of the Year\" per \"Cry Me a River\", e \"Best Rap/Sung Collaboration\" per \"Where Is the Love?.\"\nIn quello stesso periodo \u00e8 apparso nei panni di se stesso in due episodi della dodicesima e tredicesima stagione della serie Fox \"I Simpson\", mentre nel 2004 la ABC lo ha incaricato di scrivere la sigla dei programmi dedicati all'NBA.\nIn seguito al grande successo del suo esordio discografico in qualit\u00e0 di solista, si \u00e8 dedicato interamente alla carriera d'attore. Tra i numerosi ruoli interpretati, ha impersonato un giornalista nel thriller \"Edison City\"; negli anni a seguire ha recitato in \"Alpha Dog\" di Nick Cassavetes, \"Black Snake Moan\" di Craig Brewer e \"Southland Tales - Cos\u00ec finisce il mondo\" di Richard Kelly. Ha prestato la voce ad un giovane Re Art\u00f9 nel film campione di incassi \"Shrek terzo\" e ha interpretato un giovane Elton John nel video di un brano dell'artista, \"This Train Don't Stop There Anymore\". All'inizio del 2005 \u00e8 stato chiamato dal rapper Snoop Dogg per partecipare al singolo \"Signs\". Ha inoltre collaborato una seconda volta con i Black Eyed Peas in \"My Style\".\n2006-2007: \"FutureSex/LoveSounds\".\nNel 2006 ha lavorato alla preparazione del suo secondo album, \"FutureSex/LoveSounds\", uscito il 12 settembre 2006 per l'etichetta discografica Jive Records. Tra i produttori di questo lavoro spiccano nuovamente Timbaland, che aveva gi\u00e0 lavorato con l'artista per il suo disco di debutto, Danja, will.i.am, Rick Rubin e lo stesso Timberlake. Il primo singolo tratto dal disco, \"SexyBack\", \u00e8 stato presentato agli MTV Video Music Awards 2006 ed \u00e8 rimasto al vertice della \"Billboard\" Hot 100 per sette settimane, raggiungendo la vetta di altre numerose classifiche di vendita mondiali. Anche \"My Love\", secondo singolo in collaborazione con T.I., e \"What Goes Around... Comes Around\", terzo singolo, hanno raggiunto eccellenti risultati di vendita. Nel novembre del 2006 ha condotto in diretta mondiale da Copenaghen gli MTV Europe Music Awards; nello stesso anno \u00e8 stato ospite speciale al \"Victoria's Secret Fashion Show\", mentre nel gennaio 2007 \u00e8 partito il \"FutureSex/LoveShow\", tour di 90 date.\nLa promozione del suo secondo lavoro di inediti \u00e8 proseguita con l'uscita come singoli dei brani \"LoveStoned/I Think She Knows\" e \"Summer Love\". Tutti questi lavori hanno ottenuto, come i precedenti, un buon successo di mercato.\nSpinto dal successo dei brani che ne sono stati tratti, anche il disco ha ottenuto grandi risultati di vendite, scalando le classifiche mondiali.\nIn quello stesso periodo ha prodotto diversi brani dell'album \"Good Girl Gone Bad\" di Rihanna.\nNel 2007, all'attivit\u00e0 di cantante ha affiancato quella di produttore: fonda la \"Justin Timberlake Foundation\" allo scopo di sostenere l'educazione musicale nelle scuole e fornire assistenza nel campo della musica. Si occupa anche di filantropia tenendo un discorso alla Conferenza di Filantropia Giovanile di Hillary Clinton, presso la Casa Bianca.\nSempre nel 2007 ha partecipato all'incisione del brano \"Give It to Me\" per l'album di Timbaland, \"\", duettando con Timbaland e Nelly Furtado. La canzone \u00e8 stata pubblicata come singolo ottenendo parecchi consensi.\nHa poi collaborato con i Duran Duran per il loro album \"Red Carpet Massacre\" e nello stesso mese, il 23 novembre, \u00e8 stata pubblicata una versione deluxe dell'album \"FutureSex/LoveSounds\" contenente i remix di \"SexyBack\", \"Saxy Ladies\" e \"Until the End of Time\" rispettivamente in collaborazione con Missy Elliott, 50 Cent e Beyonc\u00e9, pi\u00f9 un DVD contenente i video musicali dei singoli di \"FutureSex/LoveSounds\" con i rispettivi making of e alcune delle performance pi\u00f9 significative eseguite durante la promozione dell'album. Dall'album viene estratto \"Until the End of Time\" nella versione remix con Beyonc\u00e9 e anch'esso ottiene discreti risultati di vendita.\nIl successo del suo secondo disco e dei singoli che ne sono stati tratti \u00e8 sfociato nella vittoria di altri quattro Grammy Award: come \"Best Dance Recording\" per \"SexyBack\" e come \"Best Rap/Sung Collaboration\" per \"My Love\" nel 2006 e nelle categorie \"Best Male Pop Vocal Performance\" per \"What Goes Around... Comes Around\" e \"Best Dance Recording\" per \"LoveStoned/I Think She Knows\", nell'edizione svoltasi nel 2007.\n2008-2012: l'attivit\u00e0 di produttore e l'assenza dalle scene musicali.\nNel 2008 \u00e8 uno dei produttori dell'undicesimo album di Madonna, \"Hard Candy\", partecipando anche all'incisione del singolo di lancio del disco, \"4 Minutes\", nel quale ha collaborato, oltre che con Madonna, anche con Timbaland, suo storico produttore.\nHa proseguito anche la carriera di attore con la commedia di Mike Myers \"Love Guru\", con Jessica Alba, e con il dramma di Mike Meredith \"Open Road - La strada per ricominciare\". Nel novembre 2008 ha girato un video parodia della canzone \"Single Ladies (Put a Ring on It)\" di Beyonc\u00e9 trasmessa dal Saturday Night Live.\nA fine 2008 ha collaborato con Rihanna nel singolo \"Rehab\", e ad inizio 2009 con Ciara in \"Love Sex Magic\". Ha poi collaborato anche con T.I. nella canzone \"Dead and Gone\", che ha raggiunto il secondo posto della \"Billboard\" Hot 100.\nIl 21 aprile 2009 ha esordito su MTV la serie di reality show \"The Phone\" di cui \u00e8 produttore esecutivo. Nel 2009 ha partecipato, nelle consuete vesti di produttore, agli album \"Echo\" di Leona Lewis, \"Outta Here\" di Esm\u00e9e Denters e \"Rated R\" di Rihanna.\nNel 2010 \u00e8 stata pubblicata la prima raccolta di remix del cantante, \"Essential Mixes\". Prende parte al film di David Fincher, \"The Social Network\" in cui interpreta Sean Parker, cofondatore di Napster, e negli anni seguenti ad alcune commedie, tra cui\" Amici di letto\" con Mila Kunis e \"Bad Teacher - Una cattiva maestra\" con Cameron Diaz, e ai film \"In Time\" con Amanda Seyfried e\" Di nuovo in gioco\" con Clint Eastwood e Amy Adams.\n2013-2017: il ritorno alla musica con \"The 20/20 Experience e duetto postumo con Michael Jackson\".\nAgli inizi del 2013 venne pubblicata la notizia che il cantante stesse lavorando ad un nuovo progetto discografico. In poche settimane sono state svelate molte informazioni sul nuovo disco e il 14 gennaio \u00e8 uscito il suo singolo apripista, \"Suit &amp; Tie\" in collaborazione con Jay-Z. Come secondo singolo esce \"Mirrors\" con relativo video l'11 febbraio 2013. Entrambi i singoli ottengono eccellenti risultati in classifica. A marzo esce il terzo album del cantante, \"The 20/20 Experience\", riuscendo a vendere oltre 900.000 copie durante la prima settimana diventando cos\u00ec il debutto migliore dell'anno nonostante la sua assenza di 7 anni dalle scene musicali. Nel maggio 2013 viene comunicato che l'album avrebbe avuto un seguito; a settembre dello stesso anno esce \"The 20/20 Experience 2 of 2\". Lo stesso mese partecipa al Festival di Cannes per promuovere il film \"A proposito di Davis \"diretto dai fratelli Coen. Il 10 luglio 2013 viene pubblicato il terzo singolo \"Tunnel Vision\" che per\u00f2 non ottiene i risultati sperato a causa del video definito \"troppo esplicito\" e viene pubblicato \"Holy Grail\", primo singolo dell'album \"Magna Carta... Holy Grail\" di Jay Z, in collaborazione con il rapper. Pochi giorni dopo parte per il \"Legends of the Summer\", un mini tour insieme a Jay Z, della durata di un mese, facendo tappa in alcune localit\u00e0 degli Stati Uniti, del Canada e del Regno Unito.\nNell'agosto 2013, durante gli MTV Video Music Awards 2013 riceve il prestigioso \"Michael Jackson Video Vanguard Award\" e presenta \"Take Back the Night\", singolo apripista della seconda parte di \"The 20/20 Experience\". A novembre parte per il The 20/20 Experience World Tour che durer\u00e0 fino alla fine del 2014. Il secondo singolo estratto \u00e8 \"TKO\" seguito dalla ballad\" Not a Bad Thing\". Sempre nel 2013 partecipa alla pellicola \"Runner, Runner\" insieme a Ben Affleck.\nAll'edizione 2014 dei Grammy Awards vince 3 premi: \"Best Rap/Sung Collaboration\" con \"Holy Grail\", \"Best Music Video\" con \"Suit &amp; Tie\" e \"Best R&amp;B Song\" con \"Pusher Love Girl\".\nA maggio 2014 viene annunciato che avrebbe preso parte a \"Love Never Felt So Good\", il singolo di lancio dell'album postumo \"Xscape\" di Michael Jackson. Del brano, \u00e8 stata registrata una demo nel 1983 ed \u00e8 stato poi riarrangiato da Timbaland. Timberlake, insieme a Rich Lee, \u00e8 anche il regista del video musicale.\nIl 6 maggio 2016 viene rilasciato il suo nuovo singolo da solista, intitolato \"Can't Stop The Feeling!\", una canzone adatta per il film d'animazione della DreamWorks, \"Trolls\" (oltre di essere il doppiatore originale di Branch).\nIl 14 maggio 2016 Timberlake \u00e8 ospite all'Eurovision Song Contest 2016 di Stoccolma e si \u00e8 esibito con un medley: \"Rock Your Body\" e \"Can't Stop The Feeling\"\nAll'edizione 2017 dei Grammy Awards vince il premio:\"Best Song Written for Visual Media\" con \"Can't stop the feeling\". In tutto vanta 10 Grammy Awards\n2018: \"Man of the Woods\" e altre attivit\u00e0.\nIl 5 gennaio 2018 esce il singolo \"Filthy\", che anticipa l'uscita del quinto album in studio \"Man of the Woods\", pubblicato il 2 febbraio dello stesso anno. Il 19 gennaio \u00e8 uscito \"Supplies\", secondo estratto dall'album mentre il 26 gennaio \u00e8 uscito \"Say Something\" in collaborazione con il cantante country Chris \"St\"apleton, terzo estratto dall'album che ha superato il successo dei due predecessori. Due giorni dopo l'uscita dell'album, il 4 febbraio, Timberlake si esibisce come headliner durante l'halftime show del Super Bowl LII. Il 3 luglio 2018 ha pubblicato il singolo \"Soulmate\".\nCollabora con il rapper Meek Mill per il brano \"Believe\" uscito a marzo del 2019. Nel dicembre 2020 collabora con il cantante Ant Clemons nel singolo \"Better Days\". Quest'ultimo brano viene cantato dai due interpreti durante la cerimonia di insediamento del 46\u00ba presidente degli Stati Uniti Joe Biden.\nVita privata.\nDal 1998 al 2002, durante il periodo di attivit\u00e0 con gli 'N Sync, ha avuto una chiaccherata relazione sentimentale con Britney Spears, conosciuta anni prima durante il \"Mickey Mouse Club\". Dal 2003 al 2006 \u00e8 stato il compagno di Cameron Diaz, pi\u00f9 grande di nove anni.\nNel 2007 intraprende una relazione con l'attrice Jessica Biel; i due si sposano il 19 ottobre 2012 a Borgo Egnazia, nota struttura di Savelletri, in Puglia e l'11 aprile 2015 nasce Silas Randall Timberlake. Nel 2020 nasce il secondo figlio di nome Phineas.\nTimberlake soffre di disturbo ossessivo-compulsivo e della sindrome da deficit di attenzione e iperattivit\u00e0. Cresciuto con un'educazione battista, si considera una persona \"spirituale\" anzich\u00e9 religiosa.\nRiconoscimenti.\nTimberlake ha vinto numerosi premi nel corso della sua carriera. Ecco i principali:\nGrammy Awards\n\u2014 2015\niHeart Radio Music Awards\n\u2014 2014\nBillboard Music Awards\nPeople's Choice Awards\n\u2014 2013\nAmerican Music Awards\nMTV Video Music Awards\n\u2014 2011\nEmmy Awards\n\u2014 2010\nHollywood Film Festival\n\u2014 2009\nEmmy Awards\n\u2014 2008\nNRJ Music Awards\n\u2014 2007\nEmmy Awards\nAmerican Music Awards\nBRIT Awards\nMTV Video Music Awards\nWorld Music Awards\n\u2014 2006\nMTV Europe Music Awards\n\u2014 2004\nBRIT Awards\nAmerican Music Awards\n\u2014 2003\nMTV Video Music Awards\nMTV Europe Music Awards\nBillboard Music Awards\nDoppiatori italiani.\nNelle versioni in italiano dei suoi film, Timberlake \u00e8 stato doppiato da:\nDa doppiatore \u00e8 sostituito da:"}
{"id": "101640", "revid": "827882", "url": "https://it.wikipedia.org/wiki?curid=101640", "title": "Liquore", "text": "Un liquore \u00e8 una bevanda spiritosa dal sapore dolce, ottenuta mediante aromatizzazione di alcol o di altre bevande spiritose.\nL'aromatizzazione pu\u00f2 essere fatta con olii essenziali, oppure ottenuta tramite macerazione (a freddo), infusione (a caldo) o percolazione dell'alcol con erbe o sostanze aromatiche. Per realizzare il liquore vengono inoltre aggiunti: la parte dolce (solitamente sciroppo di zucchero), acqua per portare il liquore alla gradazione desiderata, ed eventualmente coloranti.\nA volte si usa erroneamente il termine \"liquore\" per indicare anche i distillati (o acquaviti) che costituiscono un'altra famiglia di bevande spiritose e che a differenza dei liquori vengono ottenuti mediante distillazione di prodotti fermentati, senza aggiunta di zucchero e aromi.\nClassificazione.\nDi seguito \u00e8 presente una classificazione secondo le sostanze impiegate:\nDal punto di vista tecnico-legale il liquore fa parte delle cosiddette \"bevande spiritose\" ovvero \"bevande alcoliche destinate al consumo umano\". Per definizione, hanno caratteristiche organolettiche particolari e un titolo alcolometrico minimo di 15% vol.\nLiquori semplici.\nContengono l'estratto di una sostanza aromatica che dona le caratteristiche al liquore, ed eventualmente piccole quantit\u00e0 di sostanze ausiliari usate come aromatizzanti o correttive del sapore o del colore.\nLiquori composti.\nContengono, generalmente, miscele di vegetali: alcune agiscono sull'apparato digerente svolgendo un'azione amaro-tonica, coleretica, eupeptica, altre con funzioni ausiliari per l'aromatizzazione, la correzione del colore o del sapore.\nEsempi di piante digestive: aloe, alloro, boldo, carciofo, china, genziana maggiore, imperatoria, rabarbaro.\nEsempi di piante ausiliari: arancio, cannella, chiodi di garofano, finocchio, ginepro, zafferano, zedo\u00e0ria, zenzero.\nEsempi di liquori composti:\nAltri liquori.\nContengono anche prodotti di origine animale, quali uova o latte:"}
{"id": "101641", "revid": "125875255", "url": "https://it.wikipedia.org/wiki?curid=101641", "title": "Organizzazione mondiale della sanit\u00e0", "text": "LOrganizzazione mondiale della sanit\u00e0 (OMS; in inglese \"World Health Organization\", WHO) \u00e8 un istituto specializzato dell'ONU per la salute, fondata il 12 luglio 1946 ed entrata in vigore il 7 aprile 1947 con sede in Svizzera, a Ginevra.\nL'obiettivo dell'OMS, cos\u00ec come precisato nella relativa costituzione, \u00e8 il raggiungimento da parte di tutte le popolazioni del livello pi\u00f9 alto possibile di salute, definita nella medesima costituzione come condizione di completo benessere fisico, mentale e sociale, e non soltanto come assenza di malattia o di infermit\u00e0. \u00c8 membro del Gruppo per lo sviluppo delle Nazioni Unite.\nOrganizzazione.\nAl momento della sua fondazione, la costituzione dell'organizzazione fu ratificata da 22 stati. Il primo direttore generale dell'agenzia fu il medico canadese Brock Chisholm.\nL\u2019organizzazione \u00e8 governata da 154 stati membri attraverso l'Assemblea mondiale della sanit\u00e0 (\"World Health Assembly\"), convocata annualmente in sessioni ordinarie nel mese di maggio. Questa \u00e8 composta da rappresentanti degli stati membri, scelti fra i rappresentanti dell'amministrazione sanitaria di ciascun paese (Ministeri della sanit\u00e0).\nLe principali funzioni dell'Assemblea consistono nell'approvazione del programma dell'organizzazione e del bilancio preventivo per il biennio successivo, e nelle decisioni riguardanti le principali questioni politiche.\n\u00c8 un soggetto di diritto internazionale, vincolato, come tale, da tutti gli obblighi imposti nei suoi confronti da norme generali consuetudinarie, dal suo atto istitutivo o dagli accordi internazionali di cui \u00e8 parte.\nLa giurisprudenza internazionale ha precisato che esiste, a carico degli stati, un \"obbligo di cooperare in buona fede per favorire il perseguimento degli scopi e degli obiettivi dell'Organizzazione espressi nella sua costituzione\".\nDal 1997 Taiwan ha fatto richiesta ogni anno per esservi riammessa, ma gli fu ripetutamente negata perch\u00e9 Taiwan risultava rappresentata dalla Repubblica Popolare Cinese. A causa dei rapporti difficili fra i due territori, a medici e ospedali di Taiwan \u00e8 stata negata la partecipazione alle attivit\u00e0 dell'OMS e i giornalisti di questo paese non hanno potuto partecipare alle attivit\u00e0 dell'OMS. Nel 2007, dopo 20 anni di interruzione, una rappresentanza di Taiwan (sotto il nome di Taipei) ha infine potuto riprendere la sua partecipazione all'Assemblea dell'OMS, a seguito di un accordo con la Repubblica Popolare Cinese.\nUffici regionali dell'OMS.\nL'OMS suddivide il mondo in sei strutture organizzative regionali, ognuna facente capo ad un proprio Comitato Regionale. Le regioni sono:\nStati d'allerta.\nL'OMS, nella sua funzione di vigilanza sanitaria, pu\u00f2 emettere avvisi alle autorit\u00e0 sanitarie dei paesi membri relativi ai rischi pandemici.\nLe fasi di allarme per i pericoli di pandemia utilizzate dall'OMS sono le seguenti:\nLe fasi successive avvengono a pandemia conclusa, e sono quelle di post-picco e post-pandemia.\nDivisione delle sostanze terapeutiche, profilattiche e diagnostiche.\nAll'interno di questa organizzazione operano diverse divisioni operative.\nAlla Divisione delle sostanze terapeutiche, profilattiche e diagnostiche sono demandate alcune attivit\u00e0 in campo farmaceutico, come:\nDirettori generali.\nIl direttore generale dell\u2019OMS \u00e8 il pi\u00f9 alto funzionario incaricato di compiti tecnici e amministrativi all\u2019interno dell\u2019Organizzazione, ed \u00e8 scelto dal Consiglio Esecutivo dell'OMS.\nPubblicazioni.\nVengono riepilogate di seguito le principali pubblicazioni a cura dell'Organizzazione Mondiale della Sanit\u00e0:\nControversie con gli Stati membri.\nStati Uniti d'America.\nIl 14 aprile 2020, il Presidente degli Stati Uniti Donald Trump annuncia l'interruzione dei finanziamenti americani all'Organizzazione accusandola di errori nella gestione della pandemia di COVID-19 e di aver insabbiato informazioni sulla diffusione del virus, arrivando a prefigurare la creazione di un'organizzazione alternativa in assenza di una radicale riforma dell'organismo. Questa posizione provocher\u00e0 le critiche del Segretario generale dell'ONU Guterres secondo cui l'OMS \u00abdeve essere sostenuta perch\u00e9 \u00e8 assolutamente essenziale per gli sforzi del mondo per vincere la guerra contro il Covid-19\u00bb. Il 7 luglio 2020 il presidente Trump ha ufficializzato che gli Stati Uniti sarebbero usciti dall\u2019OMS e che la misura sarebbe entrata in vigore il 6 luglio 2021 , ma il presidente eletto Joe Biden, dopo aver dichiarato in campagna elettorale che intendeva non attuare l'uscita degli Stati Uniti dall'OMS, ha annullato la procedura di uscita nel suo primo giorno, ovvero il 20 gennaio 2021, tramite un ordine esecutivo."}
{"id": "101648", "revid": "104485", "url": "https://it.wikipedia.org/wiki?curid=101648", "title": "La riserva indiana", "text": ""}
{"id": "101649", "revid": "125638122", "url": "https://it.wikipedia.org/wiki?curid=101649", "title": "Barbara Cola", "text": "Biografia.\nAll'et\u00e0 di quindici anni inizia a cantare e a comporre i primi brani. Studia canto, pianoforte e recitazione; inoltre con un quartetto vocale si forma come interprete eseguendo brani della tradizione dal blues al jazz (George Gershwin, Cole Porter, Duke Ellington e altri).\nNel 1990 ha una breve esperienza come vocalist in studio per Gloria Gaynor e Jean Rich. Partecipa a Primofestival di Castrocaro 1992 con il brano \"Tutto il bene del mondo\" e arriva alla finale su Rai 1. Vincitrice per la giuria di esperti, da quel momento la sua carriera ha una svolta grazie al produttore e arrangiatore Mauro Malavasi che la introduce nell'ambiente musicale.\nNel 1992 incontra Gianni Morandi. Dopo un contributo al disco di Biagio Antonacci \"Liberatemi\" (nel brano \"Io sono come te\"), negli anni 1993 e 1994 diventa vocalist di Morandi, accompagnandolo in un tour europeo di 300 date con la band \"Il Motore\". Durante il tour Barbara canta come solista anche \"Grazie perch\u00e9\" in coppia con Gianni Morandi.\n\u00c8 la prima cantante italiana ad eseguire \"Brava\" scritta da Bruno Canfora per Mina e ne \u00e8 l\u2019interprete dal 1993 fino ad oggi.\nGianni presenta poi Barbara, cantando con lei la canzone \"Grazie perch\u00e9\", nella trasmissione \"Festival italiano\" condotta da Mike Bongiorno. Al termine del tour relativo all'album \"Morandi Morandi\" e dopo l'estate 1994 in cui Barbara fa da cantante nella trasmissione \"Mi ritorni in mente\" di Red Ronnie, Morandi diventa suo produttore artistico, insieme al produttore esecutivo Alessandro Blasetti, e inizia a far realizzare il primo disco della cantante.\nLa sceglie poi per eseguire, in duetto con lui, al Festival di Sanremo 1995 il brano \"In amore\", che si classifica secondo. Sull'onda del successo del duetto, Cola pubblica due album come solista: \"Barbara Cola\" nel 1995 (contiene \"In amore\") e \"Il tempo di guardare le stelle\" nel 1996 (contiene \"Niente \u00e8 come te\" di Pasquale Panella e Luis Bacalov).\nPartecipa con \"Vita I love You\", suo secondo singolo, ad \"Un disco per l'estate 1996\" e al \"Festivalbar 1997\".\nNel 1997 presta la sua voce, per le parti cantate, al personaggio di Megara nel film della Disney \"Hercules\", interpretando il brano \"Ti vada o no\".\nSempre nel 1997 partecipa al Congresso eucaristico di Bologna e interpreta in mondovisione \"Imagine\" di John Lennon insieme a Gianni Morandi, alla presenza di papa Giovanni Paolo II. Con Gianni Morandi interpreter\u00e0 \"In amore\" anche nel 1996, 2002, 2004, 2005, 2010 in diverse occasioni televisive ed eventi live.\nNel 1997 viene scelta per \"Giro d'Italia Tour\" con un tir/palcoscenico itinerante che toccava tutte le tappe del Giro d'Italia di ciclismo presentata da Simona Tagli con Marco Berl\u00ec, sponsorizzato dalla Mediolanum.\nNel 1998 e '99 partecipa, insieme al trombettista Enrico Rava, al Jazz Gala al Teatro Eliseo con la Eliseo Big Band, sotto la direzione di Tommaso Vittorini (che riarranger\u00e0 per lei anche il brano \"Brava!\" di Bruno Canfora).\nHa inoltre un percorso di cantante/attrice in ambito teatrale, iniziato nel 1996 quando viene scelta dal regista Tato Russo per far parte del cast di \"Masaniello\", nella parte della protagonista femminile Berardina Pisa a fianco di Gigi Finizio nel ruolo di Masaniello e \"I Promessi Sposi\" stagione 2001-2002 e 2002-2003 (nella parte di Lucia Mondella).\nNel teatro \u00e8 stata anche autrice delle musiche ed attrice nel ruolo di Maria, in \"Yerma\" (regia di Sarah Falanga) e interprete delle musiche originali di Fabrizio Festa nel ruolo di Memoria in \"Alcesti\" di Euripide per la regia di Emanuele Montagna. Nel 2000 esce il suo terzo singolo \"Come quando piove al sole\".\nNel 2005, 2008, 2009 ha partecipa, con la Banda musicale della Polizia di Stato diretta dal maestro Maurizio Billi e con il Coro del Teatro Comunale di Bologna, ad alcuni eventi interpretando brani di Ennio Morricone.\nNel 2008 partecipa all'Europeo Porretta Soul Festival con la Austin Delon All Stars Big Band cantando due Standard \"Come Knock On Wood Eddie Floyd Version\" e \"When a Man Loves a Woman\" di Percy Sledge, replicando poi nel recente Porretta Soul Festival Winter Special Edition il 27 dicembre 2021 con la Antony Paule Soul Orchestra.\nNell'estate del 2009 \u00e8 in tour con \"Divas Live\" (Dive in concerto) con Lighea e Lisa.\nCollabora nel 2010 con Andrea Ferrario, direttore della Bidibop Big Band, e nel 2010/2011 e 2012 anche con il trombettista jazz Marco Tamburini, con il quale ripropone un repertorio tratto dai musical moderni e alcuni standard jazz.\nTra la fine del 2010 e l'inizio del 2011 viene chiamata per collaborare con una formazione di musicisti, il QuartettoZ, dove di nuovo interpreta canzoni italiane riarrangiate in chiave jazz-pop.\nDalla primavera 2011 torna al teatro come protagonista nel musical \"Salvatore Giuliano\" sulla storia del bandito di Dino Scuderi (regia di Giampiero Cicci\u00f2). Accanto a lei, nel ruolo del bandito, Giampiero Ingrassia. Dopo il debutto nell'estate 2011, \u00e8 poi di nuovo in scena a partire dal marzo 2012.\nNel febbraio 2012 viene scelta da Giuliano Peparini e David Zard per far parte del cast di una delle pi\u00f9 grandi produzioni europee degli ultimi anni. A partire dall'ottobre 2013 e fino a febbraio 2016 interpreta Lady Capuleti nel musical \"Romeo e Giulietta - Ama e cambia il mondo\". Il tour ha attualmente tagliato il traguardo delle 340 repliche.\nNel 2017, dopo 17 anni di silenzio discografico, pubblica il singolo \"A mezz'aria\".\nNel 2019 partecipa come concorrente alla seconda edizione di \"Ora o mai pi\u00f9\", in onda su Rai 1, in coppia con la maestra Orietta Berti. Durante l'ultima puntata dello show presenta il singolo \"A quando l'amore?\" scritto dalla Cola insieme a Giordano Tittarelli e Roberta Faccani.\nNel 2020 partecipa come concorrente alla decima edizione di \"Tale e quale show\", condotta da Carlo Conti."}
{"id": "101650", "revid": "125362278", "url": "https://it.wikipedia.org/wiki?curid=101650", "title": "Adolf Eichmann", "text": "Col grado di SS-Obersturmbannf\u00fchrer era responsabile di una sezione del RSHA; esperto di questioni ebraiche, perseguendo la cosiddetta soluzione finale organizz\u00f2 il traffico ferroviario per il trasporto degli ebrei ai vari campi di concentramento. Sfuggito al processo di Norimberga, si rifugi\u00f2 in Argentina, dove venne catturato dal Mossad. Fu processato in Israele e condannato a morte per genocidio e crimini contro l'umanit\u00e0.\nBiografia.\nInfanzia.\nOtto Adolf Eichmann nacque nel 1906 a Solingen, nella Germania settentrionale, figlio di Adolf Karl Eichmann e Maria Schefferling. Nel 1914, dopo la morte della madre, la famiglia si trasfer\u00ec a Linz, Austria. Durante il primo conflitto mondiale il padre di Eichmann combatt\u00e9 nell'esercito austro-ungarico e al congedo torn\u00f2 ai propri affari a Linz.\nEichmann abbandon\u00f2 prima del diploma la scuola superiore (\"Realschule\") e cominci\u00f2 un corso per diventare meccanico, ma nel 1923 abbandon\u00f2 anche questo per lavorare presso l'azienda paterna di estrazione mineraria. Tra il 1925 e il 1927 Eichmann trov\u00f2 impiego come agente commerciale presso l\"Ober\u00f6sterreichische Elektrobau AG\". Passato, quale agente distrettuale, alla \"Vacuum Oil Company AG\", una sussidiaria della Standard Oil, rientr\u00f2 in Germania nel luglio 1933.\nEichmann, che non aveva mai mostrato particolare interesse per la politica, cominci\u00f2 invece a partecipare a manifestazioni e raduni di partiti politici che in quegli anni si svolgevano numerosi sia in Germania sia in Austria, e, durante una manifestazione del NSDAP, incontr\u00f2 un vecchio amico di famiglia, Ernst Kaltenbrunner, entrando cos\u00ec a far parte delle SS alle sue dirette dipendenze.\nRuolo nelle deportazioni.\nLa grande svolta nella vita e carriera di Eichmann fu probabilmente rappresentata dalla lettura del libro \"Lo Stato ebraico\" di Theodor Herzl, il fondatore del movimento sionista.\nAffascinato dalla conoscenza del nemico, Eichmann intu\u00ec che una reale possibilit\u00e0 di fare carriera all'interno delle SS consistesse proprio nel presentarsi come esperto di ebraismo e sionismo e a tal fine nel 1937 si rec\u00f2 in Palestina (all'epoca Mandato britannico) dove, sotto copertura, visit\u00f2 Haifa e diversi kibbutz, prima di essere scoperto dai britannici ed espulso.\nLa grande occasione per Eichmann di distinguersi agli occhi dei capi delle SS e dei pezzi grossi del partito nazista arriv\u00f2 nel 1938, quando, in seguito all'Anschluss, si ritenne necessario espellere gli ebrei austriaci dal territorio appena annesso al Reich. Si insedi\u00f2 a Vienna, nell'ex palazzo del barone ebreo Albert de Rothschild costituendo nell'ambito del \"Sicherheitsdienst\", il servizio di sicurezza del Reich in capo alle SS, un'apposita agenzia denominata \"Zentralstelle f\u00fcr j\u00fcdische Auswanderung\" (Ufficio centrale per l'emigrazione ebraica), deputata all'emigrazione forzata del maggior numero possibile di ebrei austriaci, sistematicamente spogliati di ogni avere e costretti ad abbandonare precipitosamente il paese per salvarsi. In merito all'evacuazione di Vienna Eichmann rivendic\u00f2 con orgoglio la propria impresa, dicendo di avere \"fatto trottare i signorini\", cacciandone oltre 50.000 dall'Austria.\nBenjamin Murmelstein in un'intervista dichiar\u00f2 che da quando nell'estate del 1938 conobbe Eichmann, ebbe chiaro che all'ufficiale delle SS premeva la \"cancellazione dei Giudei\" dal Reich e con lui dovette giocare d'astuzia, anche quando, in qualit\u00e0 di rabbino, fu poi l'ultimo decano ebreo del lager di Theresienstadt. Eichmann, promosso intanto a ufficiale delle SS, divenne l'esperto degli spostamenti di massa degli ebrei e questo talento per l'organizzazione logistica lo port\u00f2 a ricoprire un ruolo estremamente importante nell'evoluzione degli eventi che portarono al genocidio. Il successo logistico di Eichmann fu talmente apprezzato che Hermann G\u00f6ring costitu\u00ec un nuovo Ufficio centrale del Reich per l'emigrazione ebraica anche a Berlino, affinch\u00e9 provvedesse all'emigrazione forzata degli ebrei secondo il modello viennese. Eichmann venne chiamato a dirigere il sopracitato Ufficio sotto la supervisione del capo dello SD Reinhard Heydrich e del capo della Gestapo Heinrich M\u00fcller. Alla fine del 1939 Eichmann subentr\u00f2 a quest'ultimo come capo dell'Ufficio.\nMolti ebrei che lo conobbero riferirono inoltre del suo violento disgusto verso di loro, affermando che girava armato di frustino, e percorreva molto velocemente gli uffici dove stavano gli ebrei in attesa del visto per l'espatrio (prima della decisione dello sterminio), poich\u00e9 non voleva respirare a lungo \"l'aria contaminata\" dagli ebrei.\nEichmann, diventato cos\u00ec il braccio destro dello specialista degli affari ebraici Heydrich, nel 1939 fu mandato a Praga per provvedere alla emigrazione forzata degli ebrei dalla Cecoslovacchia, appena annessa, senza colpo ferire, da Hitler poco dopo la Conferenza di Monaco. Qui le cose non furono cos\u00ec facili come a Vienna, perch\u00e9 Eichmann non pot\u00e9 contare sull'acquiescenza delle sue vittime, consce che ormai erano pochissimi i paesi disposti ad accogliere ebrei in fuga dall'Europa, quindi si rese necessario ammassare la popolazione ebraica nei ghetti, dove fu decimata da fame, malattie e freddo.\nIl riempimento dei ghetti fu l'anticamera dei campi di concentramento e, per Eichmann, il banco di prova per le deportazioni di massa verso i lager: nel gennaio del 1942, con la Conferenza di Wannsee, i vertici nazisti decisero di procedere alla soluzione finale, e, dal marzo 1942, quando i carichi di deportati cominciarono a confluire verso i campi di concentramento di tutta Europa, Eichmann fu il coordinatore e il responsabile della macchina delle deportazioni, colui che materialmente provvedeva a organizzare i convogli ferroviari che trasportavano i deportati verso Auschwitz.\nEichmann fu fino alla fine della guerra uno dei principali esecutori materiali della Shoah, dirigendo personalmente le deportazioni degli ebrei ungheresi sino alla fine del 1944. Poteva decidere della vita e della morte di centinaia di migliaia di persone, ma non divenne mai membro dell\"\u00e9lite\" nazista e non ebbe mai alcun peso in decisioni strategiche della politica o della guerra nazista, restando solo un efficiente burocrate, poco apprezzato anche dai suoi superiori e dai suoi commilitoni, che gli rimproveravano l'inclinazione all'alcol.\nTuttavia la scarsa notoriet\u00e0 gli permise, a fine conflitto, di far perdere le proprie tracce e rimanere nascosto cinque anni nelle campagne tedesche, per poi trovare rifugio in Argentina, come molti altri nazisti.\nFuga in Sud America.\nEichmann, come altri fuoriusciti nazisti (ad esempio Mengele, il \"dottor morte\"), nel giugno 1948 venne munito di documenti di identit\u00e0 falsi dal vicario di Bressanone, Alois Pompanin, a nome \"Ricardo Klement\", rilasciati dal comune altoatesino di Termeno, attestanti l'esservi nato. Nel 2007 \u00e8 stato ritrovato, tra i documenti coperti dal segreto di stato in Argentina, il passaporto falso con il quale Eichmann lasci\u00f2 poi l'Italia nel 1950: era pure esso intestato a \"Ricardo Klement\", altoatesino, e rilasciato da una non meglio precisata \"Delegazione in Italia\" della Croce Rossa di Ginevra (a firma del dottor Leo Biaggi de Blasys) in base alla testimonianza del padre francescano Edoardo Domoter. Grazie a questi documenti Adolf Eichmann salp\u00f2 successivamente alla volta del Sud America.\nLa cattura.\nL'attenzione mediatica internazionale su Eichmann divenne molto elevata nel 1957 quando egli decise imprudentemente di rilasciare un'intervista al giornalista ed ex collaborazionista nazista olandese Willem Sassen. A seguito di ci\u00f2 fu infatti chiaro ai servizi segreti che egli si trovasse in Argentina. A Buenos Aires, dove la famiglia di Eichmann s'era insediata, il figlio frequentava una ragazza tedesca, a cui si era presentato col suo vero cognome e con cui si lasci\u00f2 andare ad affermazioni compromettenti sul \"mancato genocidio\". Nessuno dei due ragazzi conosceva a fondo la storia delle rispettive famiglie.\nLa ragazza inform\u00f2 la famiglia: il padre, Lothar Hermann, ebreo sfuggito all'olocausto, ma rimasto cieco per le percosse, collegando il cognome Eichmann a quello del criminale nazista ricercato in tutto il mondo, inform\u00f2 il procuratore tedesco Fritz Bauer che pass\u00f2 l'informazione al Mossad, il servizio segreto israeliano, che appur\u00f2 la sua presenza nella capitale argentina. Bauer si era rivolto ad Israele in quanto non si fidava della polizia e del sistema giudiziario tedeschi, temendo che avrebbero avvertito Eichmann. In precedenza, quando aveva fatto richiesta che il governo della Germania Ovest facesse dei tentativi di ottenere l'estradizione di Eichmann in Germania, il governo tedesco si era subito opposto. Tali informazioni risultarono per\u00f2 troppo confuse, e il Mossad non intervenne.\nContemporaneamente Gerhard Klammer, un geologo tedesco che aveva lavorato con Eichmann agli inizi degli anni cinquanta in una impresa edile nella remota Provincia di Tucum\u00e1n, aveva ripetutamente segnalato la presenza di Eichman tra i colleghi della stessa azienda al governo tedesco, senza per\u00f2 ottenere risultati. Tramite l'amico sacerdote Giselher Pohl pot\u00e9 far pervenire l'indirizzo esatto del criminale nazista all'influente vescovo Hermann Kunst, che a sua volta contatt\u00f2 Fritz Bauer. Bauer allora si rec\u00f2 di persona in Israele dove, senza rivelare le identit\u00e0 di coloro che gliele avevano fornite, pass\u00f2 le informazioni raccolte dalle sue fonti, convincendo il Mossad ad agire.\nNel 1960, non essendo prevista l'estradizione nel sistema giuridico argentino, dopo un lungo periodo di preparazione il Mossad organizz\u00f2 la cattura di Eichmann affinch\u00e9 venisse processato in Israele per i crimini commessi durante la guerra. L\u201911 maggio del 1960 un gruppo operativo (tra i presenti anche Zvi Aharoni) lo aspett\u00f2 a pochi metri dalla sua residenza: fu caricato su un'auto, drogato e portato in un luogo segreto, in attesa del successivo trasferimento.\nProcesso e condanna.\nIl processo Eichmann del 1961, a quindici anni da quello di Norimberga, fu il primo processo a un criminale nazista tenutosi in Israele. L'arrivo di Eichmann in Israele fu accolto da una fortissima ondata di esultanza mista a odio verso quello che si era impresso nell'immaginario dei sopravvissuti ai lager come uno dei maggiori responsabili della sorte degli ebrei. Tuttavia Eichmann offr\u00ec di se stesso un'immagine poco appariscente, quasi sommessa, ben diversa da quella di inflessibile esecutore degli ordini del \"F\u00fchrer\"; neg\u00f2 di odiare gli ebrei e riconobbe soltanto la responsabilit\u00e0 di avere eseguito ordini come qualunque soldato avrebbe dovuto fare durante una guerra. Hannah Arendt lo descrisse, con una frase poi passata alla storia, come \"l'incarnazione dell'assoluta banalit\u00e0 del male\".\nLa linea difensiva fu impostata nel dipingere l'imputato Eichmann quale impotente burocrate, mero esecutore di ordini inappellabili, negando quindi ogni diretta responsabilit\u00e0; egli d'altro canto non mostr\u00f2 nessun segno di sincero rimorso e di critica verso l'ideologia razzista del terzo Reich e le sue concrete e criminali applicazioni. Inoltre, per quanto riguarda l'affermazione, riportata pi\u00f9 sopra ad esergo, sui \"cinque milioni di esseri umani\", e che inizialmente aveva sostenuto di intendere genericamente \"i nemici del Reich\", al termine del processo ammise di aver inteso gli ebrei.\nIn tutti i casi al processo di Gerusalemme, Eichmann non sostenne mai che lo sterminio degli ebrei non avvenne anche se fu evasivo nel descrivere il suo ruolo nell'unit\u00e0 di sterminio, affermando di essere responsabile solo del trasporto. Dichiar\u00f2: \"Non ho mai affermato di non sapere della liquidazione, [...] ho solo detto che l'RSHA IV B4 [l'ufficio di Eichmann] non aveva niente a che fare con questo\".\nCome fa notare \"Holocaust Education &amp; Archive Research Team\": \u00abera impossibile per Eichmann negare il suo ruolo nell'uccisione degli ebrei d'Europa. Servatius [il suo avvocato] adott\u00f2 quindi la strategia di difesa che era stata usata a Norimberga: \"Non potendo sconfessare il delitto, ne sconfess\u00f2 la responsabilit\u00e0\" [per cui il solo responsabile era Hitler]\u00bb. Inoltre, Eichmann che era stato \"il segretario\" incaricato di stendere i verbali alla conferenza di Wannsee, conferenza che per gli storici \u00e8 stata considerata una conferenza sulla organizzazione e pianificazione dello sterminio e per alcuni altri nazisti alla sbarra una riunione come le altre per l'evacuazione degli ebrei e la collocazione in altri territori, alla domanda postagli dal presidente della corte Moshe Landau riguardo a cosa si fosse realmente discusso nel corso della conferenza, egli rispose: \u00abSi parl\u00f2 di uccisioni, di eliminazione e di sterminio\u00bb\nIl giudice militare pronunci\u00f2 la definitiva sentenza di morte non solo per aver spietatamente perseguito lo sterminio degli ebrei, ma anche per i massacri di sloveni, polacchi e rom.\nPrima dell'esecuzione furono presentate diverse richieste di grazia (in prima persona da Eichmann, dalla moglie e da alcuni parenti di Linz) tutte respinte dall'allora presidente d'Israele, Yitzhak Ben-Zvi.\nEsecuzione.\nAdolf Eichmann fu impiccato in una prigione a Ramla pochi minuti prima della mezzanotte di gioved\u00ec 31 maggio 1962. Questa \u00e8 rimasta l'unica esecuzione capitale di un civile eseguita in Israele, che ha una politica generale di non impiego della pena di morte. Pare che Eichmann rifiut\u00f2 l'ultimo pasto, preferendo invece una bottiglia di Carmel, vino rosso secco israeliano. Ne consum\u00f2 mezza bottiglia. Come da prassi, furono due le persone che tirarono contemporaneamente le leve della corda, affinch\u00e9 nessuno sapesse con certezza per quale mano il condannato fosse morto.\nEsiste una disputa sulle ultime parole pronunciate da Eichmann. Secondo una versione furono \"\u00abLunga vita alla Germania. Lunga vita all'Austria. Lunga vita all'Argentina. Questi sono i paesi con i quali sono stato associato e io non li dimenticher\u00f2 mai. Io dovevo rispettare le regole della guerra e la mia bandiera. Sono pronto\u00bb\". Secondo un'altra versione avrebbe detto ai carcerieri: \u00ab\"Ci rivedremo presto\"\u00bb. Secondo una terza variante Eichmann si sarebbe invece rivolto, poco prima, a una guardia, l'ufficiale del Mossad e in seguito uomo politico Rafi Eitan, dicendo: \"\u00abSpero che tutti voi mi seguiate presto\u00bb\".\nCome da verdetto il cadavere fu cremato e le sue ceneri vennero caricate su una motovedetta della marina israeliana e disperse nel Mar Mediterraneo al di fuori delle acque territoriali israeliane. Dopo quasi cinquant'anni, il racconto degli ultimi mesi e dell'esecuzione \u00e8 stato fatto da uno dei suoi due boia, Shalom Nagar, una guardia israeliana d'origine yemenita in seguito titolare di una macelleria kosher che ha accettato di raccontarsi nel film-documentario \"The Hangman\".\nIl personaggio nell'immaginario collettivo.\nEichmann \u00e8 stato spesso considerato, anche per sua esplicita dichiarazione, un \"grigio burocrate che eseguiva solamente gli ordini dei gerarchi importanti\" (quali Himmler o Kaltenbrunner o Heydrich, o lo stesso Hitler), e cos\u00ec \u00e8 descritto anche da Hannah Arendt. Secondo vari altri autori, quali la scrittrice Bettina Stangneth e lo scrittore e regista ex maquisard francese Claude Lanzmann nel libro intervista \"L'ultimo degli ingiusti\", Eichmann invece non era affatto un mero e fanatico esecutore, e nemmeno un semplice meticoloso burocrate ma un uomo spietato. In particolare la Stangneth racconta che lui e una sua guardia avrebbero persino sequestrato un ragazzino ebreo, colpevole di aver rubato delle ciliegie del suo giardino della casa di Budapest, e in seguito la guardia l'avrebbe picchiato a morte, con Eichmann presente. Il testimone Avraham Gordon (confermato da Leopold Asher e altri) rifer\u00ec al processo che: \nNella pubblicazione \"Eichmann Interrogated\", con cui nel 1983 furono rese note parti selezionate prese dall'interrogatorio istruttorio svolto in Israele per 275 ore prima del suo processo, emergono alcune delle contestazioni con cui la posizione riduttiva dell'imputato fu confutata. All'ufficiale che conduceva l'interrogatorio, Avner W. Less, Eichmann replicava di non aver mai deciso alcun destino individuale; l'accusatore allora gli contest\u00f2 la lettera del 2 dicembre 1942 in cui respinse la richiesta di rimpatrio da Auschwitz del pluridecorato ebreo francese Roger Masse, avanzata per il tramite del ministero degli esteri dal regime di Vichy, ed Eichmann non pot\u00e9 far altro che qualificarla \"una normale comunicazione di \"routine\", redatta da un impiegato\"."}
{"id": "101654", "revid": "709565", "url": "https://it.wikipedia.org/wiki?curid=101654", "title": "Lighea", "text": "Carriera.\nLa sua carriera inizia nel 1989, quando partecipa (col suo vero nome) al Festival di Castrocaro col brano \"Non c'\u00e8 pi\u00f9 verit\u00e0\". Vi si ripresenta quattro anni dopo con il brano \"Siamo noi quelli sbagliati\" aggiudicandosi la vittoria e guadagnandosi cos\u00ec il diritto a partecipare a Sanremo Giovani 1993. Tramite quest'ultima manifestazione acquisisce il diritto di accedere al Festival di Sanremo 1994, nella sezione \"Nuove proposte\", aggiudicandosi il 6\u00ba posto con \"Possiamo realizzare i nostri sogni\". Nello stesso anno viene pubblicato il suo primo album \"Non siamo eroi\" (il titolo \u00e8 un verso di \"Siamo noi quelli sbagliati\").\nNel 1995 ritorna al Festival con \"Rivoglio la mia vita\", brano con il quale guadagna l'ammissione alla sezione \"Campioni\", classificandosi al 7\u00ba posto nella finale del sabato sera. Esce il suo secondo disco, \"Lighea\", che comprende anche \"Le cose che non riusciamo a terminare mai\", brano presentato al Festivalbar 1995 e con il quale raggiunger\u00e0 la top 40 degli album pi\u00f9 venduti in Italia. Nel 1996, dopo l'uscita del terzo album \"Impara a dire no\", duetta con Fausto Leali nella sigla del telefilm \"Dio vede e provvede\".\nL'anno successivo Eugenio Finardi la sceglie come interprete musicale di \"La principessa Sissi\", cartone animato trasmesso da Raiuno. Nel 1999 esce il singolo \"Ci sei perch\u00e9\", brano scritto a quattro mani da Gaetano Curreri e Luca Carboni. Torna sulle scene musicali nel 2002, debuttando come attrice nel musical \"Joseph e la strabigliante tunica dei sogni\". Nel 2005, dopo aver duettato con Marco Armani nel singolo \"Nessuna ragione\", torna in teatro con \"Cleopatra\".\nNel 2006, anticipato dal singolo \"Ho\", esce il CD \"Tania\". L'album, che vende oltre 10.000 copie, ospita il bassista di Vasco Rossi Claudio Golinelli ed altri musicisti noti, come il chitarrista di Nek Massimo Varini, il batterista Cristiano Micalizzi (che suona la batteria nella sigla del telegiornale di Youtube) e Mario Neri. Nel 2007 Lighea ha prodotto un DVD destinato al videocrossing. Girato da Roberto Chierici con la partecipazione dei Kontrasto (duo hip hop di Milano), il videoclip del singolo \"Matilde\" \u00e8 stato abbandonato in molteplici copie sulle piazze italiane, con istruzioni per distribuirlo al maggior numero di persone possibile.\nIl 21 giugno 2009 partecipa ad Amiche per l'Abruzzo. Nel novembre 2009 \u00e8 uscito in tutte le piattaforme digitali il singolo \"Miele e veleno\". Da novembre 2010 \u00e8 in tour teatrale con uno spettacolo-canzone dal titolo \"Il cuore in bocca\" prima di lanciare il nuovo progetto discografico. Alla fine di marzo 2012, esce \"\"Temeraria\" contenente sei nuove canzoni, tra cui il singolo \"Le viole\"\", uscito nel 26 gennaio 2012, e nuove versioni dei brani \"Ho\", \"Le cose che non riusciamo a terminare mai\", \"Rivoglio la mia vita\". Il brano \"Miele e Veleno\", incluso nell'album, \u00e8 presente per la prima volta su CD.\nNel maggio 2012 si presta, assieme ad altri personaggi del mondo dello spettacolo e della musica, come voce narrante nel libro di favole \"Storie dei cinque elementi\", progetto benefico a cura delle scrittrici Elena Torre e Anna Marani. Come testimonial dello stesso \u00e8 stata invitata all'edizione 2012 del Festival Letterario LuccAutori dove si \u00e8 esibita con \"Le cose che non riusciamo a terminare mai\" accompagnata dal pianista Giuseppe Sanalitro. Nello stesso 2012, durante una tappa del programma televisivo \"I fatti vostri\" denuncia che da bambina ha subito delle molestie dal vicino di casa.\nNel giugno 2015 annuncia la nascita del \"Lighea Talent Show\"."}
{"id": "101656", "revid": "124593563", "url": "https://it.wikipedia.org/wiki?curid=101656", "title": "Serie C1 2003-2004", "text": "La Serie C1 2003-2004 \u00e8 stata la 26\u00aa edizione della serie C1, terzo livello del campionato italiano di calcio, disputata tra il 31 agosto 2003 e il 16 maggio 2004. Si \u00e8 conclusa con la vittoria del nel girone A e del nel girone B.\nStagione.\nIl Caso Catania impatt\u00f2 notevolmente la struttura del campionato. Il blocco delle retrocessioni dalla Serie B 2002-2003 disposto dalla Federazione tramite il cosiddetto d.l. \"salvacalcio\" scaten\u00f2 un \"ripescaggio di massa\" nelle serie inferiori. A beneficiare di questa situazione furono l', la e il , che vennero ripescate.\nIl invece fu riammesso in quanto vinse il ricorso contro il per aver schierato un giocatore in posizione irregolare.\nAl campionato avrebbe dovuto partecipare anche la neopromossa dalla Serie C2 2002-2003, ma la FIGC decise di iscriverla alla Serie B 2003-2004 per meriti sportivi e per bacino d'utenza, per i postumi del caso Catania e per l'esclusione del Cosenza dalla seconda serie. Al suo posto fu ripescato il Catanzaro, che aveva perso, contro l'Acireale, la finale dei play-off del girone C della Serie C2 precedente. \nGirone A.\nIl girone A \u00e8 stravinto dall' di Mario Somma che, con 67 punti (a +8 sulla diretta inseguitrice il ), torna in Serie B dopo 16 anni: la promozione per i toscani \u00e8 matematica il 25 Aprile 2004 con il pareggio interno per 0 a 0 con il Varese.Ai play-off affermazione del che ritorna in cadetteria dopo 4 anni: i romagnoli, allenati da Fabrizio Castori, eliminano in semifinale i cugini del vincendo il ritorno al Manuzzi per 2-0 dove il protagonista assoluto fu Marco Bernacci, che sigl\u00f2 il gol della vittoria. In finale affrontarono gli stessi valgobbini secondi classificati (protagonisti gi\u00e0 nel 1999 di una finale persa con la ): L'andata si chiuse sull'1-1 in Romagna, il ritorno fu disputato allo stadio di Lumezzane il 20 giugno 2004: al termine dei tempi regolamentari le squadre restano bloccate sullo 0-0; i gol di Roberto Biserni e Marco Ambrogioni ai tempi supplementari consegnano la promozione in Serie B ai bianconeri, Ma la gara \u00e8 funestata da un grave episodio: dopo il gol del momentaneo pareggio dei bresciani, infatti, scoppia una rissa in campo, di cui si rendono protagonisti, tra gli altri, i giocatori del Cesena Manolo Pestrin e Angelo Rea e l'allenatore Castori, entrato in campo per colpire Pietro Strada dopo essere stato provocato dai giocatori lombardi, che erano andati a esultare davanti alla panchina romagnola. In seguito a questo episodio, Castori viene punito della corte disciplinare con una squalifica di tre anni, poi ridotti a due. I romagnoli si riveleranno i protagonisti assoluti del torneo, vincendo anche la Coppa Italia Serie C battendo la per 4-1 all'andata e 0-1 al ritorno.\nRetrocessero in C2 il e, ai play-out (contro i gi\u00e0 citati bustocchi) e (contro la , vincendo inutilmente al ritorno); a causa del successivo fallimento dei biancorossi che ripartirono dall'Eccellenza, azzurri e lanieri furono ripescati.\nClassifica finale.\nLegenda:\nRegolamento:\nNote:\nGirone B.\nIl girone B viene conquistato da 2 squadre calabresi, il e il . La prima \u00e8 promossa direttamente in B dopo 14 anni di assenza: per i giallorossi di Piero Braglia \u00e8 la seconda promozione consecutiva, dopo quella precedente a tavolino per la promozione della Fiorentina, dalla Serie C1 alla Serie B; la matematica promozione per le aquile fu centrata battendo il per 2-1 sul neutro di Ascoli Piceno il 16 maggio 2004. La seconda, invece, \u00e8 promossa tramite i play-off sconfiggendo in successione il in semifinale (all'andata sconfitta 1-0, al ritorno vittoria pitagorica per 3-1) e in finale la per 3-0 al ritorno allo Scida (dopo lo scialbo 0-0 dell'andata al Rocchi). Per i rossoblu allenati da Gian Piero Gasperini l'inferno della C dur\u00f2 solo 2 stagioni.\nRetrocessero in C2 (che venne comunque radiata dai campionati professionistici) e, ai play-out, il (sconfitto dalla , anche i siciliani vennero radiati dai campionati professionistici) e il (doppio pari con la e retrocessione per peggior piazzamento nei confronti dei marchigiani). Anche gli stessi gialloblu laziali (reduci dalla sconfitta in finale dei play-off) fallirono, ripartendo poi dalla C2.\nClassifica finale.\nLegenda:\nRegolamento:"}
{"id": "101657", "revid": "287204", "url": "https://it.wikipedia.org/wiki?curid=101657", "title": "Merneferra", "text": "Biografia.\nSovrano quasi del tutto sconosciuto attestato, oltre al Canone Reale (per altro estremamente danneggiato in questo punto), da un frammento di architrave, alcuni vasi, scarabei, sigilli a cilindro, rinvenuti nella zona di Karnak, e da un \"pyramidion\", ritrovato nella regione del delta del Nilo.\nProprio quest'ultimo reperto pone alcuni interrogativi. Se la zona del suo ritrovamento corrisponde, pi\u00f9 o meno, a quella di erezione della piramide funeraria allora dobbiamo supporre che questo sovrano fosse un vassallo dei re hyksos della XVI dinastia residenti ad Avaris. In questo caso si deve ipotizzare l'esistenza di un altro sovrano della XIII dinastia regnante, da Ity Tawy, sulle parti pi\u00f9 a nord dell'Alto Egitto, (regione talvolta identificata con il nome di Medio Egitto), e sul Basso Egitto.\nCome alternativa dobbiamo supporre che, per qualche motivo a noi sconosciuto, il pyramidion sia stato trasportato dalla zona di Menfi.\nIl Canone reale attribuisce a questo sovrano un lungo regno, 23 anni, mentre alcuni studiosi moderni sono propensi a ridurre questo periodo nell'ambito di una decina di anni."}
{"id": "101658", "revid": "171091", "url": "https://it.wikipedia.org/wiki?curid=101658", "title": "Morgex", "text": "Morgex (pron. fr. : - \"Mordz\u00e9\" in patois valdostano), \u00e8 un comune italiano di abitanti della Valle d'Aosta nordoccidentale.\nToponomastica.\nIl toponimo Morgex \u00e8 la francesizzazione del termine del patois valdostano \"meurdz\u00ece\", che indica genericamente un mucchio di pietre (cf. il francese \"murg\u00e8re\"), e in particolare dei muretti di pietre raccolte nella Dora Baltea con il fine di separare le propriet\u00e0 tra i vigneti.\nSecondo la pronuncia del patois valdostano, il nome \"Morgex\" va pronunciato omettendo la \"x\" finale, quindi \"Morj\u00e9\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese), che spesso vengono erroneamente pronunciati, sia dagli italofoni sia dai francofoni.\nIn epoca romana, Morgex era denominato \"Moriacium\". Altri toponimi tramandati sono \"Morgentia\" e \"Morgentium\".\nAltri toponimi di questo comune si riferiscono a degli elementi naturali:\nGeografia fisica.\nTerritorio.\nSi trova nell'alta Valle d'Aosta, al centro della Valdigne. Il comune \u00e8 attraversato dalla Dora Baltea.\nStoria.\nDa Morgex, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Sotto il dominio dei Savoia, Morgex fu sede della mistralia della Valdigne. Numerosi i passaggi dei Savoia nel borgo. Nel 1318 il duca Amedeo V concesse a Morgex le franchigie.\nMorgex \u00e8 stato sede cantonale all'interno dell\"arrondissement d'Aoste\", dal 1802 al 1814.\nNel 1861, Morgex entr\u00f2 a far parte del Regno d'Italia, venendo incluso nel Circondario di Aosta della provincia di Torino. Nel 1927 venne istituita la provincia di Aosta e Morgex ne fece parte integrante. Due anni pi\u00f9 tardi venne fuso col comune de La Salle formando un nuovo comune denominato \u00abValdigna d'Aosta\u00bb. Il comune di La Salle si ricostitu\u00ec nel 1935 col nome italianizzato di \u00abSala Dora\u00bb, mentre Morgex venne rinominato \u00abValdigna d'Aosta\u00bb. Dal 1946 fa parte della regione Valle d'Aosta con la denominazione originaria.\nCultura.\nIn via Gran San Bernardo 34 ha sede la biblioteca comunale.\nIl \"Centro studi Natalino Sapegno\".\nPresso la Tour de l'Archet ha sede il \"Centro di studi storico-letterari \"Natalino Sapegno\"\" dedicato allo storico della letteratura Natalino Sapegno.\nOgni anno, grazie all'attenzione per i fumetti dovuta alla presenza del prezioso \"Fondo Mafrica\", consistente in circa 300.000 volumi, si celebra la \"Giornata Mafrica per la letteratura popolare\".\nEconomia.\nL'economia \u00e8 prevalentemente basata sul turismo, estivo e invernale.\nImportanti anche l'artigianato e l'agricoltura, in particolar modo le vigne pi\u00f9 alte d'Europa (pi\u00f9 di 1000 m s.l.m.), da cui si produce il Blanc de Morgex et de La Salle, ottenute con un vitigno autoctono: il Pri\u00e9 blanc.\nSempre in campo agro-alimentare, merita ricordare l'emporio Artari, storica azienda specializzata nella tostatura e commercializzazione del caff\u00e8.\nUn altro vino \u00e8 il \"Chaudelune\", prodotto dai vitigni pi\u00f9 alti d'Europa, per cui occorre una vendemmia notturna.\nInfrastrutture e trasporti.\nIl paese, pur disponendo di una propria stazione ferroviaria sulla Ferrovia Aosta-Pr\u00e9-Saint-Didier, nata con scopi industriali, attualmente non riceve traffico ferroviario a causa della sospensione a tempo indeterminato dell'intera linea dal 24 dicembre 2015 .\nAmministrazione.\nFa parte dell'Unit\u00e9 des Communes vald\u00f4taines Valdigne-Mont-Blanc.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a fiolet e a palet, caratteristici sport tradizionali valdostani."}
{"id": "101659", "revid": "64860", "url": "https://it.wikipedia.org/wiki?curid=101659", "title": "Mango (cantante)", "text": "Noto per la sua particolare tecnica vocale, da alcuni definita \"semi-falsetto\", al suo stile che fonde pop e rock con sonorit\u00e0 folk e world music \u00e8 stato attribuito il termine di \"pop mediterraneo\". Il critico musicale Mario Luzzatto Fegiz ha definito Mango un \u00abautentico innovatore della musica leggera italiana\u00bb.\nDopo un esordio di scarso successo, ha ottenuto popolarit\u00e0 con il brano \"Oro\" (1984) e raggiunto l'apice con altri successi come \"Lei verr\u00e0\" (1986), \"Bella d'estate\" (1987), \"Come Monna Lisa\" (1990) e \"Mediterraneo\" (1992). Nella fase seguente della carriera ha continuato ad ottenere riscontri positivi con i brani \"Amore per te\" (1999), \"La rondine\" (2002) e \"Ti porto in Africa\" (2004). Nell'arco della sua attivit\u00e0 ha venduto 6 milioni di dischi. Mango ha anche scritto brani per artisti come Mietta, Loredana Bert\u00e8, Patty Pravo, Loretta Goggi e Andrea Bocelli, molti dei quali in collaborazione con il fratello Armando, con cui ha condiviso gran parte della sua carriera.\nBiografia.\nInizi.\nNato a Lagonegro, in provincia di Potenza, trascorre un breve periodo dell'infanzia a Milano, prima di fare ritorno al paese nat\u00eco con la famiglia. La sua vocazione canora \u00e8 precoce: intorno all'et\u00e0 di 6 anni fa gi\u00e0 parte di una cover band assieme al fratello maggiore Michele. Inizialmente i suoi gusti musicali sono orientati verso il soul e l'hard rock, generi totalmente diversi da quelli che anni dopo decreteranno il suo successo. I suoi artisti preferiti sono Aretha Franklin, Otis Redding, Led Zeppelin e Deep Purple; successivamente ascolta anche Sting, Prince, AC/DC e soprattutto Peter Gabriel, che eserciter\u00e0 una forte influenza sul suo stile. In et\u00e0 giovanile Mango non \u00e8 interessato alla musica italiana e interpreta \u00abal massimo qualche brano di Battisti\u00bb. Conseguito il diploma di geometra, si iscrive alla facolt\u00e0 di sociologia presso l'Universit\u00e0 di Salerno, senza portare gli studi a compimento.\nAnni settanta.\nNel 1975 Mango, assieme a suo fratello Armando, si reca a Roma nel tentativo di diventare un musicista professionista. In attesa di sostenere l'esame alla Siae, conosce Renato Zero, il quale, dopo aver ascoltato le sue canzoni, lo presenta a Franco Migliacci, produttore della RCA Italiana. Sotto la guida di Silvano D'Auria, il primo a notare le sue potenzialit\u00e0 e gi\u00e0 collaboratore di Riccardo Cocciante, Mango incide per la RCA l'album \"La mia ragazza \u00e8 un gran caldo\", pubblicato nell'ottobre del 1976. Il sound del disco, legato al cantautorato pop del tempo e lontano dallo stile che lo render\u00e0 celebre negli anni a venire, suscita interesse da parte di alcuni interpreti della musica leggera italiana.\nI brani \"Per te che mi apri l'universo\" e \"Tu pioggia io mattino\" attirano l'attenzione di Patty Pravo, che li reinterpreta nell'album \"Tanto\", seppur cambiando il titolo di \"Tu pioggia io mattino\" in \"Per amarti d'amore\". Anche Mia Martini \u00e8 attratta dalle melodie di Mango e incide una propria versione di \"Se mi sfiori\" nell'album \"Che vuoi che sia... se t'ho aspettato tanto\".\nNel 1977 Mango compare nel programma \"Passo 16 - Zero &amp; Co.\" con Renato Zero, interpretando il brano \"Indiscutibilmente mia\", rinominato in seguito \"Su questa terra solo mia\" e contenuto nel suo disco d'esordio. Nello stesso anno incide su 45 giri, per la casa discografica Numero Uno, due brani: \"Fili d'aria\" e \"Quasi amore\", mai inseriti in nessun album. L'anno dopo viene inciso un nuovo 45 giri con altre due canzoni: \"Una danza\" e \"Non aspettarmi\". Nel 1979, proponendosi artisticamente con il nome Pino Mango, pubblica \"Arlecchino\" da cui spicca \"Sentirti\", incisa anche da Patty Pravo e successivamente da Mietta.\nAnni ottanta.\nCrisi e la consacrazione con \"Oro\".\nNel 1982 esce per la Fonit Cetra \"\u00c8 pericoloso sporgersi\", con il quale il cantautore si presenta ancora al pubblico come Pino Mango. Dalle sonorit\u00e0 pi\u00f9 rock rispetto ai precedenti lavori, l'album contiene \"Nero e blu\", spesso canzone d'apertura dei concerti per diversi anni, reinterpretata in seguito da Scialpi, per il quale Mango compone anche i brani \"L'Io e l'Es\" e \"Hallelujah\". Bench\u00e9 i primi dischi abbiano una certa visibilit\u00e0, non ottengono il successo sperato n\u00e9 tanto spazio in radio e televisione.\nNel 1983 Mango presenta alla Fonit un provino che, per\u00f2, non riceve attenzione e viene lasciato in giacenza. L'artista, gi\u00e0 deluso dagli scarsi risultati dei primi tre dischi (a detta di Mango, venduti complessivamente in trecento copie), \u00e8 intenzionato ad abbandonare la musica e riprendere gli studi universitari. Mogol, giunto negli studi della Fonit per sistemare gli archivi, scopre il provino e, colpito positivamente, desidera incontrare il cantante. Mara Maionchi, appena entrata in Fonit in qualit\u00e0 di direttrice artistica, contatta Mango, il quale, dopo ripetuti rifiuti e sempre pi\u00f9 deciso ad abbandonare l'attivit\u00e0, accetta infine di incontrare il paroliere.\nIl provino contiene un brano dal titolo \"Mama Voodoo\", il cui testo \u00e8 opera del fratello Armando. Mogol decide di riscriverne le parole, e nasce cos\u00ec \"Oro\" che, pubblicato su 45 giri nell'anno successivo, ottiene un grande successo, al punto da diventare il brano pi\u00f9 emblematico dell'artista. L'incontro con Mogol, nonch\u00e9 il contributo di Alberto Salerno in veste di produttore artistico e paroliere, saranno determinanti per rilanciare la carriera di Mango.\nIngresso a Sanremo.\nNel 1985 partecipa al Festival di Sanremo nella categoria \"Nuove proposte\" con la canzone \"Il viaggio\", ottenendo il premio della critica, pur senza qualificarsi per la finale; il brano \u00e8 inserito in \"Australia\", l'album che introduce Mango al grande pubblico, in cui l'artista incomincia a elaborare un proprio stile contaminato da sonorit\u00e0 world. Nello stesso anno scrive e produce tutte le canzoni di \"Tempo di Blues\", album d'esordio di Laura Valente, che sar\u00e0 la sua compagna per tutta la vita.\nNel 1986 si ripresenta a Sanremo, portando quattro canzoni: tre come autore e una come interprete-autore. Scrive con Alberto Salerno la sigla d'apertura del Festival sanremese, \"Io nascer\u00f2\" (cantata da Loretta Goggi e incisa per la prima volta da Mango nella raccolta del 1999 \"Visto cos\u00ec\"); inoltre \u00e8 autore del brano \"Re\", con cui Loredana Bert\u00e8 si esibisce per la prima volta sul palco dell'Ariston (destando il famoso scandalo per la performance in versione pre-maman) e di \"Nessun dolore\", scritto per Anna Bussotti e presentato nella sezione \"Nuove proposte\". \nCome interprete partecipa nella categoria \"Big\" con \"Lei verr\u00e0\" che, nonostante si classifichi al 14\u00ba posto, diventa ben presto una delle canzoni pi\u00f9 rappresentative della sua discografia. Il brano viene inserito nell'album \"Odissea\", in cui risalta anche un'altra composizione: \"La rosa dell'inverno\". \"Odissea\" conquista il disco d'oro e vede la partecipazione del tastierista Brian Auger, figura di spicco del rock anni sessanta e settanta. Sempre in quell'anno Mango vince il Telegatto come rivelazione dell'anno.\nPartecipa di nuovo al Festival di Sanremo nel 1987 con il pezzo \"Dal cuore in poi\", classificatosi diciottesimo. Nello stesso anno pubblica l'album \"Adesso\", che contiene il gi\u00e0 citato \"Dal cuore in poi\" assieme a uno dei suoi brani pi\u00f9 famosi: \"Bella d'estate\", scritto con Lucio Dalla. L'album conquista 3 dischi d'oro in 5 mesi e viene pubblicato anche al di fuori dei confini nazionali, ottenendo notevoli riscontri specialmente in Spagna, dove si colloca ai vertici delle classifiche; si decide, cos\u00ec, di pubblicare l'album in lingua spagnola con il nome di \"Ahora\", da cui viene estratto il singolo \"Flor de Verano\" (versione ispanica di \"Bella d'estate\"), che raggiunge il primo posto nella classifica spagnola \"Los 40 Principales\" il 30 aprile 1988.\nNel 1988 l'artista lucano pubblica \"Inseguendo l'aquila\", accompagnato dal 45 giri \"Ferro e fuoco\". L'album conquista il disco d'oro e viene pubblicato nello stesso anno in Spagna con il titolo \"Hierro y fuego\".\nAnni novanta.\nNel 1990 Mango pubblica \"Sirtaki\", il suo album pi\u00f9 venduto. Prima dell'uscita del disco partecipa a Sanremo con \"Tu... s\u00ec\" che, nella stessa edizione, viene anche interpretato dal cantautore britannico Leo Sayer con il titolo \"The moth and the flame\". Il brano e i pi\u00f9 noti \"Nella mia citt\u00e0\" e \"Come Monna Lisa\" contribuiscono al successo dell'album, che raggiunge la cifra di copie vendute in Italia e ottiene anche il premio \"Vela d'oro\" a Riva del Garda. Anche di questo disco viene pubblicata la versione omonima in spagnolo nel 1991. Nello stesso anno il cantautore scrive tre brani per Mietta, inclusi nell'album \"Volano le pagine\": \"Oltre te\", \"Soli mai\", \"E no (cosa sei)\".\nL'album \"Come l'acqua\" del 1992 conferma il successo di Mango nell'ambito del pop mediterraneo; \u00e8 proprio \"Mediterraneo\" il singolo che ne fa da traino, ancora con i testi di Mogol. Le copie vendute superano .\nNel 1994 cambia casa discografica: la EMI pubblica \"Mango\", nel quale spicca la canzone \"Giulietta\", scritta assieme a Pasquale Panella.\nNel 1995 esce \"Dove vai\", il primo album live di Mango, registrato a Bologna e contenente due inediti: \"Dove vai\", presentato al Sanremo e premiato come miglior arrangiamento e \"Sospiro\". Nel 1997 l'artista ritorna alla Fonit Cetra, pubblicando \"Credo\", che vende complessivamente copie. Per realizzare quest'album, Mango si avvale di artisti internazionali come Mel Gaynor (batterista dei Simple Minds) e David Rhodes (chitarrista di Peter Gabriel).\nIl 1998 vede Mango partecipare ancora a Sanremo dove, insieme a Zen\u00eema, presenta il brano \"Luce\", che raggiunge il 6\u00ba posto in classifica.\nNel 1999 avviene nuovamente un cambio di casa discografica e con la WEA viene pubblicata la prima e unica raccolta ufficiale: \"Visto cos\u00ec\", contenente due inediti composti con il fratello Armando e con Pasquale Panella: \"Amore per te\" e \"Non dormire pi\u00f9\". L'album vince 4 dischi di platino per le oltre copie vendute.\nAnni duemila.\nMusica e attivit\u00e0 letteraria.\nNel 2000 scrive per Mietta \"Fare l'amore\", presentato al Festival di Sanremo di quell'anno, mentre nel 2002 pubblica \"Disincanto\". Grande successo ottiene il brano \"La rondine\" e anche la title track \"Disincanto\"; da segnalare inoltre la reinterpretazione di \"Michelle\" dei Beatles, eseguita a sei voci. \"Disincanto\" vende copie. L'album segna l'ultima collaborazione dei fratelli Mango, che interromperanno definitivamente i loro rapporti.\nNel 2004, con il disco \"Ti porto in Africa\", le sonorit\u00e0 tipicamente mediterranee vengono mescolate ad arrangiamenti rock, alla ricerca di nuovi suoni e altre sperimentazioni musicali. \"Ti porto in Africa\" si aggiudica il disco di platino e vende oltre copie. Nello stesso anno l'artista lucano pubblica un primo libro di poesie, intitolato \"Nel malamente mondo non ti trovo\", edito dalle Edizioni Pendragon e distribuito dalla \"Chiaroscuro\", contenente 54 liriche e alcune particolari illustrazioni fotografiche.\nNel 2005 Mango firma un nuovo contratto con la Sony BMG e pubblica l'album \"Ti amo cos\u00ec\", disco d'oro, dove nel brano \"Il dicembre degli aranci\" duetta con la moglie Laura Valente; durante le sessioni di registrazione dell'album si avvale della partecipazione del batterista Ian Thomas (Mick Jagger, Elton John). Nel disco reinterpreta anche una celebre canzone napoletana: \"I' te vurria vasa\"'. Nel 2007 il cantautore partecipa al Festival di Sanremo col brano \"Chiss\u00e0 se nevica\", duettando nella terza serata anche con Laura Valente e classificandosi al 5\u00ba posto. In contemporanea con il singolo sanremese pubblica l'album \"L'albero delle fate\", disco d'oro, e il secondo volume di poesie \"Di quanto stupore\", distribuito da \"Chiaroscuro-Edizioni Pendragon\".\nNel 2008 duetta con i Neri per Caso nella reinterpretazione del suo famoso brano \"Bella d'estate\". Il 19 settembre 2008 esce l'album di cover \"Acchiappanuvole\", titolo tratto da un verso della canzone \"Ragazzo mio\" di Luigi Tenco del 1964. Il nuovo lavoro viene anticipato dal singolo \"La stagione dell'amore\", cantata assieme al suo autore Franco Battiato. Il disco vede anche la collaborazione di Claudio Baglioni, con il quale Mango duetta in \"Amore Bello\". \"Acchiappanuvole\" \u00e8 certificato disco di platino.\nNell'aprile 2009 Mango partecipa all'incisione del brano \"Domani 21/04.2009\" di Mauro Pagani, i cui proventi sono devoluti alle popolazioni colpite dal terremoto dell'Aquila.\nFine carriera.\nDal 28 agosto 2009 \u00e8 in rotazione sulle radio nazionali il singolo \"Contro tutti i pronostici\", che anticipa l'uscita del doppio cd live \"Gli amori son finestre\", edito dalla Sony Music e pubblicato il 18 settembre. Il brano, che \u00e8 uno dei due inediti, \u00e8 scritto da una giovane rock band beneventana i Rei Momo, guest star in alcuni concerti dell\"'Acchiappanuvole Tour\". L'altro inedito, \"E poi di nuovo la notte\", \u00e8 composto dallo stesso Mango. \"Gli amori son finestre\" \u00e8 il titolo dell'omonima poesia recitata da Flavio Insinna e composta dal cantautore di Lagonegro.\nNello stesso anno partecipa alla realizzazione dell'album \"Q.P.G.A.\" di Claudio Baglioni, cantando il brano \"Io ti prendo come mia sposa\", e collabora al disco \"De La Buena Onda\" del chitarrista Flavio Sala, cantando \"Volver\", una canzone di Carlos Gardel.\nIl 24 maggio 2011 esce il ventesimo lavoro del cantautore, \"La terra degli aquiloni\", preceduto dal singolo \"La sposa\", canzone scritta con Pasquale Panella. Nel giorno dell'uscita del nuovo singolo il sito ufficiale si aggiorna e nasce la prima pagina ufficiale su Facebook. L'album vede la collaborazione di Pasquale Panella in tre canzoni e di Maurizio Fabrizio e Guido Morra nella canzone di chiusura \"Il rifugio\", oltre a due cover come \"Volver\" di Carlos Gardel e \"Starlight\" di The Supermen Lovers.\nNell'aprile 2013 Mango scrive insieme a Carlo De Bei e Cinzia Farolfi la canzone \"Voce senza voce\" interpretata da Mario Nunziante, ex concorrente di \"Amici\", e partecipa anche ai cori del brano.\nL'ultimo album \u00e8 \"L'amore \u00e8 invisibile\" (2014), su etichetta Columbia Sony Music. Nel disco vi sono tre inediti e riletture di musicisti come Sting, U2, Fabrizio De Andr\u00e9, Lucio Battisti, Beatles, Pino Daniele e una canzone della tradizione sarda intitolata \"No potho reposare\".\nMorte.\nLa sera del 7 dicembre 2014 il cantautore partecipa alla manifestazione in beneficenza \"World of Colours\", tenutasi al Palaercole di Policoro, in provincia di Matera. Durante l'evento, in favore dei bambini della Guinea Bissau, a cui partecipano anche personalit\u00e0 come Franco Fasano, Metis Di Meo e Dino Paradiso, Mango sale sul palco a mezzanotte, esibendosi per l'occasione davanti a quattromila persone. Durante l'esecuzione di \"Oro\", uno dei suoi pezzi pi\u00f9 celebri, accusa un malore e, chiedendo scusa al pubblico, interrompe l'esibizione. Portato nel retropalco, le condizioni appaiono subito gravi e, malgrado gli immediati soccorsi, l'artista muore prima di raggiungere l\u2019ospedale per un attacco cardiaco fulminante. Aveva 60 anni. A sua moglie Laura aveva confidato che avrebbe voluto morire sul palco: \"Disse in tempi non sospetti: \u00abcosa c\u2019\u00e8 di pi\u00f9 bello che morire mentre fai musica davanti alla gente, e cio\u00e8 mentre fai la cosa che ami di pi\u00f9?\u00bb\".\nIl 9 dicembre il fratello maggiore Giovanni si sente male durante la veglia funebre, probabilmente anche lui per un infarto o per un episodio cardiaco da stress; l'uomo, settantacinquenne, muore poco dopo l'arrivo in ospedale. Gli altri fratelli, Armando e Michele, giunti in ospedale per visitare Giovanni, anch'essi accusano un malore, ma dopo il ricovero vengono dimessi.\nLe esequie del cantautore vengono celebrate dall'arcivescovo Francesco Nol\u00e8 il 10 dicembre nella cattedrale della citt\u00e0 natale di Mango, Lagonegro, dove il cantautore era tornato a vivere da diversi anni. Alla funzione partecipano le autorit\u00e0 cittadine, il presidente della regione Basilicata Marcello Pittella, Mogol, Franz Di Cioccio e Franco Mussida della PFM, Maurizio Fabrizio, i discografici della Sony, gli amici delle radio, tra cui Paola Gallo di Radio Italia, e una grande folla di cittadini. Nel primo pomeriggio dello stesso giorno si tengono i funerali del fratello Giovanni, nella chiesa di San Giuseppe.\nA seguito dei funerali, il cantautore \u00e8 stato sepolto nel cimitero di Lagonegro.\nA quasi cinque anni dalla scomparsa, il 22 novembre 2019 viene pubblicato il cofanetto \"Tutto l\u2019amore che conta davvero\", che contiene i maggiori successi, collaborazioni artistiche, reinterpretazioni e altri brani meno noti del cantautore lucano.\nOmaggi postumi.\nNello stesso giorno della sua morte, Mango viene omaggiato da Fiorello nel suo show \"Fuori Programma\" su Radio 1. Il 10 dicembre 2014, Claudio Baglioni, durante la tappa potentina del suo \"ConVoi ReTour\", gli dedica il brano \"Amore bello\". Il 31 dicembre dello stesso anno, durante il programma \"Capodanno con Gigi D'Alessio\" in diretta da Piazza del Plebiscito a Napoli, Gigi d'Alessio omaggia il cantante con tutti i suoi ospiti..\nL'8 febbraio 2015 viene inaugurata la \"Sala Mango\", capannone dell'area live del Festival di Sanremo 2015. Durante la seconda serata del Festival, la valletta Roc\u00edo Mu\u00f1oz Morales si esibisce in un passo a due con il ballerino Fabrizio Mainini sulle note di \"Lei verr\u00e0\".\nIl 16 aprile 2016 \u00e8 stata inaugurata una piazza dedicata all'artista nella sua Lagonegro; presente all'evento anche Mogol. Il 26 settembre 2019 Willie Peyote pubblica \"Mango\", brano che rende omaggio all'artista e le sue scuse in punto di morte. Il 4 ottobre 2019 Renato Zero pubblica l'album \"Zero il folle\", che contiene il brano \"Quattro passi nel blu\", dedicato a tutti gli artisti scomparsi con cui aveva avuto un rapporto di amicizia, tra cui Mango.\nVita privata.\nMango ha sempre mantenuto un certo riserbo sulla sfera personale e limitato l'esposizione mediatica alla propria attivit\u00e0 artistica. Nel 2004 sposa Laura Valente, nota per essere stata la seconda cantante dei Matia Bazar, dopo una relazione incominciata nel 1983. La coppia ha avuto due figli: Filippo, nato nel 1995, e Angelina, nata nel 2001. Filippo \u00e8 batterista, mentre Angelina \u00e8 cantante; entrambi hanno collaborato con il padre sia in studio che in sede live."}
{"id": "101662", "revid": "367445", "url": "https://it.wikipedia.org/wiki?curid=101662", "title": "Ancarano (Italia)", "text": "Ancarano (\"'Ngar\u00e0\" in dialetto locale) \u00e8 un comune italiano di abitanti della provincia di Teramo in Abruzzo e fa parte della unione dei comuni Citt\u00e0 Territorio-Val Vibrata.\nGeografia fisica.\nIl comune di Ancarano si estende nella Val Vibrata, a sud del fiume Tronto. Il paese sorge su una collina, da dove si pu\u00f2 scorgere quasi l'intera media vallata del Tronto.\nIl territorio di Ancarano confina a nord con i comuni marchigiani di Ascoli Piceno, Colli del Tronto e Spinetoli, ad est con Controguerra e Torano Nuovo, a sud con Sant'Egidio alla Vibrata e Torano Nuovo, e ad ovest sempre con Sant'Egidio alla Vibrata.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nOrigini del nome.\nIl nome del paese di Ancarano deriva da un prediale composto dal nome latino di \"Anc(h) arius\" cui \u00e8 stato aggiunto il suffisso \"anus\".\nLo storico Sebastiano Andreantonelli attribuisce alla denominazione del borgo una correlazione ad Ancaria, divinit\u00e0 venerata nella citt\u00e0 di Ascoli Piceno, che, secondo quanto tramandato dagli storici locali, ebbe in questo luogo un tempio.\nEsiste un toponimo analogo, Localit\u00e0 Ancarano, nel Comune di Fabro (Terni), in territorio Alto Orvietano, in prossimit\u00e0 dell'antica Via Cassia/Traiana e poi Romea Teutonica, che potrebbe derivare da \u201cangara\u201d (dal persiano: ricovero, stazione per \"angari\", emissari, corrieri. Vedasi Ankara in Turchia). Forse vi esisteva una stazione di posta per i corrieri imperiali del \"Cursus Publicus\", poi denominata con termine persiano in epoca bizantina o longobarda, se si prende per buono il riferimento germanico.\nCi\u00f2 non esclude comunque la possibilit\u00e0 di un culto in zona alla dea etrusco-picena Ancaria.\nStoria.\nOrigini.\nA detta degli antichi storiografi Panfilo Serafini, Giamberardino Delfico e Niccola Palma, l'area di Ancarano sarebbe stata abitata sin dal I millennio a.C. dai Pelasgi, poi dai Piceni e gli Etruschi nell'VIII-VI secolo a.C. Le ipotesi di Palma e del Delfico sono state confermate dalla presenza di sepolcri neolitici, i cui corredi funebri sono stati conservati nel Museo archeologico a Campli (TE); dato il materiale d'importazione, le popolazioni della fascia collinare-costiera del teramano commerciarono con altre popolazioni che viaggiavano lungo l'Adriatico e con gli Etruschi.\nGli storico concordano col fatto che l'antico villaggio sorgesse dove si trova il borgo medievale, con un grande tempio dedicato alla dea Ancara, la divinit\u00e0 etrusca venerata dai Piceni, che popolavano queste contrade del teramano.\nMedioevo e Stato Pontificio.\nL'antico villaggio fu distrutto dalle orde di Saraceni nel IX secolo che assaltavano le coste e l'entroterra abruzzese, poi nuovamente dall'esercito di Carlo Magno, venuto a reprimere i Longobardi; Ancarano viene ricostruita come castello, e donata da Carlo al vescovo di Ascoli Piceno, divenendo residenza estiva del vescovo ascolano. Il palazzo vescovile si trovava bel centro di Ancarano, attuale palazzo comunale, ex asilo voluto dal benefattore Alessandro Spalazzi; era ben descritto con dei cassettoni nel soffitto.\nDal '300 al '400 Ancarano, per i confini naturali del fiume Tronto tra la Marca Anconetana e l'Abruzzo, soffr\u00ec le lotte intestine tra i vari signori. Il duca di Atri Giosia Acquaviva lott\u00f2 varie volte contro Francesco Maria Sforza, figlio di Muzio Attendolo, che governava la Marca per il possesso di Ancarano. Nel 1490 cessarono le ostilit\u00e0 per i confini territoriali di Ancarano, con la pace di Torano Nuovo, e secondo alcuni proprio per questo occasione, fu commissionata a Silvestro dell'Aquila (o Silvestro Ariscola di Giacomo di Sulmona) la statua rinascimentale della Madonna della Pace per l'omonima chiesa. Fino all'epoca della conquista spagnola dell'Abruzzo, Ancarano sub\u00ec le vessazioni dei duchi Acquaviva di Atri per il possedimento dei territori.\nNel 1527 la pestilenza coinvolse anche Ancarano, che svilupp\u00f2 il culto per San Rocco, edificandogli una cappella verso il cimitero. Sempre in questi anni, Ancarano viene assediata dal Duca d'Alba nell'ambito della guerra del Tronto contro il Papa per il prezzo del sale. Met\u00e0 borgo viene distrutto, ancora oggi \u00e8 possibile vedere la porzione mancante a nord, tuttavia il vescovo di Ascoli Monsignor Roverella aiuta gli ancaranesi a ricostruita il paese.\nEpoca moderna e contemporanea.\nNel 1818, dopo le guerre napoleoniche in cui Ancarano fece parte dello stato murattiano di Napoli, Ancarano entr\u00f2 nello Stato Pontificio insieme ad Ascoli; nel 1848 per breve tempo fece parte della Repubblica Romana di Mazzini. In seguito fu annessa al Regno delle Due Sicilie, fino a quando nel 1860 si vot\u00f2 il plebiscito all'annessione del Regno d'Italia. Ancarano vide passare il drappello di Vittorio Emanuele II in visita negli Abruzzi, per incontrare Garibaldi a Teano. Fu inclusa nel distretto di Teramo nell'Abruzzo Ulteriore I, e poi nel 1927 ufficialmente nella sua provincia.\nMonumenti e luoghi d'interesse.\nArchitetture religiose.\nParticolarmente pregiata \u00e8 la statua della Madonna, costata 54 ducati; dopo dei restauri dovuti al terremoto del 2009, il Bambino in braccio alla Madonna \u00e8 stato riposizionato accovacciato sul ventre, poich\u00e9 delle alterazioni maldestre lo avevano tenuti diritto, facendo perdere elasticit\u00e0 e plasticit\u00e0 rinascimentale alla statua, anche perch\u00e9 la Madonna ha il volto inclinato verso il basso, osservando il Bambino che guardai in alto e la benedice, mentre Lei prega assorta; i capelli sono fasciati da un fazzoletto usato dalle nobildonne del Rinascimento, la veste \u00e8 tutta dorata, nascondendo la sottoveste celeste.\nSociet\u00e0.\nEtnie e minoranze straniere.\nAll'inizio del 2016 la popolazione straniera residente ad Ancarano risulta essere il 6,3% del totale. La comunit\u00e0 pi\u00f9 numerosa \u00e8 quella cinese (2,3% del totale della popolazione residente); seguono quella albanese (1,2%) e quella rumena (0,9%).\nCollegamenti esterni.\nhttps://unknownplaces.blog/2022/01/03/ancarano/"}
{"id": "101664", "revid": "1903739", "url": "https://it.wikipedia.org/wiki?curid=101664", "title": "Iaid\u014d", "text": "Lo \u00e8 un'arte marziale giapponese, influenzata dalla dottrina zen, che trae le sue radici dalle antiche scuole di kenjutsu e iaijutsu frequentate dai buke in genere (ma specialmente dai samurai) e che hanno avuto il loro massimo splendore intorno al XVI secolo.\nLo \"iaid\u014d\" \u00e8 l'arte dell'estrazione della spada. Scopo ultimo di questa disciplina \u00e8 la perfetta e armonica unione con s\u00e9 stessi e con l'Universo.\nStoricamente, lo iaid\u014d trovava applicazione nei duelli tra \"samurai\" dove la morte di uno (o entrambi) i contendenti solitamente avveniva dopo uno o al massimo due scambi. Ovviamente in tali condizioni l'abilit\u00e0 tecnica richiesta era massima e infatti era altres\u00ec possibile che un duello si concludesse anche solo con l'estrazione della spada e il successivo singolo fendente. Ecco quindi spiegata l'importanza fondamentale dell'arte dell'estrazione della spada nella vita del \"samurai\".\nAl giorno d'oggi, e a cominciare dalla Restaurazione Meiji, lo studio della katana ha acquisito valore prettamente interiore, come mezzo di indagine del profondo alla scoperta dell'essere, ed \u00e8 in base a questi presupposti che le kory\u016b di kenjutsu e iaijutsu sono evolute verso il kend\u014d e lo iaid\u014d.\nL'essenza dello \"iaid\u014d\" \u00e8 racchiusa nella frase \"saya no uchi de katsu\" (\u9798\u306e\u5185\u3067\u52dd\u3064) (\u00abvincere [con la spada] nel fodero\u00bb, vincere senza sfoderare), ovvero avere e dimostrare una conoscenza tale da indurre l'avversario ad abbandonare la contesa ancora prima di averla iniziata. Tale principio \u00e8 espresso, ad esempio, da Yagyu Munenori nel suo trattato \"Heih\u014d kadensh\u014d\" ed esplicitato ne \u00abla spada che d\u00e0 la vita\u00bb (\"katsushinken\").\nLa disciplina \u00e8 praticabile sia da uomini e donne, senza limiti di et\u00e0. La diffusione della disciplina dello Iaido ha molti artefici in Giappone e nel mondo. Tra tutti questi, un ruolo di preminenza organizzativa, e nel numero di praticanti attivi nella disciplina, spetta alla All Japan Kendo Federation che nel tempo ha raccolto ed elaborato l'esercizio pratico di 12 \"kata\" \"seitei-iai\" ideali per avvicinarsi alla pratica e per approfondirla successivamente. Acquisita la padronanza di tali \"kata\" dopo un periodo di pratica variabile, ma comunque dell'ordine del paio d'anni, \u00e8 possibile approfondire lo studio dei vari stili delle diverse kory\u016b tradizionali, fra le quali una delle pi\u00f9 note \u00e8 la Muso Shinden Ry\u016b.\nLo \"iaid\u014d\", insieme al kend\u014d e al jodo, nella sua corrente maggiore per numero di praticanti, afferisce alla All Japan Kendo Federation (AJKF/ZNKR) e alla International Kendo Federation (FIK) che ne promuovono lo sviluppo a livello mondiale, mentre a livello europeo il riferimento \u00e8 la European Kendo Federation (EKF). In Italia lo \"iaid\u014d\" ZNKR (Seitei) \u00e8 promosso dalla Confederazione Italiana Kendo (l'unica riconosciuta dalla IKF e dall'EKF) e dalla Federazione Italiana Kendo (l'unica riconosciuta dall'antica Dai Nippon Butoku Kai). Una delle principali kory\u016b praticate in Italia \u00e8 la Hoki Ryu la cui pratica \u00e8 promossa dall'Istituto Iaido Italia."}
{"id": "101665", "revid": "767487", "url": "https://it.wikipedia.org/wiki?curid=101665", "title": "Rossella Marcone", "text": "Biografia.\nNel 1994 Rossella Marcone vince la gara finale del \"Superkaraoke\" di Fiorello. A met\u00e0 anni novanta canta il jingle in italiano dello spot della catena McDonald's, basato sulla canzone americana \"Close to you\". Rossella Marcone si fa poi notare a Sanremo Giovani 1994 con la canzone \"Cinque giorni\" di Michele Zarrillo, con la quale si classifica al 3\u00ba posto nell'eliminatoria della prima serata, nella sezione Interpreti, accedendo cos\u00ec di diritto al Festival di Sanremo 1995 con la canzone \"Un posto al sole\" con la quale conquista il quarto posto nella categoria delle Nuove Proposte.\nDopo il Festival esce il suo primo album \"Rossella Marcone\". I testi trattano principalmente il tema dell'amore. \"Se fossi un uomo\", tratta di un amore omosessuale tra due donne e delle difficolt\u00e0 che spesso nella vita quotidiana emergono nel momento in cui si parla di questo argomento in famiglia. Nell'album compare anche una personale interpretazione di Rossella del brano \"Cinque giorni\", portato al successo un anno prima da Michele Zarrillo. La maggior parte dei pezzi \u00e8 firmata da Federico Cavalli e Pietro Cremonesi, che, assieme ad Angelo Valsiglio, avevano scritto tutti i brani del primo album di Laura Pausini, compresi \"La solitudine\" e \"Non c'\u00e8\". L'album ottiene un buon riscontro di vendite. Il brano \"Non innamorarti mai\" nell'estate di quell'anno ottiene un ottimo apprezzamento.\nL'album successivo \"Una vita migliore\", uscito nel 1996 contestualmente al Festival di Sanremo, \u00e8 una riedizione del precedente con l'aggiunta di due brani, \"Una vita migliore\" (il pezzo sanremese) e \"Stai con lei\", pi\u00f9 la rivisitazione di \"Resta\". A Sanremo Rossella quell'anno partecipa in gara nella categoria Big, accreditandosi il quattordicesimo posto.\nNel 1997 partecipa in coppia con Ike Therry al Disco per l'estate, presentato da Paolo Bonolis e Renato Zero, classificandosi al secondo posto nella categoria emergenti con il brano \"Qui io e te\". Nella primavera del 1998 partecipa a \"Mattina in famiglia\" su Rai 2, dove canta la cover di Gianni Morandi \"La mia nemica amatissima\", inclusa in \"InnaMorandi\", album tributo realizzato insieme a Mina, Fiorello, Loredana Bert\u00e8. In quella sede annuncia di aver cambiato genere passando dal pop al rock. Annuncia inoltre un nuovo album che sarebbe dovuto uscire qualche mese dopo, ma che tuttavia non venne mai distribuito.\nNel 1998 esce il singolo \"One Love\", il cui videoclip viene trasmesso da Mach Music e TMC 2 e dalle radio. All'inizio del 1999 esce il singolo \"Voglio rompere\", pubblicato con il nuovo nome d'arte Ross, che contiene anche l'inedita ballata pop \"Primavera\".\nMalgrado sia in programma un album completo (si parla anche di una traduzione dell'album in inglese e in spagnolo), questo non accadde. In compenso \u00e8 lei ad aprire l'unica data italiana dei Deep Purple a Brescia, con un pubblico di 45000 persone. Nel 2000, pubblica il singolo \"Follow\", che ottiene un discreto successo in Spagna, Francia e Germania. Nel 2001 pubblica il singolo \"Phantom in my life\" mentre nel 2002 \u00e8 autrice e interprete del pezzo dance \"I Just wanna love\". Dal 2006 \u00e8 animatrice musicale, nonch\u00e9 ospite fissa nella trasmissione di Sky \"Calcio Sprint\"."}
{"id": "101666", "revid": "93556", "url": "https://it.wikipedia.org/wiki?curid=101666", "title": "Raffaella Cavalli", "text": "Biografia.\nFece giovanissima un paio di apparizioni al Festival di Sanremo nel 1995 e nel 1996 (rispettivamente con le canzoni \"\"Sentimento\" e \"Sar\u00f2\"\"), cosa che le permise di farsi conoscere al pubblico.\nDotata di un timbro vocale piacevole, il suo autore era Angelo Valsiglio, lo stesso dei primi due album di Laura Pausini.\nDel 1996 \u00e8 anche il suo primo album \"Raffaella\", disco che, oltre ai due brani sanremesi, comprende il singolo \"Un Natale che non finir\u00e0\", cover della canzone scritta da Ivana Spagna (inclusa nell'album della stessa cantante \"Siamo in due\" del 1995). Nel 1997 l'album d'esordio ottiene ottimi consensi in Sud America.\nNel 2000 esce il suo secondo disco \"Buonamore\", che vede la collaborazione di Danilo Amerio nel brano \"Irraggiungibile\"; \u00e8 speaker dell'emittente radiofonica \"Radio Gamma\" e lead vocal della band \"Soul Tribe\"."}
{"id": "101667", "revid": "125952421", "url": "https://it.wikipedia.org/wiki?curid=101667", "title": "Gigi Finizio", "text": "Biografia.\nGli inizi e gli anni ottanta.\nNato nel Rione Sanit\u00e0, inizi\u00f2 a cantare all'et\u00e0 di 7 anni con le canzoni di Sergio Bruni e all'et\u00e0 di 9 anni super\u00f2 brillantemente l\u2019esame SIAE debuttando nel 1974 con l'album \"For'a scola\", seguiti da \"Dint'o culleggio\", \"Prime esperienze\" e \"Azzurro azzurro\". \u00c8 considerato da Nino D'Angelo una delle pi\u00f9 belle voci partenopee.\nNel 1975 scrive numerosi testi per il giovane cantante Patrizio tra cui ricordiamo il primo singolo di successo \"Pap\u00e0 \u00e8 Natale\" e nel 1976 scrive per il cantautore napoletano Nino D'Angelo quello che sar\u00e0 il suo primo album di successo dal titolo \"A storia mia\". \nNel 1980 canta con la sorella Rosaria \"Gioia\" e nel 1982 usc\u00ec l'album \"Smania\" con gli arrangiamenti di Augusto Visco e seguiti da \"Dedicate all'amore\" nel 1983 e da \"A te donna\" nel 1984, album che ebbe molto successo con il singolo \"Odio\", che vender\u00e0 decine di migliaia di copie.\nNel 1985 usc\u00ec l'ottavo album \"Intimit\u00e0\" con il brano \"Domani\" in coppia con la giovane Maria Nazionale. Si ricordano inoltre altri grandi successi come \"Avrei voluto, Una semplice sera\" e \"Fingere\".\nPoi seguono gli album \"Storie\" del 1986, \"Eccentrico\" del 1988 in cui usc\u00ec il singolo di successo \"Camera 18\", \"Una vita, una storia\" del 1989 e \"10 stupende storie d'amore\" nel 1990. Tra il 1987 e il 1989 usc\u00ec il suo doppio album chiamato \"Le classiche napoletane vol.1 - 2\".\nGli anni novanta.\nNel 1990 pubblica la raccolta \"Una semplice sera\" contenente canzoni appartenenti agli album precedenti degli anni ottanta.\nNel 1991 pubblica un album in coppia con Mauro Nardi chiamato \"Napoli oggi ieri e domani\", album diviso in due: una met\u00e0 di Finizio che comprende le canzoni dell'album \"Nato da... un amore in comune - la musica\" e il video di \"Una storia che non va\" e un'altra met\u00e0 di Nardi, con l'album \"Gocce di musica\". Nello stesso anno usc\u00ec l'album \"Ora pi\u00f9 di prima\", che contiene i singoli \"Cinque giorni\" e \"Verimmece annascuso\" e i brani degli anni ottanta nella nuova versione. Nel 1992 esce l'album \"Io... Gigi Finizio\" e l'anno successivo \"Crescendo nell'amore\", album in cui il compositore napoletano riscuote molto successo.\nNel 1994 pubblica una sua raccolta di successi chiamata \"Solo nell'anima\", in cui contiene anche una reinterpretazione del brano di Mauro Nardi \"Un'estate al mare\" e il singolo inedito \"Ritorna amore\".\nNel novembre 1994 Finizio partecipa alla selezione di Sanremo Giovani con la canzone \"Scacco matto\" classificandosi al 1\u00ba posto nella sezione cantautori.\nQuindi nel 1995 partecipa al 45\u00ba Festival di Sanremo nella sezione Giovani con il brano \"Lo specchio dei pensieri\", che ottiene il 3\u00ba posto. In quel periodo ottenne il suo primo contratto discografico con la Fonit Cetra che pubblic\u00f2 il venticinquesimo album, con lo stesso titolo del brano sanremese. Nello stesso anno Pippo Baudo lo chiama a \"Sanremo Top\" e in quell'occasione lo invita a duettare live con Giorgia nella canzone \"Io te vurria vas\u00e0\".\nNel 1996 torna al Festival di Sanremo nella sezione Big con il brano \"Solo lei\", che si classifica diciassettesimo. Subito dopo esce l'album \"Finizio\" realizzato con musicisti del panorama musicale italiano e internazionale, quali Charlie Cannon, Orlando Johnson, Joy Garrison, Crystal White, Lele Melotti, Antonio Annona, Ernesto Vitolo, Roberto Guarino.\nNel 1997 Finizio \u00e8 scritturato dal regista Tato Russo per rappresentare nel ruolo del protagonista, il Musical \"Masaniello\", una produzione del Teatro Bellini di Napoli che ha portato in scena 100 attori e un'orchestra di 34 elementi.\nNello stesso anno partecipa al programma Viva Napoli prodotto da Mike Bongiorno, dove canta in coppia con Paola Folli ottenendo il premio della critica con il brano \"Resta Cu'mm\u00e8\" e \"Accarezzame\". In quel periodo Paolo Limiti lo invita nel suo programma e, in occasione della festa della Repubblica Italiana in diretta Rai da New York, gli fa rappresentare i napoletani nel mondo.\nNel 1998 esce il suo nuovo singolo \"Fammi riprovare\", che ottiene un discreto successo e viene riproposto per svariati mesi dalle principali emittenti radiofoniche partenopee.\nNel 1999 pubblica il suo ventisettesimo album dal nome \"Solo Finizio\" prodotto dalla Duck Record.\nGli anni duemila.\nNel 2000 escono altre due raccolte \"Tutto il meglio - Il cuore nel caff\u00e8\" e \"Tutto il meglio - Lo specchio dei pensieri\".\nIl 2 giugno 2002 pubblica il ventottesimo album \"Come intendo io\" (prodotto dalla Bieffe Production e distribuito dalla \"Zeus\") contenente nove brani inediti pi\u00f9 \"Corazon part\u00eco\" di Alejandro Sanz. L\u2019omonimo album vender\u00e0 oltre 40.000 copie. \nNel 2002 esce il singolo \"\"Amore Amaro\", che viene riconosciuto dalla FIMI, Disco d'oro.\nNel 2003 prende vita l'album \"Finizio Live\"\" che termina con le riprese dagli eventi del Teatro Palapartenope e dal Teatro Politeama di Napoli. Gli eventi hanno registrato il tutto esaurito.\nNel 2004 compone con Gigi D'Alessio,Lucio Dalla e Sal Da Vinci il singolo \"Napule\".\nDa quel momento Gigi D'Alessio riconosce in Finizio la pi\u00f9 straordinaria voce che Napoli possa attualmente avere.\nNel 2005 \u00e8 in diretta a Radio Video Italia per presentare il suo ultimo lavoro discografico \"Per averti\" e duetta con M'barka Ben Taleb per portare avanti un progetto musicale che esalti il legame tra le due culture musicali mediterranee, quella tunisina e quella napoletana. L'omonimo album rester\u00e0 per 11 settimane nella classifica FIMI tra i dischi pi\u00f9 venduti.\nNel 2006 partecipa al Festival di Sanremo per la terza volta insieme a I ragazzi di Scampia con il singolo \"Musica e speranza\" arrivando 3\u00ba nella sezione \"Gruppi\", facendo uscire il suo album omonimo che sar\u00e0 molto apprezzato dalla critica e che rimarr\u00e0 per 5 settimane nella classifica FIMI tra i dischi piu\u2019 venduti. \nNello stesso anno Finizio \u00e8 all'Arena Flegrea presentando \"Musica e speranza in tour\" il suo spettacolo composto da balli, musica, iniziative benefiche e l'intervento di personaggi del mondo dello spettacolo.\nL'evento registra pi\u00f9 di 14.000 spettatori.\nNel 2009 sono usciti i singoli: \"E tu mi manchi\", (cover di una canzone (omonima) di Francesco Calabrese), \"Voglio dirti che...\" e \"Regalarti l'anima\", tutti fanno parte dell'album Regalarti l'anima che rester\u00e0 nella classifica FIMI per 9 settimane.\nGli anni duemiladieci.\nNel 2010 parte \"Regalarti l'anima in tour\" con concerti in tutta Italia e in Europa, partecipando anche ad un progetto con Ramona Badescu, dall'album \"Jumi Jama\", met\u00e0 rumeno e met\u00e0 napoletano.\nNel 2011 esce il singolo: \"Pi\u00f9 che posso\", che d\u00e0 al nome all'album omonimo \"Pi\u00f9 che posso\" prodotto dalla Sony Music: che \u00e8 un insieme di raccolte di successi della met\u00e0 degli anni novanta e duemila e infine \"Ragazzo padre\", brano appartenente all'album \"Storie\".\nNel maggio 2011 ha cantato i suoi successi al Colosseo di Roma.\nNel settembre 2011 \u00e8 in scena all\u2019Acciaieria Sonora di Napoli, in uno dei pi\u00f9 grandi concerti della sua carriera, davanti a pi\u00f9 di 10.000 persone.\nNel 2012 esce il suo nuovo album live, contenente brani dell'album \"Regalarti l'anima\", una raccolta del suo passato, un nuovo singolo dal nome \"Basterebbe\" e il suo precedente singolo estivo \"Pi\u00f9 che posso\". Resta per 6 settimane nella classifica FIMI tra i dischi pi\u00f9 venduti.\nNel 2013 esce il suo nuovo album Buona Luna (che rimarr\u00e0 per 4 settimane nella classifica FIMI) che presenta all\u2019Arena Flegrea di Napoli accompagnato dal comico Alessandro Siani e dal rapper Clementino. L'evento riscuote un ottimo successo con pi\u00f9 di 8.000 spettatori.\nIl 2018 segna, dopo quasi 5 anni di assenza dalle scene musicali, il ritorno dell'artista Gigi Finizio con un ambizioso progetto dal nome \"Io Torno\", album di inediti diviso in 2 parti.\nNel dicembre 2018 esce sul mercato \"Io torno a casa\", prima parte del progetto discografico che oltre a contenere l'omonimo singolo, versione rivista in italiano della hit brasiliana \"Escreve ai\" di Luan Santana, \u00e8 corredato da 5 inediti. L'album, prodotto dal maestro Diego Calvetti, esplora sonorit\u00e0 differenti e moderne. \nNel novembre 2019 esce il nuovo singolo \"Io non mi arrendo\" che segna il preludio ad \"Io torno p.te 2\"\nNel dicembre 2021 \u00e8 in scena al Teatro Palapartenope col suo concerto-evento \"Io Torno\", riscuotendo un grande successo davanti ad oltre 6.000 spettatori.\nNel 2022 parte il suo sedicesimo tour \"Io torno live\", con concerti in tutta Italia."}
{"id": "101668", "revid": "308552", "url": "https://it.wikipedia.org/wiki?curid=101668", "title": "Certificato digitale", "text": "Nella crittografia asimmetrica un certificato digitale \u00e8 un documento elettronico che attesta l'associazione univoca tra una chiave pubblica e l'identit\u00e0 di un soggetto (una persona, una organizzazione, un hardware, un software, un file, etc) che dichiara di utilizzarla nell'ambito delle procedure di cifratura asimmetrica e/o autenticazione tramite firma digitale.\nIl certificato digitale contiene informazioni sulla chiave, informazioni sull'identit\u00e0 del proprietario (denominato soggetto) e la firma digitale di un'entit\u00e0 che ha verificato i contenuti del certificato (denominato emittente). Se la firma \u00e8 valida e l'applicazione che esamina il certificato si affida all'emittente, allora pu\u00f2 utilizzare tale chiave per comunicare in modo sicuro con il soggetto del certificato. Nella crittografia email, nella firma di codice e nei sistemi di firma elettronica, un soggetto del certificato \u00e8 tipicamente una persona o un'organizzazione.\nTale certificato, fornito da un ente terzo fidato e riconosciuto (\"trusted\") come autorit\u00e0 di certificazione (CA), \u00e8 a sua volta autenticato per evitarne la falsificazione sempre attraverso firma digitale ovvero cifrato con la chiave privata dell'organizzazione stessa (CA) la quale fornisce poi la rispettiva chiave pubblica associata per verificarlo.\nIl formato pi\u00f9 comune per i certificati di chiave pubblica \u00e8 definito da X.509. Poich\u00e9 X.509 \u00e8 molto generale, il formato \u00e8 ulteriormente vincolato dai profili definiti per alcuni casi di utilizzo, come ad esempio l'infrastruttura di chiave pubblica (X.509) come definito in RFC 5280. Il certificato digitale \u00e8 impossibile da duplicare o falsificare e pu\u00f2 essere facilmente verificato online (o via cellulare) dal possibile acquirente. Il \"costo marginale di produzione\" del certificato digitale \u00e8 vicino allo zero, il che vuol dire che sarebbe possibile proteggere anche oggetti di prezzo unitario relativamente basso.\nDescrizione.\nPatent.\nIl Brevetto Italiano con estensione Europea di questa nuova metodologia di certificazione digitale \u00e8 stata depositata con priorit\u00e0 dal 20/02/2012 e Patent definitivo rilasciato 26/06/2020.\nSostenibilit\u00e0.\nPromuove politiche di sostenibilit\u00e0 ambientale per ridurre e addirittura eliminare l\u2019uso della carta contribuendo alla gestione responsabile del patrimonio forestale globale.\nTrust.\nNella certificazione digitale e argomenti correlati, si usa spesso il termine \"trust\". Trust, in inglese informatico, significa genericamente \"fiducia\" o '\"accordo fiduciario\". \"Trusted\" significa \"fidato\" nel senso di \"affidabile, garantito, riconosciuto\". A volte i testi originali in inglese vengono resi in italiano senza tradurre trust oppure lasciandolo in inglese. In pratica, trust \u00e8 sia il concetto che la metodologia che permettono di essere \"fiduciosi\" (perch\u00e9 garantito dall'autorit\u00e0 a capo del trust) della sicurezza del sistema (operazione, firma, driver, comunicazione, rete, software, ecc.).\nScopo.\nLo scopo principale di un certificato digitale \u00e8 crittografare comunicazioni o informazioni o, meglio, fornire gli elementi fidati (\"trusted\") che presiedono il processo di cifratura. I certificati sono utili per la crittografia a chiave pubblica quando usata su larga scala. Infatti, scambiare la chiave pubblica in modo sicuro tra gli utenti diventa impraticabile, se non impossibile, quando il numero di utenti comincia a crescere. I certificati digitali sono una soluzione per superare questa difficolt\u00e0.\nLo scopo del certificato digitale \u00e8 quello di garantire che una chiave pubblica sia associata alla vera identit\u00e0 del soggetto che la rivendica come propria.\nIn un sistema a crittografia asimmetrica ci\u00f2 pu\u00f2 essere molto importante: infatti, ogni messaggio crittografato con una data chiave pubblica pu\u00f2 essere decrittato solo da chi possiede la relativa chiave privata (caso della cifratura asimmetrica); per cui, se siamo sicuri che la chiave pubblica appartiene a \"\"Mario Rossi\" allora siamo anche sicuri che solo \"Mario Rossi\" potr\u00e0 leggere i messaggi crittati con quella chiave pubblica in quanto possessore della rispettiva chiave privata.\nVale inoltre anche il viceversa: se possiamo decriptare un messaggio con quella chiave pubblica allora siamo sicuri che quel messaggio \u00e8 stato criptato da \"Mario Rossi\" garantendone l'autenticazione (caso della firma digitale) (anche se ci\u00f2 non implica che quel messaggio sia stato inviato da \"Mario Rossi\" cio\u00e8 sia passibile di attacchi di tipo \"man in the middle\").\nFunzionamento.\nIn principio quindi se \"Mario Rossi\" voleva inviare/ricevere un messaggio cifrato oppure voleva firmare digitalmente un documento doveva divulgare la sua chiave pubblica agli altri attori della comunicazione. Ogni persona che la possedeva poteva inviargli o ricevere da lui messaggi sicuri tramite cifratura asimmetrica con quella chiave pubblica oppure ricevere da lui documenti firmati con la chiave privata per poi verificare la firma con la suddetta chiave pubblica; tuttavia qualsiasi individuo poteva divulgare una differente chiave pubblica (di cui conosceva la relativa chiave privata) e dichiarare che era la chiave pubblica di \"Mario Rossi\".\nPer evitare questo problema, \"Mario Rossi\" inserisce allora la sua chiave pubblica in un certificato firmato da una terza parte fidata (\"trusted third party\"): tutti quelli che riconoscono questa terza parte devono semplicemente controllarne la firma per decidere se la chiave pubblica appartiene veramente a \"Mario Rossi\".\nIn una PKI, la terza parte fidata sar\u00e0 un'autorit\u00e0 di certificazione che apporr\u00e0 anch'essa una firma sul certificato per validarlo. Nel web of trust, invece, la terza parte pu\u00f2 essere un utente qualsiasi (ovvero la firma \u00e8 quella o dello stesso utente (un'auto-certificazione) oppure di altri utenti (\"endorsements\"\")) e sar\u00e0 compito di chi vuole comunicare con \"Mario Rossi\" decidere se questa terza parte \u00e8 \"abbastanza fidata\".\nIn entrambi i casi, la firma \"certifica\" che la chiave pubblica dichiarata nel certificato appartiene al soggetto descritto dalle informazioni presenti sul certificato stesso (nome, cognome, indirizzo abitazione, indirizzo IP, etc.).\nTipi di certificato.\nTLS/SSL server certificato.\nIl TLS (precedentemente noto come SSL) \u00e8 un server richiesto per presentare un certificato come parte della configurazione iniziale della connessione.\nUn client che si connette a tale server eseguir\u00e0 l'algoritmo di convalida del percorso di certificazione:\nIl nome host principale (nome di dominio del sito) viene elencato come Nome comune nel campo Oggetto del certificato. Un certificato pu\u00f2 essere valido per pi\u00f9 nomi host (pi\u00f9 siti web). Tali certificati sono comunemente denominati certificati SAN (Subject Alternative Name) o certificati di comunicazione unificata (certificati UCC). Se alcuni dei nomi host contengono un asterisco (*), un certificato pu\u00f2 anche essere chiamato un certificato wildcard.\nUn server TLS pu\u00f2 essere configurato con un certificato auto-firmato. In questo caso, i client non saranno in genere in grado di verificare il certificato e terminano la connessione a meno che il controllo dei certificati non sia disattivato.\nTLS/SSL client certificato.\nI certificati client sono meno comuni dei certificati server e vengono utilizzati per autenticare il client che si connette a un servizio TLS, ad esempio per fornire un controllo di accesso. Poich\u00e9 la maggior parte dei servizi fornisce l'accesso agli individui, piuttosto che ai dispositivi, la maggior parte dei certificati client contengono un indirizzo email o un nome personale piuttosto che un nome host. Inoltre, poich\u00e9 l'autenticazione \u00e8 di solito gestita dal provider di servizi, i certificati client non vengono generalmente rilasciati da una CA pubblica che invece fornisce certificati server. I certificati client sono supportati da molti browser Web, ma la maggior parte dei servizi utilizza password e cookie per autenticare gli utenti, anzich\u00e9 i certificati client.I certificati client sono pi\u00f9 comuni nei sistemi RPC, in cui vengono utilizzati per autenticare i dispositivi per garantire che solo dispositivi autorizzati possano effettuare chiamate RPC.\nStruttura dei Certificati.\nLa struttura di un certificato digitale X.509 v3 \u00e8 la seguente: \nEmail certificata.\nNel protocollo S/MIME per l'e-mail protetta, i mittenti devono scoprire quale \u00e8 la chiave pubblica da utilizzare per un determinato destinatario. Ottengono queste informazioni da un certificato di posta elettronica. Alcune autorit\u00e0 di certificazione pubbliche di fiducia forniscono certificati di posta elettronica, ma pi\u00f9 comunemente S/MIME viene utilizzato quando si comunica all'interno di un'organizzazione specifica e tale organizzazione gestisce la propria CA, che \u00e8 attendibile dai partecipanti a quel sistema di posta elettronica.\nCertificato di firma del codice.\nI certificati possono anche essere utilizzati per convalidare le firme sui programmi per garantire che non siano stati manomessi durante la consegna.\nAuthenticode \u00e8 un esempio di uno schema di firma di codice.\nCertificato Qualificato.\nUn certificato qualificato \u00e8 un certificato che identifica un individuo, tipicamente per scopi di firma elettronica. Questi sono comunemente usati in Europa, dove la normativa eIDAS standardizza e richiede il loro riconoscimento.\nCertificato Intermedio.\nUn certificato intermedio \u00e8 utilizzato per firmare altri certificati, che non sono auto-firmati. Un certificato intermedio deve essere firmato da un altro certificato intermedio o un certificato di origine.\nCertificato auto-firmato.\nUn certificato con un soggetto che corrisponde all'emittente e una firma che pu\u00f2 essere verificata con la propria chiave pubblica. La maggior parte dei tipi di certificato pu\u00f2 essere autoscritta. I certificati auto-firmati sono anche spesso denominati certificati petroliferi per sottolineare la loro non fiducia.\nContenuto di un certificato.\nUn certificato tipicamente include:\nIl tutto \u00e8 firmato da una terza parte fidata.\nValidit\u00e0 e liste di revoca.\nUn certificato solitamente ha un intervallo temporale di validit\u00e0, al di fuori del quale deve essere considerato non valido.\nUn certificato pu\u00f2 essere revocato se si scopre che la relativa chiave privata \u00e8 stata compromessa, oppure se la relazione specificata nello stesso (cio\u00e8 la relazione tra un soggetto ed una chiave pubblica) \u00e8 incorretta o \u00e8 cambiata; questo potrebbe succedere se, per esempio, una persona cambia lavoro oppure indirizzo. Ci\u00f2 significa che un utente oltre a controllare che il certificato sia fidato (verificare che sia firmato da una CA riconosciuta) e non sia scaduto dovrebbe controllare anche che non sia stato revocato. Questo pu\u00f2 essere fatto attraverso la lista dei certificati revocati (CRL). Una funzione chiave della PKI \u00e8 proprio quella di tenere aggiornata la CRL. Un altro modo per verificare la validit\u00e0 di un certificato \u00e8 quello di interrogare la CA attraverso un protocollo specifico come, per esempio, Online Certificate Status Protocol (OCSP).\nStandard di certificati.\nLo standard pi\u00f9 comune per i certificati \u00e8 ITU-T X.509. X.509 \u00e8 stato adattato ad Internet dal gruppo di lavoro PKIX dell'IETF (\"IETF PKIX Working Group\").\nApplicazioni.\nI certificati digitali si utilizzano come uno dei metodi per implementare la sicurezza. Di seguito alcuni di questi utilizzi.\nSiti web.\nL'uso pi\u00f9 comune dei certificati digitali \u00e8 per l'accesso ai siti web via HTTPS, ossia HTTP su protocollo sicuro SSL. Attraverso i certificati possiamo accertarci che il server a cui ci si \u00e8 connessi \u00e8 \"autentico\", ovvero \u00e8 effettivamente quello che dichiara di essere. Il protocollo SSL prevede che, alla connessione, il server fornisca il proprio certificato digitale; se il certificato digitale \u00e8 firmato da un'autorit\u00e0 di certificazione da noi riconosciuta, e la decifratura della firma del certificato va a buon fine, allora possiamo utilizzare la chiave pubblica presente nello stesso per avviare una comunicazione sicura.\nConnessioni di rete.\nPer garantire che la connessione di rete sia cifrata si utilizzano i certificati digitali. Il protocollo Kerberos \u00e8, ad esempio, garantito da un certificato digitale. Diverse organizzazioni pubbliche e private provvedono a far utilizzare certificati digitali propri per la connessione wireless.\nPosta elettronica certificata.\nI provider che forniscono il servizio PEC sigillano ciascun messaggio con il relativo certificato.\nFirma elettronica avanzata.\nLa Firma elettronica avanzata e le sue derivazioni basano la loro caratteristica di autenticit\u00e0 su un certificato digitale.\nMarca temporale.\nLa marca temporale \u00e8 un servizio che utilizza un certificato digitale (sigillo di data certa).\nTimbro digitale.\nAccorgimento della PA italiana (seppur basata su metodologie internazionali), il timbro digitale ricorre ad un certificato digitale per garantire la validit\u00e0 del documento stampato (su carta)."}
{"id": "101670", "revid": "287204", "url": "https://it.wikipedia.org/wiki?curid=101670", "title": "F\u00e1tima (Portogallo)", "text": "F\u00e1tima \u00e8 una localit\u00e0 portoghese di 11.596 abitanti, \"freguesia\" appartenente al comune (\"concelho\") di Our\u00e9m.\nNei suoi dintorni si trova il santuario di Nostra Signora di F\u00e1tima nella Cova da Iria, uno dei pi\u00f9 importanti santuari mariani del mondo, legato alle apparizioni della Madonna nel 1917 a tre piccoli pastori (L\u00facia dos Santos, Francesco Marto e Giacinta Marto).\nGeografia fisica.\nL'abitato, situato grossomodo nel centro della nazione, dista 187\u00a0km (sud) da Porto e 123 (nord) da Lisbona.\nSi trova a 30\u00a0km dalle monastero di Alcoba\u00e7a e Tomar, importanti centri dell'ordine cistercense e templare.\nStoria.\nIl luogo prese il nome da una chiesa fatta costruire da Mafalda di Savoia (1125-1157), sposa del primo re lusitano dom Alfonso Henriques (1128-1185). A questa regina si doveva la conversione della giovane Fatima, fatta prigioniera dai cavalieri cristiani che combattevano l'Islam in Portogallo. La regina si affezion\u00f2 alla giovane, le fece dare un'istruzione, impartire il battesimo e le trov\u00f2 un marito fra i giovani della nobilt\u00e0 lusitana. Mafalda poi volle essere sepolta accanto a lei.\nDa allora la storia dei Savoia s'intreccia a quella del Portogallo.\nIl 16 ottobre 1454, la monaca e poi Beata Filippina de' Storgi, in punto di morte, predisse alle consorelle che la Madonna sarebbe apparsa a Fatima in Portogallo, e altri avvenimenti della Casata. \nApparteneva alla stessa famiglia di Mafalda, fondatrice della chiesa di Fatima, anche Margherita di Savoia, la prima badessa del convento di Alba.\nFilippina de' Storgi era la figlia di Filippo II di Savoia-Acaia e ignorava che il padre era stato fatto annegare il 20 dicembre 1368 nel lago di Avigliana (una leggenda narra invece che riusc\u00ec a scampare alla morte e si rec\u00f2 come pellegrino a Fatima e in altri santuari di Francia).\nNel 1917 tre giovani pastori riferirono di aver visto apparire la figura di una donna vestita di bianco con in mano un rosario, che identificarono con la Madonna, 5 volte dal 13 maggio fino al 13 ottobre in un luogo chiamato \"Cova da Iria\".\nFatima \u00e8 stata elevata al rango di citt\u00e0 il 12 luglio 1997, e attualmente \u00e8 presente un forte movimento locale per farla passare da \"freguesia\" a \"concelho\", creando un comune autonomo da \"Our\u00e9m\".\nSociet\u00e0.\nReligione.\nFra maggio e ottobre, il dodicesimo e il tredicesimo giorno di ogni mese sono i momenti in cui i pellegrinaggi al santuario sono pi\u00f9 frequenti, la gente si affolla nel grande piazzale e si svolgono i pi\u00f9 importanti riti, processioni notturne con fiaccole e candele, messe e benedizioni all'aperto. Alcuni fedeli, in segno di devozione e di mortificazione della propria carne, attraversano in ginocchio il piazzale e salgono la gradinata di accesso alla basilica. Una struttura in vetro e cemento copre la cappella costruita dopo l'apparizione situata su un lato del piazzale e un edificio ospita la sede della direzione del santuario, i servizi di assistenza per i pellegrini.\nOspita uno studio fisso della stazione televisiva cattolica italiana Telepace e della stazione televisiva cattolica portoghese Angelus TV."}
{"id": "101671", "revid": "1745361", "url": "https://it.wikipedia.org/wiki?curid=101671", "title": "Giocatore", "text": "Il giocatore \u00e8 il partecipante ad un gioco. Nella maggioranza dei casi sono presenti almeno due giocatori, ma in alcuni tipi di gioco (come i solitari) ve ne \u00e8 soltanto uno.\nConcetto di giocatore nelle competizioni.\nUn giocatore pu\u00f2 competere individualmente oppure insieme ad altre persone, formando un gruppo: i risultati ottenuti dallo stesso sono collettivi. \u00c8 proclamato vincitore il partecipante che riporta il miglior punteggio: in caso di parit\u00e0, sono talvolta previsti criteri discriminanti (per esempio lo spareggio). Il concetto non \u00e8 diffuso universalmente: in Giappone, ad esempio, un pareggio \u00e8 considerato una vittoria per entrambi i partecipanti, mentre esistono giochi che prevedono vincitori multipli. Alcuni giochi da tavolo prevedono la possibilit\u00e0 di vincitori multipli, per esempio \"Cosmic Encounter\" o \"Bang\", mentre altri sono cooperativi e i giocatori devono vincere collettivamente il gioco, per esempio in \"Shadows over Camelot\".\nI giocatori possono essere umani o essere gestiti da un'intelligenza artificiale. In quest'ultimo caso ai giocatori \"controllati dal computer\" vengono normalmente date le stesse opzioni di gioco di un giocatore umano ed un livello di abilit\u00e0 predeterminato dai programmatori e vincolato dalle limitazioni della detta intelligenza artificiale.\nCi sono delle controversie su cosa costituisce un giocatore, specialmente in situazioni computerizzate. Ad esempio, il master di un gioco di ruolo potrebbe non essere considerato un giocatore, o in un videogioco il computer potrebbe essere considerato giocatore, moderatore o semplicemente medium del gioco.\nNumero di giocatori.\nIl numero di giocatori, o partecipanti, ad un gioco cambia notevolmente in base alla natura di esso. A titolo d'esempio mentre i giochi di carte o i giochi da tavolo hanno dai 2 agli 8 giocatori (per ragioni logistiche), ai videogiochi di ruolo online possono partecipare anche migliaia di giocatori contemporaneamente. Alcune fonti ritengono che la popolarit\u00e0 del Poker stia proprio nel numero di giocatori, in quanto come possono partecipare due persone possono parteciparne dieci.\nDi seguito sono riportati alcuni giochi che vengono fatti adattare al numero di giocatori:\nIn ambito sportivo.\nNegli sport di squadra il termine indica l'atleta appartenente ad una squadra."}
{"id": "101672", "revid": "767487", "url": "https://it.wikipedia.org/wiki?curid=101672", "title": "Gloria (cantante 1961)", "text": "Biografia.\nInizia l'attivit\u00e0 musicale nel 1981 dove lavora come cantante solista con alcune orchestre della provincia di Bologna e poi da solista con l'aiuto di basi preregistrate. Nel 1986 partecipa al Festivalbar in un duo musicale Dave e Gloria insieme a Davide Budriesi con il brano \"Love Was New\".\nAll'inizio degli anni novanta partecipa a tre trasmissioni televisive del Karaoke di Fiorello vincendole.\nNel 1994, interpretando \"Dune Mosse\" di Zucchero Fornaciari, si classificata prima nella categoria interpreti a Sanremo Giovani qualificandosi per il Festival di Sanremo.\nNel 1995 partecipa al Festival di Sanremo nella sezione Nuove Proposte con \"Le voci di dentro\" (G. Nuti, C. Valli e P. Recalcati), aggiudicandosi il Premio della Critica Mia Martini.\nA maggio del 1996 esce il suo primo lavoro discografico (\"Gloria\" per la MCA) prodotto e arrangiato dal maestro Celso Valli. Nel 1996 le \u00e8 stato assegnato a Bagnara Calabra il Premio Mia Martini grazie al brano \"C'\u00e8 bisogno di cielo\" tratto dall'album d'esordio.\nDal 1999 insegna interpretazione presso la sua scuola di canto MusicArti a Bologna. Da ottobre 2004 a giugno 2006 ha collaborato con la scuola di Musica Modenese \u201cLaboMusica\u201d di Silvia Mezzanotte per la quale ha svolto numerosi seminari di interpretazione vocale.\nGloria \u00e8 anche autrice di brani per l'infanzia insieme a Guido Mandreoli, scrive il testo della canzone Il maggiolino Cicciaboccia (Musica di Alessandro Margozzi) finalista al 49\u00ba Zecchino d'Oro. Il 21 marzo 2012 esce il singolo \"Vivere a met\u00e0\" (di Imperiale, Margozzi, Imperiale)."}
{"id": "101673", "revid": "124692206", "url": "https://it.wikipedia.org/wiki?curid=101673", "title": "Brugnera", "text": "Brugnera (\"Brunjera in veneto , Brugnera in friulano occidentale, Brugnere\" in friulano standard) \u00e8 un comune italiano di abitanti del Friuli-Venezia Giulia situato nella provincia di Pordenone.\nGeografia fisica.\nIl territorio di Brugnera \u00e8 interamente pianeggiante, con un dislivello complessivo di appena 9 m tra l'altezza massima (Tamai, 21 ) e quella minima (San Cassiano, 12 ).\nDal punto di vista idrografico il comune \u00e8 attraversato dal fiume Livenza.\nStoria.\nLa storia documentata ufficialmente di Brugnera comincia nel medioevo, anche se alcune tracce rimaste nei nomi dei luoghi suggeriscono delle origini pi\u00f9 antiche, come per Maron, derivante dal celtico \"Marra\", palude.\nAttorno al 1000 si pu\u00f2 collocare la costruzione di un primo castello in prossimit\u00e0 del Livenza, importante via di comunicazione e confine tra il trevigiano e il Friuli Occidentale. Proprietari di queste terre erano i signori di Prata e Porcia, membri del Parlamento della Patria del Friuli, tra le famiglie pi\u00f9 importanti dell'epoca. Nel 1214 il feudo viene smembrato in due amministrazioni autonome, una guidata da Prata e l'altra da Porcia; Brugnera finisce con la seconda. Nel 1220 il castello viene distrutto dall'esercito trevigiano, per potersi meglio difendere da allora l'abitato si trova sulla riva destra del Livenza (mentre prima si trovava dalla parte opposta). Nei secoli seguenti la sorte di questo territorio fu la stessa del resto del Friuli, fino al XV secolo, quando venne sottomesso alla Serenissima. I signori di Porcia per evitare la guerra si sottomisero pacificamente nel 1418, ottenendo il permesso di mantenere il controllo del feudo. Il dominio veneziano si concluse nel 1797 con la conquista e successiva cessione dei territori da parte di Napoleone agli austriaci. Brugnera entra in Italia solo dal 1866, al termine della Terza Guerra d'Indipendenza.\nMonumenti e luoghi d'interesse.\nArchitetture religiose.\nLa chiesa parrocchiale di Brugnera fu costruita antecedentemente al XVI secolo e fu consacrata nel 1862.\nArchitetture civili.\nNel comune di Brugnera sono presenti due ville venete degne di nota:\nNel cimitero della frazione di Tamai vi \u00e8 la tomba del generale Federico Morozzo della Rocca, medaglia d'oro ed \"eroe del monte Cengio\" nella Prima Guerra Mondiale.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero l'11,49% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Brugnera si parla un dialetto veneto. Si tratta di un trevigiano \"rustico\", detto \"liventino\", comune a tutta la zona che si estende da Conegliano al Piave e fin oltre la Livenza.\nGeografia antropica.\nFrazioni.\nMaron.\nOggi \u00e8 la frazione pi\u00f9 industriale del comune, con una popolazione di abitanti ed un'altitudine di 16 \nSan Cassiano di Livenza.\nFrazione meno popolosa del comune (798 abitanti, 12 ) con caratteristiche storicamente agricole. La tradizione \u00e8 oggi conservata anche dalla locale associazione \"Festa del Vino\" che organizza dal 1947 la sagra del suo prodotto agricolo per eccellenza. La manifestazione si tiene ogni anno nel weekend di pasqua ed in quello successivo. L'associazione organizza inoltre una rassegna teatrale amatoriale in autunno e un torneo di splashball e beach volley in giugno.\nIn questa frazione ha sede una grande area naturale attraversata dal Livenza, con alberi secolari e percorsi pedonali: si tratta del parco di Villa Varda, antica casa padronale.\nTamai.\nLa frazione ha una popolazione di abitanti ad un'altitudine di 21 . Vi si trova la chiesa di Sant'Anna del XVII secolo ed un'importante societ\u00e0 di calcio dilettantistico l'Associazione Sportiva Dilettantistica Polisportiva Tamai.\nSport.\nCalcio.\nLa principale squadra di calcio della citt\u00e0 \u00e8 \"Tamai calcio\" che milita nella serie D."}
{"id": "101680", "revid": "1730629", "url": "https://it.wikipedia.org/wiki?curid=101680", "title": "Capoliveri", "text": "Capoliveri \u00e8 un comune italiano di abitanti dell'isola d'Elba, in provincia di Livorno. Si tratta di uno dei sette comuni presenti sull'isola; fino al 1906 era parte integrante dell'attuale comune di Porto Azzurro.\nGeografia fisica.\nNel territorio comunale si eleva il Monte Calamita, ricco di giacimenti minerari; vi \u00e8 ubicato anche il Laghetto di Sassi Neri, di origine mineraria, lungo la costa orientale della penisola bagnata dal Canale di Piombino. Il tratto costiero che si affaccia a sud \u00e8 bagnato invece dal Mar Tirreno.\nOrigini del nome.\nIl nome del paese \u00e8 ampiamente attestato durante il Medioevo; una delle prime menzioni \u00e8 nella forma Capolibero (1260). Successivamente sono documentate le forme Capoliveri in un trattato mercantile genovese e Capolivri (1289 e 1291) ed infine Capolivro (1343).\nAll'epoca romana risalirebbero, bench\u00e9 in assenza di fonti documentarie, i nomi \"Caput Liberum\", \"Capitis Ilvae\" e \"Caput Liveri\". Il significato del toponimo non \u00e8 certo. Forse il nome sta in rapporto con il dio Liber o Bacco, in allusione alla viticoltura gi\u00e0 presente in et\u00e0 romana, oppure pi\u00f9 verosimilmente dalla conformazione stessa del settore dell'isola dove sorge Capoliveri (\u00ablibero\u00bb in quanto circondato dal mare).\nStoria.\nLa zona era gi\u00e0 popolata nell'epoca etrusco-romana come dimostra la necropoli ellenistica.\nDall'XI al XIV secolo, l'Elba fece parte della Repubblica di Pisa e, in tale periodo, Capoliveri fu sede dell'importante \"Capitanato dell'Elba\". Nel XIV secolo sono attestati i nomi di alcuni rioni del paese: \"Borgo\", \"Castello\" e \"Porta a Staldo\". Dal 1399 l'Elba fu governata dagli Appiano. Nel 1548 fu ceduta a Cosimo I de' Medici (1519-1574), primo Granduca di Toscana. Capoliveri, nel giugno 1544, fu pesantemente colpita da Khayr al-Din Barbarossa e nell'agosto del 1553 da Dragut. Filippo III di Spagna conquist\u00f2 Porto Longone nel 1596 e nel 1709 divent\u00f2 parte del Regno di Sicilia. Fino al 1906 Capoliveri apparteneva al comune di Porto Longone, oggi Porto Azzurro.\nOggi una delle risorse economiche pi\u00f9 importanti per Capoliveri \u00e8 il turismo.\nIncidente aereo del 1954.\nIl 10 gennaio 1954, 16\u00a0km al largo di \"Capo Calamita\", per un cedimento strutturale della cabina si inabiss\u00f2 un De Havilland DH.106 Comet della societ\u00e0 inglese BOAC in volo da Roma a Londra.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Capoliveri \u00e8 per circa l'81,41% di cittadinanza italiana. La popolazione straniera residente ammontava a persone, il 18,59% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "101687", "revid": "117720461", "url": "https://it.wikipedia.org/wiki?curid=101687", "title": "Sigrid Undset", "text": "Premio Nobel nel 1928 a soli quarantasei anni, rispecchia nelle sue opere la profondit\u00e0 umana, la libert\u00e0 intellettuale e la generosit\u00e0 con cui ha vissuto, spesso controcorrente, come nella conversione al cattolicesimo o nella resistenza antinazista, che le \u00e8 costata la vita di un figlio e la fuga dalla Norvegia durante l\u2019occupazione tedesca. Le sue opere pi\u00f9 note sono i grandi romanzi storici, ambientati nel Medioevo vichingo, Olav Audunss\u00f8n, e soprattutto Kristin figlia di Lavrans, di cui La saga di Vigdis \u00e8 in un certo senso la preparazione. Nei romanzi contemporanei racconta, con modernit\u00e0 e realismo, la ricerca della realizzazione umana.\nBiografia.\nNacque a Kalundborg, che si trova nell'attuale Danimarca, ma la sua famiglia si trasfer\u00ec a Oslo, che allora si chiamava Cristiania, quando aveva due anni. A undici anni perse il padre Ingvald. Per le difficolt\u00e0 economiche che ne conseguirono fu costretta a lasciare la scuola che frequentava e si iscrisse a scuole di livello inferiore, finalizzate alla formazione professionale, che le fruttarono, nel 1897, un impiego presso il rappresentante locale della AEG.\nNel frattempo cominci\u00f2 a scrivere: nel 1902 present\u00f2 un romanzo storico ad un editore, ma fu rifiutato. Nel 1907, invece, riusc\u00ec a pubblicare \"La signora Marta Oulie\", un romanzo di genere sentimentale che ebbe un discreto successo. Nel 1909 lasci\u00f2 l'impiego ed effettu\u00f2 alcuni viaggi, visitando la Germania e l'Italia. Nel 1912 si spos\u00f2 con Anders Svarstad, pittore norvegese, da cui ebbe tre figli. Il matrimonio si rivel\u00f2 un fallimento: nel 1919 si separarono e nel 1925 divorziarono.\nFra il 1920 e il 1922 fu pubblicato, in tre parti, il suo capolavoro: \"Kristin, figlia di Lavrans\", un romanzo storico che narra la vita di una donna in Scandinavia durante il Medioevo. Durante un viaggio a Montecassino, nel 1925, annunci\u00f2 ufficialmente di aver abbracciato la fede cattolica. Scrisse un saggio intitolato \"Propaganda cattolica\". Nel 1928 ricevette il Premio Nobel per la letteratura.\nPoich\u00e9 era un'attenta osservatrice della societ\u00e0 fu uno dei primi intellettuali, a livello internazionale, ad accorgersi della gravit\u00e0 dello svilupparsi del nazismo e ad esporsi pubblicamente contro tale ideologia.\nPer questo motivo, quando la Norvegia fu invasa dai tedeschi, fu costretta alla fuga: raggiunse gli Stati Uniti viaggiando verso Oriente, attraverso la Russia e il Pacifico, e si stabil\u00ec a New York. Il figlio Anders mor\u00ec in guerra. Nel 1945 rientr\u00f2 in patria, a Lillehammer, dove si dedic\u00f2 soprattutto alle biografie dei santi fino al 1949, anno della sua morte."}
{"id": "101689", "revid": "123391449", "url": "https://it.wikipedia.org/wiki?curid=101689", "title": "Riflessologia (medicina alternativa)", "text": "Per riflessologia o reflessologia si intende una pratica di medicina alternativa consistente nella stimolazione, tramite un particolare massaggio o tocco, di zone del corpo chiamate punti riflessi.\nPer zona riflessa si intende un punto della superficie corporea su cui, secondo le teorie dei riflessologi, si proietterebbe un determinato organo collocato anatomicamente, lontano da tale punto. Agendo su questi punti si avrebbe la possibilit\u00e0 di condizionare positivamente l'organo corrispondente; per questo motivo la riflessologia rientra nel settore delle medicine complementari ed \u00e8 considerata una tecnica olistica di guarigione. I fautori di questa pratica sostengono che si possano curare anche particolari stati d'animo (stress, ansia, ecc.) attraverso il massaggio. \nLe teorie riflessologiche non hanno riscontro nelle conoscenze dell'anatomia e della fisiologia moderna e non si hanno finora conferme sperimentali attendibili, condotte secondo il metodo scientifico.\nLe aree pi\u00f9 comunemente usate in questa terapia sono i piedi (riflessologia plantare) e le mani (riflessologia palmare). Ma come suggerisce l'intuito, su tutto il corpo si trovano zone riflesse. Le mappe pi\u00f9 comunemente usate sono quelle dei 12 meridiani (agopuntura) che sono linee di peso in cui per ogni dito, corrisponde un gruppo di ossa diverso in equilibrio fino alla testa secondo leggi della fisica e della rotazione della struttura.\nChi esercita la riflessologia prende il nome di riflessologo.\nPer quanto riguarda la reflessologia, si rileva come non esistano prove cliniche confermanti le convinzioni dei riflessologi.\nStoria.\nIl dottor Harry Bond Bressier fu il primo a compiere ricerche storiche sulla riflessologia, risalendo a sporadiche notizie in ogni tempo e in ogni luogo.\n&lt;br&gt;\nA Sakkara, in Egitto, nella tomba di Akhmahor, \u00e8 stata trovata una pittura murale raffigurante un medico che stimola le mani e i piedi di un paziente. La traduzione dei geroglifici circostanti dice \u201cnon farmi male\u201d e la risposta \u00e8 \u201cagir\u00f2 in modo da meritare la tua lode\u201d.\nPare che anche i Maya e gli Inca usassero questa tecnica.\nIn America la riflessologia \u00e8 conosciuta e praticata da sempre dai Nativi americani come ad esempio dai Cherokee. Il \u201cClan dell'Orso\u201d che vive alle pendici dei monti Allegheny usa la riflessologia in una cerimonia sacra cui partecipano tutti, sia sani sia ammalati.\nAnche il 20\u00ba presidente degli Stati Uniti James Abram Garfield (1831\u00a0\u2013 1881) riscontr\u00f2 notevoli miglioramenti, fino alla definitiva scomparsa dei dolori, facendosi trattare con delle stimolazioni pressorie ai piedi.&lt;br&gt;\nNel 1500, lo scultore Benvenuto Cellini fu trattato con robuste pressioni sulle mani e sui piedi per guarire \u201cdiffusi dolori nel corpo\u201d.&lt;br&gt;\nIn Europa, intorno al 1582, i medici Adamus e A'tatis, discussero di metodi simili alla riflessologia.\nIn Germania il Dottor Alfons Cornelius guar\u00ec da dolori diffusi, contratti a seguito di una forma infettiva piuttosto grave.\nIn Russia il filosofo e medico Ivan Petrovich Pavlov, nel 1883, conduce una ricerca sui riflessi condizionati, concludendo che \u201ctutti gli stimoli sono condizionanti e possono provocare una risposta condizionata grazie al fatto che il sistema nervoso collega, tra loro, tutte le regioni e le funzioni dell'organismo\u201d.&lt;br&gt;\nNello stesso anno Voltolini, e Mackenzie nel 1884, pubblicarono le loro scoperte sulle modificazioni che avvengono nella mucosa nasale in presenza di processi in atto nell'apparato genitale.\nAlla fine dello stesso secolo l'otorinolaringoiatra W. Fliess dimostr\u00f2 che anestetizzando con cocaina particolari punti del naso, si ottenevano miglioramenti di determinati disturbi genitourinari.\nNei primi anni del Novecento, il dott. William M. Fitzgerald, otorinolaringoiatra del Connecticut, scopr\u00ec che premendo su alcune zone del corpo poteva evitare di somministrare cocaina (allora usata come anestetico) per alleviare molte sofferenze dei suoi pazienti. Egli divise il corpo umano in 10 zone longitudinali che corrono lungo il corpo, dalla cima della testa alla punta degli alluci. Il numero dieci corrisponde al numero delle dita delle mani e dei piedi, e ogni dito delle mani e dei piedi rientra in una zona. La teoria sostiene che le parti del corpo presenti all'interno di una determinata zona saranno collegate l'una all'altra per mezzo dell'energia che scorre dentro la zona stessa e possono perci\u00f2 essere stimolate reciprocamente.\nAllievi del dott. Fitzgerald furono il dott. J. Rilay e la sua assistente E. Ingham, quest'ultima approfond\u00ec il lavoro di Fitzgerald, dando il maggior contributo alla riflessologia plantare moderna, separando il lavoro delle zone riflesse in genere, da quello del piede, e iniziando a costruire una mappa delle zone riflesse sul piede corrispondenti ai vari organi. \nNegli anni '60 alcune allieve della Ingham, come Hanne Marquardt in Germania e la Doreen Bayly in Gran Bretagna, riportano la riflessologia in Europa.\nIn Italia, la riflessologia viene introdotta da Elipio Zamboni, fisioterapista bergamasco diplomato in riflessologia nel 1974 presso la scuola di Hanne Marquardt e morto in un incidente stradale nel 1992.\nZamboni negli anni successivi organizza corsi di riflessologia plantare, approfondisce il lavoro della Ingham sulla mappatura del piede e fonda, l'AIRP (Associazione Italiana reflessologia plantare) trasformata poi nel 1987, in FIRP (Federazione Italiana Reflessologia del Piede).\nSuccessivamente molti ricercatori di tutto il mondo hanno portato notevoli contributi, scoprendo nuovi punti o addirittura nuove reti di riflesso, rendendo questa tecnica sempre pi\u00f9 semplice ed efficace.\nTeorie sul possibile funzionamento della riflessologia.\nNon esiste alcuna sperimentazione che dimostri in modo attendibile la validit\u00e0 delle varie mappe riflessologiche: i miglioramenti riscontrati da alcune persone sono attribuiti dalla medicina scientifica all'aumentata circolazione sanguigna dovuta alle stimolazioni o all'effetto placebo, mentre per gli operatori riflessologi le teorie pi\u00f9 accreditate sul funzionamento di questa tecnica sono:\nL'esistenza dei \u201cmeridiani energetici\u201d non \u00e8 mai stata dimostrata sperimentalmente, sebbene sia stato riscontrato che con il massaggio riflessologico viene stimolata la produzione di endorfine.\nA cosa serve.\nSecondo i sostenitori di questa tecnica complementare, la riflessologia pu\u00f2 essere usata come metodo d'indagine energetica e per prevenire e risolvere molti tipi di disturbi. \nLa riflessologia stimolerebbe la naturale autoguarigione del corpo stesso, non fermandosi solo alla soppressione dei sintomi, ma riportando l'intero organismo a uno stato di equilibrio e armonia; per ottenere ci\u00f2 occorre la partecipazione attiva della persona interessata che dovr\u00e0 diventare consapevole del suo stile di vita e porre dei cambiamenti dove necessita.\nTrattamenti.\nSecondo i riflessologi, se un organo \u00e8 in fase di squilibrio energetico, la sua zona riflessa sar\u00e0 dolente; in base a queste alterazioni si pu\u00f2 capire quali sono i punti specifici da trattare, infatti, la prima volta che una persona si rivolge a un riflessologo questi eseguir\u00e0 una ricerca di tutti i punti dolenti per decidere quali zone trattare in seguito.\nIl trattamento consiste in un massaggio particolare sulle varie zone dolenti, che man mano diventeranno sempre meno sensibili; questa normalizzazione delle zone alterate, normalmente coincider\u00e0 con un miglioramento dello stato di benessere generale.\nIn una tipica seduta, il paziente viene fatto distendere su un lettino, durante una seduta di questi massaggi, che dura circa un'ora e mezza. Il trattamento \u00e8 a volte accompagnato da una musica strumentale di sottofondo, per permettere il completo rilassamento del paziente.\nIl massaggio pu\u00f2 essere praticato utilizzando anche particolari oggetti: a causa di ci\u00f2, nel corso della seduta il paziente potrebbe avvertire prurito o sensazioni di calore in alcune parti del corpo: sul volto o in qualche area della testa, oppure sulle braccia o sulle gambe.\nRiflessologia plantare.\nLa riflessologia plantare \u00e8 quella parte della riflessologia che si occupa in particolar modo dei punti riflessi sui piedi. Queste zone riflesse sono localizzate sulla pianta e sul dorso dei piedi, oltre che lungo i lati esterno e interno e le loro posizioni seguono uno schema simile a quello del corpo. La motivazione a sostegno consiste nel fatto che la pianta del piede contenga molti punti sensibili, ognuno dei quali sia riconducibile a una determinata parte del corpo: il massaggio di tali punti, ovviamente praticato da persone qualificate, permetterebbe quindi la graduale eliminazione di questi cattivi stati d'animo.\nLe varie mappe esistenti differiscono un po' tra loro sulla localizzazione dei punti; questa differenza \u00e8 dovuta alla scuola d'origine, pi\u00f9 occidentale o pi\u00f9 orientale, ma tutte sono concordi nella veduta generale del piede e cio\u00e8 che gli organi e le singole parti del corpo si riflettono all'incirca nella stessa posizione in cui si trovano nel piede. In tutte le mappe troveremo, ad esempio, le zone riguardanti la testa sulle dita dei piedi mentre nella parte mediale (lungo i lati interni) si riscontrer\u00e0 la schiena; l'incavo della pianta dei piedi ospiter\u00e0 tutto l'apparato digerente e urinario, mentre sulle parti laterali (i lati esterni) troveremo gli arti superiori e i femori.\nPer capire meglio si pu\u00f2 immaginare la figura frontale di una persona inginocchiata sovrapposta sulla pianta dei piedi e la figura laterale della stessa persona sovrapposta alla parte laterale dei piedi.\nZone di Head.\nPer zone di Head o zone riflesse si intendono le porzioni di cute sulle quali, in caso di malattia, interverrebbe un mutamento. Il fenomeno \u00e8 stato teorizzato per la prima volta dal neurologo inglese Sir Henry Head (1861-1940), che nel 1893 ha ipotizzato una corrispondenza fra gli organi interni e porzioni della cute attraverso un collegamento nervoso o ematico.\nNella terminologia proposta da Head, ogni fibra sensitiva afferente, appartenente alla cellula a T di un ganglio radicolare, entra nel midollo spinale attraverso una radice posteriore, a ciascuna delle quali corrisponde un territorio di innervazione (metamero). Per ogni metamero esiste un rispettivo cutaneo detto dermatomero. Per quanto riguarda i visceri invece la suddivisione metamerica \u00e8 meno definita; tuttavia sono identificabili anche qui aree di corrispondenza tra afferenze splancniche e metameri che vengono chiamate aree di Head.\nIn altre parole, secondo Head una malattia che colpisce un organo interno pu\u00f2 avere conseguenze sulla zona riflessa che a esso corrisponde.\nIl massaggio connettivale viene effettuato prevalentemente sulla zona riflessa dell'organo in sofferenza utilizzando le punte delle dita.\nReazioni.\nSecondo i resoconti dei riflessologi, come risultato ai trattamenti, le persone trovano giovamento sia sul piano fisico sia su quello psicoemotivo, ma \u00e8 possibile che dopo i primi trattamenti i disturbi invece di diminuire si acuiscano. Questo sarebbe dovuto al fatto che, stimolando l'autoguarigione, l'organismo si libera dalle tossine (per questo durante il periodo del ciclo di trattamenti \u00e8 importante bere molta acqua), inoltre considerando la persona nella sua interezza di mente, corpo e spirito, e quindi lavorando su tutti e tre questi piani, la persona incomincerebbe ad abbandonare i supporti adottati per poter convivere con il disturbo, trovandosi cos\u00ec di fronte alla vera causa del problema (spesso un problema mentale) che li ha condotti all'attuale stato fisico (problema fisico). I trattamenti successivi porterebbero al miglioramento generale.\nIn caso di malattie gravi, non essendo il trattamento miracoloso, pu\u00f2 aiutare comunque a migliorare le condizioni generali della persona.\nConclusioni.\nLa riflessologia stimolerebbe l'autoguarigione, rinforzerebbe il sistema immunitario, allevierebbe il dolore e aumenterebbe la resistenza a esso, rinforzerebbe l'apparato scheletrico e muscolare, stimolerebbe la respirazione, gli apparati emuntori (deputati all'eliminazione delle tossine e dei prodotti di scarto) e le circolazioni sanguigne, linfatica ed energetica.\nLa medicina scientifica non riconosce le tecniche riflessologiche e si riserva un eventuale riconoscimento solo se verranno portate prove convincenti e verr\u00e0 dimostrata l'esistenza di un legame tra i punti stimolati e gli organi interni."}
{"id": "101690", "revid": "767487", "url": "https://it.wikipedia.org/wiki?curid=101690", "title": "Charlot pompiere", "text": "Charlot pompiere (\"The Fireman\") \u00e8 un film interpretato, diretto e prodotto da Charlie Chaplin; fu proiettato la prima volta il 12 giugno 1916.\n\u00c8 ambientato in una vera caserma di pompieri, cos\u00ec come vere sono le due abitazioni che vanno a fuoco (approfittando di due edifici destinati alla demolizione) per aggiungere realismo al girato.\nUna testimonianza storica sui mezzi antincendio dell'epoca originali, salvo le modifiche apportate da Chaplin, come i due rubinetti dell'autopompa dai quali spiller\u00e0 latte e caff\u00e8 per il lunch.\nIn questo film si delinea pi\u00f9 marcatamente il ruolo, di antagonista e del cattivo per eccellenza, dell'ottimo Eric Campbell (2 metri per 135 chilogrammi), incarnazione di Golia, che maltratter\u00e0 e vesser\u00e0 in tutti i modi possibili il povero Charlot (1,65 di altezza), ma sempre soccombente all'astuzia di Davide-Charlot.\nTrama.\nMaltrattato dal comandante della squadra di pompieri, causa manifesta inettitudine, Charlot ha modo di diventare l'eroe della compagnia.\nAd interrompere la monotonia delle esercitazioni e delle attivit\u00e0 di manutenzione ai mezzi meccanici ed ai cavalli preposti al loro traino, la visita di un distinto signore e della di lui graziosa figliuola. In combutta col comandante, il tale intenzionato ad incassare il premio dell'assicurazione, architetta l'incendio della propria casa, raccomandando al comandante di evitare di intervenire, promettendogli in cambio la mano della figlia, cui mira per\u00f2 anche il pompiere semplice Charlot e con qualche possibilit\u00e0, a giudicare dai languidi sguardi lanciatigli dalla ragazza.\nAd un povero disgraziato la casa sta bruciando veramente, ma gli riuscir\u00e0 difficile far intervenire la squadra di pompieri, inutile telefonare in caserma, Charlot intento a giocare (perdendo) una partita a dama, non vuole essere disturbato; l'unica possibilit\u00e0 recarsi di persona alla caserma per sollecitare l'intervento ed allora sar\u00e0 Charlot a rintracciare, per le disposizioni del caso, il comandante nel frattempo in casa dell'amata pronto ad uscire con la bella, e col padre di lei che nel sotterraneo innesca l'incendio che dovr\u00e0 bruciargli la casa, ignaro dell'imprevisto impedimento per cui la figlia invece di allontanarsi ritorner\u00e0 nella propria camera al piano superiore, allontanandosi invece egli stesso, richiamato per\u00f2 dalle invocazioni di aiuto della figliuola affacciatasi alla finestra della camera invasa dai fumi dell'incendio.\nDisperato il genitore raggiunge la squadra di pompieri impegnati a domare, o meglio impegnati a fare altro presso la prima casa oramai quasi divorata dalle fiamme. Sar\u00e0 Charlot appreso del pericolo incombente sulla ragazza prigioniera ad intervenire a spron battuto, perdendo nella foga della corsa il serbatoio d'acqua destinato allo spegnimento, per cui una volta sul luogo del disastro non gli rester\u00e0 che scalare, come un free climber farebbe, l'edificio e tuffarsi attraverso la finestra nella camera della ragazza gi\u00e0 riversa sul pavimento priva di sensi salvandola da fine certa e orribile, ridiscendendo poi, con la ragazza sulle spalle, per la medesima via con gesto eroico. A missione compiuta si accascia esausto al suolo: saranno la stretta affettuosa e i baci colmi di gratitudine della ragazza a richiamare in vita l'eroico pompiere."}
{"id": "101691", "revid": "74801", "url": "https://it.wikipedia.org/wiki?curid=101691", "title": "Freguesia", "text": "Una freguesia \u00e8 una unit\u00e0 amministrativa secondaria del Portogallo. La \"freguesia\" \u00e8 rimasta come entit\u00e0 amministrativa anche nell'ex-colonia portoghese di Macao. Il termine pu\u00f2 essere tradotto in italiano come \"localit\u00e0\" o \"parrocchia civile\".\nLa \"freguesia\" \u00e8 una suddivisione dell'unit\u00e0 amministrativa comunale \"concelho\". La \"freguesia\" \u00e8 amministrata da una giunta e ha un presidente di giunta.\nOgni \"concelho\" pu\u00f2 essere suddiviso in pi\u00f9 \"freguesia\". Solo sei di esse in Portogallo coincidono con il rispettivo comune: Alpiar\u00e7a, Barrancos, Corvo, Porto Santo, S\u00e3o Br\u00e1s de Alportel e S\u00e3o Jo\u00e3o da Madeira. Barcelos \u00e8 il comune con il pi\u00f9 alto numero di \"freguesia\", 61.\nPer l'Instituto Nacional de Estat\u00edstica, ci sono \"freguesias\" in Portogallo. A Macao ci sono solo due \"concelhos\" e sette \"freguesia\".\nLe autorit\u00e0 portoghesi dividono le \"freguesia\" in tre tipi differenti:\nIn Brasile si usa il termine \"freguesia\" informalmente per certi distretti antichi di alcune citt\u00e0, per tradizione. Ad esempio, a Florian\u00f3polis, capitale dello stato di Santa Catarina, esistono come \"freguesia\": Ribeir\u00e3o da Ilha (1749), Nossa Senhora da Concei\u00e7\u00e3o da Lagoa (Lagoa da Concei\u00e7\u00e3o - 1750) e Nossa Senhora das Necessidades de Santo Ant\u00f4nio de Lisboa (1752)."}
{"id": "101697", "revid": "287204", "url": "https://it.wikipedia.org/wiki?curid=101697", "title": "Rolemaster", "text": "Rolemaster \u00e8 un gioco di ruolo pubblicato dalla Iron Crown Enterprises a partire dal 1980. L'ultima edizione \u00e8 detta \"Rolemaster Fantasy Roleplaying\" (or RMFRP). In Italia \"Rolemaster\" \u00e8 stato pubblicato dalla Strategiochi fino al 2006 e da Red Glove dal 2009.\nSistema di gioco.\n\"Rolemaster\" \u00e8 un sistema di gioco a classi (dette \"professioni\") e livelli. Ogni personaggio ha dieci attributi che vengono generati casualmente: \"strenght\", \"agility\", \"quickness\", \"constitution\", \"empathy\", \"intuition\", \"memory\", \"reasoning\", \"self discipline\" e \"presence\" (forza, agilit\u00e0, rapidit\u00e0, costituzione, empatia, intuizione, memoria, ragionamento, autodisciplina e presenza). La generazione avviene lanciando un dado percentuale e scartando i risultati inferiori a 25, inoltre se non ci sono almeno due attributi pari ad almeno 90, \u00e8 possibile sostituire il valore di due caratteristiche con 90 (questo \u00e8 il metodo nelle linee generali, ma secondo le edizioni possono esserci differenze nei dettagli)\nLe capacit\u00e0 di un personaggio sono definite dalle sue abilit\u00e0, ogni personaggio pu\u00f2 imparare ogni abilit\u00e0, ma a seconda della sua professione avr\u00e0 dei bonus in certe abilit\u00e0. I personaggi acquistano i \"ranks\" (\"ranghi\") in un'abilit\u00e0 spendendo \"development points\" (\"punti sviluppo\"), ogni rango corrisponde generalmente a un +5% in quell'abilit\u00e0. Nelle prime edizioni il costo in \"development points\" viene inizialmente dato da una tabella secondo i valori di alcuni attributi (agilit\u00e0, costituzione, memoria, ragionamento e disciplina), successivamente verr\u00e0 invece usato il valore medio di questi attributi.\nLe azioni vengono risolte con un tiro percentuale, al tiro di un d100 viene sommato il valore dell'abilit\u00e0 coinvolta. Se l'azione tentata \u00e8 una \"static manoeuvre\" (\"manovra statica\"), cio\u00e8 un'azione che non richiede movimento o ne richiede poco si deve ottenere un risultato maggiore di 100, la difficolt\u00e0 di un'azione pu\u00f2 aggiungere un bonus o sottrarre un malus al tiro. Nel caso delle \"moving manoeuvre\" (\"manovra di movimento\"), cio\u00e8 un'azione che richiede di muoversi, come saltare o nuotare il risultato del tiro viene incrociato su una tabella con la colonna corrispondente alla difficolt\u00e0 dell'azione determinando il successo o meno dell'azione ed eventuali altre conseguenze. Gli attacchi sono considerati azioni particolari vengono risolte confrontando il risultato del tiro su una tabella distinta per tipo di arma che incrocia il risultato dell'attacco con il tipo di armatura del bersaglio e determina il danno subito e l'eventuale risultato critico. Similmente per gli incantesimi si tira su un'apposita tabella.\nI tiri sono tiri aperti, quando si ottiene un risultato maggiore di 95 (prima di applicare modificatori) si tira di nuovo il dado e si aggiunge il nuovo risultato al precedente (eventualmente continuando a ritirare se si ottiene nuovamente un risultato maggiore di 95). Questo significa che anche un personaggio (del giocatore o del master) normalmente innocuo potrebbe ottenere un risultato sorprendentemente buono. D'altra parte se il risultato del tiro \u00e8 compreso tra 1 e 5 allora si tira nuovamente e si sottrae il risultato dal tiro iniziale. Questo pu\u00f2 far s\u00ec esista una minima probabilit\u00e0 che personaggi abili si imbattano occasionalmente in fallimenti delle proprie azioni.\nLe tabelle indicano per risultati particolarmente alti o bassi anche eventuali colpi critici, in quest'ultimo caso si tira su un'altra tabella incrociando il risultato con il tipo di critico ottenuto, ottenendo determinando il risultato del tiro critico, che pu\u00f2 andare da un nulla di fatto in caso di un tiro sfortunato fino alla morte automatica del bersaglio. Poich\u00e9 queste regole si applicano anche quando il bersaglio \u00e8 il personaggio di un giocatore \"Rolemaster\" un gioco \"mortale\" per i personaggi, dato che in ogni dato momento un avversario potrebbe ottenere un tiro molto fortunato ed uccidere un personaggio in piena salute.\nLe regole base di \"Rolemaster\" sono contenute in un singolo libro, ma ad esse possono venir aggiunte numerose regole opzionali, sparse tra diversi supplementi. \u00c8 facile distinguere quali sono i libri di regole aggiuntive dato che l'ultima parola del titolo \u00e8 sempre \"Law\", oppure \"Companion\", quindi il manuale sulla magia \u00e8 chiamato \"Spell Law\" (Legge dell'Incantesimo) ed il libro sulle armi \"Arms Law\" (Legge delle Armi).\nStoria editoriale.\nSono state pubblicate quattro edizioni del gioco che ricadono in due gruppi principali. La prima edizione e la seconda edizione ricadono nel primo gruppo, a cui ci si riferisce solitamente come RM2. Quindi successivamente ad una revisione abbastanza importante fu distribuito la terza edizione, il \"Rolemaster Standard System\", questa fu quindi in parte riorganizzata con alcuni cambiamenti minori e ripubblicata come quarta edizione: \"Rolemaster Fantasy Roleplaying \" (RMFRP).\nRM1 e RM2.\nCon \"Rolemaster First Edition\" (RM1) ci si riferisce in genere ai prodotti distribuiti tra il 1980 e il 1982, le prime versioni del \"Arms Law\", \"Claw Law\", \"Spell Law\", \"Character Law\" e \"Campaign Law\". Queste furono disponibili sia individualmente, sia in diverse confezioni in scatola.\nNel 1984 le informazioni dei manuali furono espanse e riviste, alcuni libri furono cambiati ed il materiale contenuto riarrangiato. Una scatola iniziale, somigliante ai precedenti \"Spell Law\" e alla scatola \"Arms Law/Claw\", fu pubblicata nel 1984, ma conteneva un nuovo \"Spell Law\", un volume che combinava i precedenti \"Arms Law\"/\"Claw Law\", ma il vecchio \"Character Law\" ed il modulo \"Vog Mur\".\nUna nuova scatola fu distribuita poco dopo contenente tre manuali (i \"Spell Law\", \"Arms Law\"/\"Claw Law\" del modulo precedente ed un nuovo manuale che combinava i vecchi \"Character Law\"/\"Campaign Law\") ed un modulo avventura. Diversi nuovi libri furono pubblicati tra il 1985 e il 1988, inclusi i \"Rolemaster Companion\" 1, 2 e 3 ed il primo manuale \"Creatures and Treasures\".\nTecnicamente i prodotti pubblicati tra il 1984 e il 1988 sono anch'essi prodotti della prima edizione di \"Rolemaster\". L'inizio ufficiale della Seconda Edizione \u00e8 con la scatola che contiene il manuali \"Arms Law\"/\"Claw Law\", lo \"Spell Law\" ed il \"Character Law\"/\"Campaign Law\", tutti con copertine bordate di rosso.\nComunque eccettuato per una leggera modifica alla Sequenza di Combattimento ed alcuni riarrangiamenti di materiale, ci sono molte poche differenze tra i manuali del 1984 e quelli del 1989. Questo significa che nella maggior parte dei casi il termine \"Rolemaster Seconda Edizione\" (RM2) viene usato per riferirsi a tutto quello che \u00e8 stato pubblicato dal 1984 al 1994. In particolare il \"Rolemaster Companion II\" includeva il capitolo di descrizione delle abilit\u00e0 e le tabelle del costo dei punti sviluppo (\"Complete Skill Descriptions section and Master Development Point Cost Tables\") cos\u00ec come diverse Professioni (il nome usato per le classi di \"Rolemaster\") che sono generalmente considerate la caratteristica distintiva del \"Rolemaster\" Seconda Edizione.\nCon tutto il materiale pubblicato per la seconda edizione, era pi\u00f9 un metodo per sviluppare un gioco di ruolo, che un gioco specifico. Era possibile, usando \"Rolemaster\", giocare campagne molte diverse fra di loro. \u00c8 un punto dibattuto se questo fosse il punto di forza o di debolezza di RM2. Era un sistema molto flessibile, con molte opzioni, ma poteva soffrire facilmente di problemi di equilibrio di gioco se certi particolari insiemi di regole venivano utilizzati insieme.\nRolemaster Standard System.\nNel 1995 il gioco fu rivisto e ripubblicato come \"Rolemaster Standard System\" (RMSS). Il cambiamento maggiore fu fatto nella Generazione del Personaggio, particolarmente nel numero di Abilit\u00e0 disponibili e nella maniera in cui i bonus per le abilit\u00e0 venivano calcolati. Le abilit\u00e0 furono raggruppate in Categorie di abilit\u00e0 similari e fu possibile comprare ranghi (bonus) separatamente nelle Categorie e nelle singole Abilit\u00e0. Cambi\u00f2 la maniera in cui erano gestiti i round di combattimento. Inoltre vennero riviste le liste di combattimento, cambiandole, ribilanciandole e rivedendo il modo in cui venivano apprese. La modalit\u00e0 effettiva con cui si effettuavano gli attacchi e si calcolava il danno non cambi\u00f2 di molto e furono fatti cambiamenti solo cosmetici alle statistiche di Mostri e Creature.\nCome per il caso di altri casi di cambiamenti delle regole di un gioco le opinioni sul fatto che questi fossero per il meglio o il peggio variano grandemente, ad alcuni piacquero molto, altri non ne furono cos\u00ec eccitati. \nLa maggior parte dei giocatori che obiettava al cambiamento da RM2 a RMSS lo faceva perch\u00e9 pensava che \"Rolemaster\" non necessitasse di una revisione e per la tristezza che RM2 non sarebbe pi\u00f9 stato supportato, piuttosto che per lamentele riguardo al sistema stesso.\nRolemaster Fantasy Roleplaying.\nNel 1999, in occasione della pubblicazione del \"Rolemaster Fantasy Roleplaying\" (RMFRP), il gioco venne sottoposto ad una leggera ristrutturazione, ma si tratt\u00f2 per lo pi\u00f9 di un riarrangiamento del materiale con poche modifiche alle regole stesse. Un confronto dettagliato tra il RMSS e il RMFRP si pu\u00f2 trovare a: http://www.icewebring.com/rmss-vs-rmfrp/\nUn altro dei cambiamenti fatti per questa versione \u00e8 stata di pubblicare un singolo libro (chiamato appunto \u201cRolemaster Fantasy Roleplaying\u201d contenente tutte le informazioni necessarie per giocare. \nSi pu\u00f2 scegliere tra sei Razze e 9 Professioni. Si pu\u00f2 anche scegliere uno dei 15 Pacchetti di Addestramento per caratterizzare e personalizzare ulteriormente il personaggio. Ci sono liste equipaggiamento, una lista di creature, 96 liste di incantesimi (ognuna contenente la descrizione di incantesimi fino al decimo livello), sei tavole di attacco per le armi (una per ogni categoria di arma), le tavole di attacco da \"Tooth &amp; Claw\", \"Bash &amp; Grapple\", \"Bolt Spell\" e \"Ball Spell\", 9 tavole di attacchi critici accoppiate alle tavole attacco e tavole per il fallimento critico con armi e con incantesimi. Naturalmente ci sono anche tutte le regole da utilizzare con queste tavole cos\u00ec come alcune sezioni sui principi del game mastering e sulla costruzione di un'ambientazione per le vostre avventure. \nUna recensione completa del manuale \"Rolemaster Fantasy Roleplaying\" pu\u00f2 essere trovata a:https://web.archive.org/web/20050424135538/http://www.icewebring.com/Reviews/RMFRPreview.shtml\nDiversi altri libri sono raccomandati se si vogliono espandere le informazioni contenute nel manuale principale:\nAnche solo possedendo il manuale di base \u00e8 possibile giocare una partita completa del gioco, con ogni sua particolarit\u00e0, ma con le espansioni \u00e8 possibile scendere molto pi\u00f9 nei dettagli e avere il materiale per fare campagne anche per giocatori di alto livello. Ci sono altri eccellenti supplementi, ma la maggior parte di questi aggiungono materiale ai libri elencati sopra. Tutti i manuali di RMFRP menzionati sono disponibili in formato PDF dal sito della ICE a circa la met\u00e0 del costo del manuale stampato.\nL'edizione italiana.\nAttualmente l'edizione italiana \u00e8 composta dai manuali:\nIn particolare il manuale base edito da Strategiochi ha vinto il \"Best of Show\" come miglior gioco tradotto in italiano alla manifestazione Lucca Comics and Games edizione 2004, ma \u00e8 stato duramente criticato per scelte di traduzione e alcuni refusi causati anche dall'inesperienza di Strategiochi (si trattava infatti del primo gioco prodotto); a questo manuale sono state aggiunte delle parti significative prese dal compendio School of Hard Knocks, soprattutto in merito alle descrizioni delle abilit\u00e0. Red Glove ha pertanto deciso di ripubblicare una versione completamente corretta del manuale base, inizialmente prevista da fine ottobre 2008 e successivamente distribuita nel marzo 2009.\nLa ristampa dell'Arms Law non prevede grandi modifiche rispetto all'originale di Strategiochi ed \u00e8 stato previsto a causa di un esaurimento delle scorte."}
{"id": "101702", "revid": "2225", "url": "https://it.wikipedia.org/wiki?curid=101702", "title": "Mohandas Gandhi", "text": ""}
{"id": "101709", "revid": "1086846", "url": "https://it.wikipedia.org/wiki?curid=101709", "title": "Serie C2 1978-1979", "text": "La Serie C2 1978-1979 fu il primo campionato semi-professionistico di quarto livello di calcio disputato in Italia. La stagione inizi\u00f2 il 1\u00ba ottobre 1978 e si concluse l'11 luglio 1979.\nGirone A.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nGirone eliminatorio.\nClassifica finale.\nLegenda:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:"}
{"id": "101711", "revid": "111373", "url": "https://it.wikipedia.org/wiki?curid=101711", "title": "Bronschhofen", "text": "Bronschhofen (toponimo tedesco) \u00e8 una frazione di 4\u00a0684 abitanti del comune svizzero di Wil, nel Canton San Gallo (distretto di Wil).\nStoria.\nFino al 31 dicembre 2012 \u00e8 stato un comune autonomo che si estendeva per 13,16\u00a0km\u00b2; il 1\u00ba gennaio 2013 \u00e8 stato accorpato al comune di Wil.\nInfrastrutture e trasporti.\n\u00c8 servito dalle stazioni di Bronschhofen e Bronschhofen AMP sulla ferrovia Mittelthurgaubahn."}
{"id": "101712", "revid": "599013", "url": "https://it.wikipedia.org/wiki?curid=101712", "title": "Aeroporto di Capua", "text": "LAeroporto di Capua (IATA: \"nessuno\", ICAO: LIAU) era un aeroporto militare passato al demanio civile. Il 24 luglio 2008 \u00e8 stato intitolato alla medaglia d'oro al valor militare pilota Oreste Salomone.\nStoria.\nL'aeroporto \u00e8 stato fino all'agosto del 1943 sede della Scuola di Volo dell'Accademia Aeronautica, basata all'epoca alla Reggia di Caserta che utilizzava i Breda A.4, dal 1928 i Breda A.9, dal 1929 i Breda Ba.15, dal 1930 i Breda Ba.19 e dal 1932 i Breda Ba.25, ma questa particolare funzione addestrativa venne sospesa durante gli ultimi anni della seconda guerra mondiale e cess\u00f2 del tutto nel 1961, data di costituzione della \"Scuola Volo Basico Avanzato Elica\" (presso il 70\u00ba Stormo Giulio Cesare Graziani) con base presso l'aeroporto di Latina, da allora scuola per il conseguimento del brevetto di aeroplano per tutti i futuri piloti militari.\nNel luglio 2008 l'aeroporto \u00e8 stato dismesso dal Ministero della difesa, assegnato all'ENAC e nell'agosto dello stesso anno la pista \u00e8 stata oggetto di prove di compatibilit\u00e0 in atterraggio e decollo da parte di un Lockheed C-130 Hercules e di un Alenia C-27J Spartan della 46\u00aa Brigata Aerea di Pisa.\nNel Luglio 2018 l'aeroporto \u00e8 stato affidato, tramite bando di gara, alla societ\u00e0 Sky Services SpA.\nIl 30 aprile 2019 l\u2019ENAC ha determinato la revoca del bando di gara per l\u2019affidamento in concessione ventennale della gestione dell\u2019aeroporto \u201cO. Salomone\u201d di Capua alla societ\u00e0 Sky Services SpA, ai sensi del Regolamento ENAC recante \u201cAffidamento Aeroporti Demaniali per l\u2019Aviazione Generale\u201d Ed.1 em.1 del 22 dicembre 2016, inviato per la pubblicazione sulla GUUE in data 11 novembre 2017, pubblicato sulla Gazzetta Ufficiale della Repubblica Italiana n. 133, 5\u00aa serie speciale del 17 novembre 2017, nonch\u00e9 il disciplinare e la documentazione di gara, con conseguente caducazione di tutti gli atti derivati.\nInfrastrutture.\nLa struttura, caduta lentamente in declino a causa dei continui riassetti dell'Aeronautica Militare, ha assunto dopo gli anni Sessanta quasi esclusivamente un'importanza turistica, grazie alla presenza dell'Aeroclub di Capua-Terra di Lavoro, situato nel territorio comunale di Capua, a pochi chilometri dal centro cittadino.\nNelle immediate vicinanze sono sorti, in tempi diversi, il Centro Italiano Ricerche Aerospaziali (CIRA), la Tecnam, l'Oma-Sud e la caserma Oreste Salomone, sede del Raggruppamento Unit\u00e0 Addestrative dell'Esercito Italiano, incaricato di formare i volontari della forza armata, sorta sulle ceneri della zona logistica del vecchio aeroporto.\n\u00c8 previsto da parte dell'ENAC il rifacimento della pista da erba in asfalto tramite Bando di gara - Lavori di realizzazione della pavimentazione della\npista in erba ed opere complementari presso l'aeroporto Oreste Salomone di Capua, del 20 novembre 2019.\nAttivit\u00e0 corrente.\nL'aerodromo \u00e8 chiuso a tutto il traffico eccetto aeromobili di base, previa autorizzazione dell'ufficio operazioni dell'aeroporto di Caserta-Grazzanise e disponibilit\u00e0 del servizio antincendio.\nL'aeroporto ospita da sempre la scuola di volo dello storico Aeroclub citt\u00e0 di Capua \"Maurizio e Vittorio De Stasio\". In tempi diversi, sono nati il Centro Italiano Ricerche Aerospaziali (CIRA), la Costruzioni Aeronautiche Tecnam che dal 2019 ha costituito anche la scuola di volo \u201cTecnam Flight Academy\u201d che addestra piloti sportivi e professionali ed infine, in ordine temporale, la scuola di volo Sky Services Flight Academy."}
{"id": "101714", "revid": "729019", "url": "https://it.wikipedia.org/wiki?curid=101714", "title": "Aeroporto di Pontedera", "text": "LAeroporto \"Silvio Soli\" di Pontedera (IATA: \"nessuno\", ICAO: LIAT), gi\u00e0 aeroscalo, fu una infrastruttura militare realizzata a sud di Pontedera in localit\u00e0 \"Curigliana\" e operativo dal 1913 al 2000 circa. Prima dismesso e successivamente smantellato, al suo posto oggi sorge parte della nuova zona industriale denominata PIP III.\nStoria.\nL'Aeroporto di Pontedera nacque come aeroscalo per dirigibili (aeronavi), fu fatto costruire infatti dalla Regia Marina Italiana nel 1913, alla vigilia della Prima guerra mondiale.\nLa costruzione dell'Aeroscalo della Regia Marina.\nLa scelta dell'ubicazione nella campagna a sud-ovest di Pontedera fu determinata dalla relativa vicinanza con il Mar Ligure, dalle buone condizioni climatiche, in particolare dai venti favorevoli ma soprattutto dalla presenza della vicina linea ferroviaria Firenze-Pisa-Livorno, gi\u00e0 Leopolda. A tale proposito fu realizzato anche un tratto ferroviario che staccandosi dalla linea principale, penetrava fin dentro il recinto dell'aeroscalo giungendo fino all'aviosuperficie.\nSpiccava da lontano in mezzo alla campagna di Curigliana il grande hangar per il ricovero dei dirigibili, costruito dalla ditta Savigliano di Torino. Quella figura \u00e8 rimasta impressa nella memoria collettiva della citt\u00e0 e tramandata di generazione in generazione fino ai nostri giorni. In effetti l'atterraggio del dirigibile e l'entrata delle aeronavi nel grande portello dell'hangar che si apriva lentamente, era uno spettacolo grandioso per quel periodo che non aveva ancora esperienza con la nautica del volo. La vista di un grande mezzo volante colpiva fortemente l'immaginario delle persone creando forti emozioni negli spettatori.\nOltre all'hangar all'interno della base sorgeva la palazzina comando a forma di ferro di cavallo, le caserme per il personale, le officine, una piazza d'armi contigua ad un giardino che separava il comando dall'hangar, infine una torre adibita a serbatoio di acqua e il tratto di collegamento con la ferrovia Firenze-Pisa-Livorno, Di fronte all'entrata dell'hangar di solito veniva gonfiato anche un grande pallone aerostatico, utile sia per rilevare i venti e le condizioni atmosferiche sia come segnalatore e punto di avvistamento.\nDurante la Prima guerra mondiale fu montato anche un secondo hangar ausiliario, tipo \"Bosco\", per il ricovero dei dirigibili pi\u00f9 piccoli.\nL'aeroscalo durante la Prima guerra mondiale.\nLa piccola flotta di dirigibili di stanza nell'aeroscalo di Pontedera doveva essere impiegata essenzialmente nel pattugliamento del mar Ligure, tra l'Isola d'Elba, la Corsica ed il Golfo della Spezia, per la ricerca e l'avvistamento di navi ed ancor pi\u00f9 di sommergibili nemici. Anche la scorta di convogli e di squadre navali e l'avvistamente dall'alto di eventuali unit\u00e0 nemiche, era compito precipuo delle aeronavi.\nCos\u00ec avevano stabilito gli Stati Maggiori di Marina ed Esercito. Ci\u00f2 \u00e8 confermato dal fatto che nel 1913 l'Italia era alleata militarmente con l'Austria-Ungheria e con la Germania nella Triplice Alleanza contro la Duplice Intesa formata da Francia e Russia (a cui si aggiunse poi l'Inghilterra divenendo \"Triplice\"), in base a ci\u00f2 i piani militari e gli scenari di guerra sia di mare che di terra ipotizzati presso gli stati maggiori italiani erano orientati tutti contro la Francia, cio\u00e8 in direzione nord-ovest. A livello di guerra di guerra sul mare il pericolo perci\u00f2 sarebbe dovuto provenire proprio da quella direzione, cio\u00e8 dalla Corsica, dall'Alto Tirreno e dal mar Ligure.\nFu il cambiamento di alleanze dell'Italia con il passaggio all'Intesa che cambi\u00f2 radicalmente la situazione. Con l'entrata in guerra dell'Italia nel 1915 al fianco di Francia, Inghilterra e Russia, lo scenario bellico marino principale mut\u00f2 completamente, trasferendosi dal Tirreno al Mare Adriatico. In seguito a ci\u00f2 la base fu data in gestione al Regio Esercito, per il montaggio, il gonfiaggio e il collaudo dei nuovi dirigibili. Ci\u00f2 avveniva in coordinamento con un altro aeroscalo toscano, gi\u00e0 attivo dal 1915 a Campi Bisenzio.\nPur passando in secondo piano, non poteva essere comunque trascurata la minaccia proveniente dal mare, che sarebbe potuta essere comunque insidiosa per le navi italiane a causa della presenza in tutto il Mediterraneo dei sommergibili, i micidiali U-Boot tedeschi ed austro-ungarici. \nMa fu con la ripresa nei primi giorni del febbraio 1917 della Guerra sottomarina indiscriminata, da parte della Germania, che la minaccia divent\u00f2 ancora pi\u00f9 insidiosa e l'aeroscalo fu utilizzato durante il restante periodo della Prima guerra mondiale nel pattugliamento dal cielo del tratto di mare in questione. L'aeroscalo torn\u00f2 quindi di competenza della Regia Marina, insieme con la flotta di stanza a Pontedera che non super\u00f2 mai i tre aeromobili, gli equipaggi restarono misti, cio\u00e8 formati dal personale sia della Marina sia del Regio Esercito, nei rispettivi corpi aeronautici.\nLa tragedia dell'aeronave U-5.\nDurante i tre anni del periodo bellico non ci furono fatti bellici rilevanti che interessarono l'aeroscalo pontederese.\nL'unico episodio da ricordare fu la caduta dell'aeronave \"U-5\" che stava facendo ritorno alla base dopo un pattugliamento tra Punta Troia (oggi Punta Ala), l'Isola d'Elba e la Corsica. L'incidente avvenne il 2 maggio 1918; il dirigibile precipit\u00f2 a terra in localit\u00e0 Valdiperga nel comune di Castellina Marittima, dove esiste ancora oggi un cippo funerario a ricordo dei caduti. Nell'incidente morirono tutti e cinque i membri dell'equipaggio: il comandante tenente Federico Fenu, i sottotenenti Enrico Magistris e Luigi Carta Satta appartenenti al Regio Esercito, il sottocapo telegrafista Michele Rosato e il sottocapo motorista Tommaso Perrone, entrambi della Regia Marina.\nL'aeronave non fu abbattuta ed i motivi della caduta non furono mai del tutto chiariti. Alla fine della guerra fu istituita presso la base per dirigibili di Pontedera una commissione d'inchiesta per indagare sulle cause della caduta che per\u00f2 non riusc\u00ec a dare una risposta definitiva; fu ipotizzato un cedimento strutturale a causa dell'usura del velivolo. Alla commissione prese parte anche Umberto Nobile che in quel periodo era vice-direttore dello Stabilimento di Costruzioni Aeronautiche di Roma e Celestino Usuelli costruttore di quel dirigibile.\nIl primo dopoguerra ed il passaggio alla Regia Aeronautica.\nNell'immediato dopoguerra la flotta di dirigibili dell'aeroscalo fu impiegata anche per voli turistici, finalizzati a raccogliere fondi per le famiglie bisognose di Pontedera che avevano avuto parenti caduti in guerra. L'iniziativa part\u00ec nel 1919 e fu autorizzata direttamente dal Ministero della Marina e riscosse un grande successo, poich\u00e9 solcare i cieli con il dirigibile era una esperienza unica; in quegli anni l'aviazione sta ancora facendo i primi passi e il volo non era certo una esperienza per tutti.\nIl biglietto costava 100 lire e la durata del volo era di circa 2 ore; l'M-9 era l'aeronave utilizzata.\nIl comando dell'aeroscalo aveva previsto tre itinerari:\nIl 28 marzo 1923 fu costituita la Regia Aeronautica Italiana come Forza Armata autonoma, unendo i rispettivi corpi aeronautici di Esercito e Marina, la quale incamer\u00f2 anche tutte le infrastrutture aeronautiche appartenute alla altre due Forze Armate italiane. Per tale motivo anche l'aeroscalo di Pontedera il 20 dicembre 1923 pass\u00f2 sotto il controllo della Regia Aeronautica.\nNell'hangar dell'aeroscalo pontederese soggiorn\u00f2 per lungo tempo il dirigibile N-1, costruito da Umberto Nobile e ribattezzato successivamente \"NORGE\", col quale il grande trasvolatore italiano comp\u00ec la sua prima spedizione polare nel 1926 insieme all'esploratore norvegese Roald Amundsen e all'americano Lincoln Ellsworth. L'impresa del Norge fu coronata dalla conquista dall'alto del Polo Nord.\nIl raid dirigibilistico Pontedera-Barcellona.\nMa proprio il dirigibile \"N-1\" in partenza dall'aeroscalo di Pontedera, fu protagonista di un raid impegnativo sul Mediterraneo. Il 30 maggio 1925 alle ore 22.30 l\"N-1\" part\u00ec da Pontedera al comando del capitano Giuseppe Pomarici, con un equipaggio di 8 uomini pi\u00f9 5 passeggeri; a 10\u00a0km da Capo Corso si congiunse con il dirigibile \"Esperia\" partito da Roma Ciampino. Le due grandi aeronavi diressero i loro timoni alla volta di Barcellona che raggiunsero alle ore 8.20 del giorno successivo, accolte dal Re di Spagna Alfonso XIII.\nL'eclisse del \"pi\u00f9 leggero\" e la trasformazione da aeroscalo in aeroporto.\nAlla fine degli anni venti del XX secolo, con la perdita d'importanza del \"pi\u00f9 leggero dell'aria\" rispetto all'aeroplano e con la conseguente declassazione della specialit\u00e0 dirigibilistica nella Regia Aeronautica, anche l'aeroscalo di Pontedera perse progressivamente operativit\u00e0 e della precedente flotta rimase di stanza a Pontedera una sola aeronave: il dirigibile \"P.M.\" costruito da Umberto Nobile.\nQuesto fu anche l'ultimo dirigibile che lasci\u00f2 Pontedera il 12 gennaio 1928.\nSi chiudeva cos\u00ec un periodo glorioso per l'aeroporto e per l'intera citt\u00e0. Il \"pi\u00f9 leggero dell'aria\" aveva creato grandi speranze ed aspettative ovunque, ma anche dubbi e perplessit\u00e0 sulla sua sicurezza; furono soprattutto i numerosi incidenti e le sciagure che si ripeterono in quegli anni un po' in tutto il mondo che dipinsero il dirigibile come un mezzo insicuro e poco efficace. Ricordiamo nel nostro paese la caduta del dirigibile N-4 \"ITALIA\" durante il viaggio di ritorno dal Polo Nord nella seconda trasvolata artica (1928) di Umberto Nobile e la relativa vicenda dei dispersi della \"Tenda Rossa\".\nNel 1928 l'installazione fu riconvertita ad aeroporto militare per aerei e intitolato alla memoria del tenente Silvio Soli, caduto valorosamente in guerra il 23 luglio 1917 nella caduta del dirigibile M.12. \nLa pista di atterraggio vera e propria fu realizzata dalla Regia Aeronautica nel 1934, prima su prato, poi in terra battuta e successivamente cementificata; le dimensioni erano di 800 x 30 m. \nNel 1942 la pista fu potenziata, allungata da 800 m. a 1.130 m. e resa adatta all\u2019impiego dei nuovi e pi\u00f9 potenti aerei con la creazione di due quadroni di cemento sulla testata che offrivano un maggior spazio di virata e una zona di attesa pi\u00f9 ampia per i velivoli. Il grande hangar \"Savigliano\", simbolo locale dei progressi dell'aviazione, fu smantellato; al suo posto erano gi\u00e0 stati realizzati nel 1939 due hangar pi\u00f9 piccoli ma funzionali all'uso degli aerei.\nL'arrivo della Piaggio.\nDurante la Prima guerra mondiale l'industriale genovese Rinaldo Piaggio aveva acquistato alcune aziende meccaniche in provincia di Pisa. Nel 1924 aveva acquisito il controllo della CMN (Costruzioni Meccaniche Nazionali) di Pontedera, mutandone il nome in Officine Piaggio. Tale azienda meccanica si ingrand\u00ec notevolmente durante gli anni '30, aument\u00f2 il numero degli stabilimenti e del personale, iniziando la produzione prima di motori d'aereo e poi di velivoli militari, in particolare bombardieri. Ci\u00f2 fu favorito dal sorgere nelle vicinanze dell'aeroporto e dalla linea ferroviaria ad esso collegata.\nLe officine e gli stabilimenti Piaggio sorgevano in prossimit\u00e0 del Campo d'Aviazione. Nel corso degli anni tali strutture si ingrandirono a tal punto da inglobarne l'ingresso, la palazzina comando, e le caserme dell'ex aeroscalo.\nDi particolare successo fu la produzione del quadrimotore Piaggio P.108, il primo bombardiere strategico italiano, che fu impiegato a lungo durante la Seconda guerra mondiale dalla Regia Aeronautica.\nIl P.108 fu progettato dall'ingegner Giovanni Casiraghi che aveva lavorato a lungo negli Stati Uniti d'America.\nNel 1936 Casiraghi fu nominato capo progettista della Piaggio, sostituendo l'ingegner Giovanni Pegna. Con il progetto del P.108, egli metteva in pratica le teorie sul dominio dell'aria di Giulio Douhet, il grande teorico della guerra aerea e del dominio dei cieli. Il primo volo del grande quadrimotore avvenne dall'Aeroporto di Pontedera il 24 novembre 1939.\nA quello stesso velivolo \u00e8 legato anche il ricordo di una tragedia avvenuta a Pisa il 7 agosto 1941, dove perse la vita Bruno Mussolini figlio terzogenito del Duce. Gli era stato assegnato il comando della 274\u00aa Squadriglia Bombardamento a Grande Raggio (BGR), inquadrata all'interno del 46\u00ba Stormo con sede a Pisa e a questa squadriglia erano stati assegnati i nuovi bombardieri quadrimotori Piaggio P.108B. I motori del suo aereo, mentre era in fase di atterraggio sull'Aeroporto di Pisa, subirono un brusco calo di potenza. Non riuscendo a riprendere quota l'aereo si schiant\u00f2 poco dopo. Nell'incidente persero la vita anche altri due aviatori.\nLa Seconda guerra mondiale e il secondo dopoguerra.\nDurante la Seconda guerra mondiale l'Aeroporto di Pontedera fu utilizzato prima dalla Regia Aeronautica, successivamente dall'Aeronautica Nazionale Repubblicana e dalla tedesca Luftwaffe. La struttura sub\u00ec pensanti bombardamenti alleati e la pista fu resa inservibile.\nIl 2 settembre 1944 gli anglo-americani presero Pontedera, si installarono nell\u2019area Piaggio e occuparono l'aeroporto; iniziarono i lavori di ripristino per utilizzarlo nelle missioni di bombardamento nel Nord-Italia, contro le postazioni tedesche e della Repubblica Sociale. Per riparare le profonde buche delle bombe furono utilizzate le macerie degli edifici cittadini distrutti e una grande quantit\u00e0 di ghiaia prelevata dal letto del fiume Era. Dopo la stesura della ghiaia, furono installate sulla superficie ampie grate metalliche che consentivano il decollo e l\u2019atterraggio come su piste pavimentate. La pista principale fu portata da 1.130 m. a 1.500 m.; ad essa furono affiancate sul lato Nord due nuove piste parallele, di cui una utilizzata esclusivamente dalla R.A.F. britannica. La superficie della base raggiunse una dimensione complessiva di 44 ettari.\nNell'immediato periodo post-bellico l'industria meccanica Piaggio fu riconvertita ad uso civile ed inizi\u00f2 la produzione della celebre Vespa, ideata e progettata dall'ingegner Corradino D'Ascanio.\nProprio l'ingegner D'Ascanio, che dal 1932 era stato assunto da Rinaldo Piaggio, con lo scopo di ideare nuovi progetti in campo aeronautico, si era dedicato agli studi di un mezzo volante con pale rotanti che poi sarebbe divenuto l'elicottero. I primi prototipi del nuovo velivolo furono sperimentati sulla pista di Pontedera.\nLa fine di un'epoca gloriosa.\nL'aeroporto di Pontedera dopo gli anni cinquanta del XX secolo perse progressivamente d'importanza a vantaggio del vicino Aeroporto di Pisa. Pur rimanendo sotto il controllo dell'Aeronautica Militare (Italia) esso fu dato in gestione alla Piaggio che ne utilizz\u00f2 la pista come percorso di prova per le Vespe e per gli altri motocicli prodotti negli stabilimenti. \nNegli anni \u201960 la pista fu penalizzata nella parte iniziale per la costruzione di nuovi capannoni Piaggio, ci\u00f2 caus\u00f2, per ragioni di sicurezza, la riduzione dello spazio di atterraggio di circa 500 m.\nDi recente la pista che era l'unica struttura rimasta del vecchio aeroporto, \u00e8 stata definitivamente smantellata. Al suo posto oggi sorge la nuova zona industriale pontederese, denominata PIP III.\nLa \"via Hangar\", la \"via dell'Aeroporto\" e il tratto ferroviario ancora esistente sono le uniche infrastrutture rimaste che ricordano la presenza dell'aviazione a Pontedera, durante il XX secolo. Ad esse si aggiunge lo storico ristorante \"Aeroscalo\", che nacque proprio come locanda per i numerosi avieri e dirigibilisti che transitavano nella base di Pontedera. \u00c8 in costruzione un nuovo centro direzionale del PIP3 denominato anch'esso Aeroscalo.\nAttualmente il nominativo LIAT \u00e8 stato trasferito all'aviosuperficie Valdera vicino a Capannoli, provincia di Pisa, e sede dell'Aeroclub di Pisa"}
{"id": "101715", "revid": "124905977", "url": "https://it.wikipedia.org/wiki?curid=101715", "title": "Aeroporto di Lamezia Terme", "text": "L'Aeroporto di Lamezia Terme \"Sant'Eufemia\" (IATA: SUF, ICAO: LICA) \u00e8 situato nel quartiere omonimo del comune di Lamezia Terme, \u00e8 il principale scalo della Calabria e uno dei primi del Mezzogiorno per traffico passeggeri. Lo scalo lametino effettua collegamenti di linea sia per voli nazionali che per voli internazionali e collegamenti charter organizzati dai tour operator per voli intercontinentali. Grazie alla sua posizione geografica centrale nella regione, e quindi facilmente raggiungibile, serve tutta la Calabria e anche alcuni comuni delle vicine regioni.\nStoria.\nNel 1965 venne istituito il consorzio Consaer con lo scopo di costruire un nuovo aeroporto che potesse essere collegato con l'autostrada A2, la ferrovia Tirrenica Meridionale e il porto di Gioia Tauro, per questo motivo venne scelta un'ampia area pianeggiante a Sant'Eufemia Lamezia.\nLo scalo venne inaugurato nel giugno del 1976 e nel dicembre successivo la compagnia aerea Itavia cominci\u00f2 ad effettuare voli di linea verso Roma-Ciampino, Milano-Linate, Catania e Palermo. Il progetto dell'aerostazione passeggeri si deve al gruppo di progettisti costituito dall'architetto Piero Moroli (capogruppo), con ing. A. Maffey, G. e G. Pennestri, risultato vincitore del concorso bandito nel 1971.\nNel 1982 l'aerostazione venne ampliata e rimodernata e nel 1990 la gestione pass\u00f2 ad una societ\u00e0 mista pubblico-privata, denominata SACAL.\nTerminal merci.\nL'aeroporto dispone di un terminal merci, sempre attivo e gestito dalla SACAL come handler merci, in grado di poter effettuare movimentazione di merci varie. Inoltre, \u00e8 dotato di un vasto magazzino per la temporanea custodia doganale, con doppio accessi air-side e land-side che agevolano le operazioni in ingresso ed in uscita delle merci soggette alle procedure di custodia temporanea.\nSono a buon punto inoltre i lavori per l'allestimento del PIF che ha la finalit\u00e0 di sdoganamento diretto sullo scalo di prodotti di origine animale, destinati anche all'alimentazione umana e pertanto soggetti a visita ispettiva sanitaria.\nImportanti risultano anche le attivit\u00e0 dei corrieri espressi, tenendo conto dello stretto rapporto di sinergia esistente con Aeroporti di Roma e in particolare con lo scalo di Roma-Ciampino, che risulta essere tutt'oggi la base operativa dell'Italia centrale per le principali compagnie di Express Couriers.\nInfine, la grande opportunit\u00e0 in termini di traffico \u00e8 offerta principalmente dal potenziamento dell'intermodalit\u00e0 dell'aeroporto con il porto di Gioia Tauro, il maggiore del Mediterraneo per questo tipo di movimentazioni.\nDati tecnici.\nL'aeroporto di Lamezia Terme \u00e8 dotato di un'unica pista a due testate (10-28), lunga 3017\u00a0m e larga 45\u00a0m orientata a 096\u00ba/276\u00ba. La piena operativit\u00e0 della pista, nella nuova configurazione, \u00e8 avvenuta il 21 luglio 2016 (AIRAC A6/16).\nLa pista 28 \u00e8 dotata di ILS/DME Cat. I ed \u00e8 usata principalmente per i decolli (e gli atterraggi in caso di alto traffico o maltempo, essendo l'unica pista strumentale di precisione dell'aeroporto), mentre la pista 10 \u00e8 utilizzata per gli atterraggi (e i decolli quando il vento non consente il decollo per pista 28).\nIl servizio di controllo del traffico aereo \u00e8 fornito dall'ENAV che gestisce il servizio di controllo di avvicinamento (Radar dalle 09:00LT alle 18:00LT e procedurale dalle 18:00LT alle 09:00LT, sulla frequenza 118.800\u00a0MHz - Lamezia Approach) e di torre (sulla frequenza 125.900\u00a0MHz - Lamezia Tower) H24.\n\u00c8 presente anche il servizio ATIS H24 sulla frequenza 119.930 MHz.\nL'ufficio meteo di riferimento \u00e8 quello di Lamezia MET, mentre il servizio informazioni volo viene assicurato dal CBO di Roma situato presso l'aeroporto di Roma Ciampino."}
{"id": "101717", "revid": "188116", "url": "https://it.wikipedia.org/wiki?curid=101717", "title": "Aeroporto di Napoli-Capodichino", "text": "Laeroporto internazionale di Napoli-Capodichino (gi\u00e0 \"Aeroporto Militare del Campo di Marte\"), intitolato all'aviatore Ugo Niutta, \u00e8 il terzo aeroporto del Meridione d'Italia e nel 2021 sesto scalo nazionale dopo Roma-Fiumicino, Milano-Malpensa, Catania-Fontanarossa, Bergamo-Orio al Serio, e Palermo-Punta Raisi. Si trova a circa 4\u00a0km dal centro di Napoli e dalla stazione centrale. L'infrastruttura \u00e8 allocata principalmente nel quartiere di San Pietro a Patierno, al confine con i quartieri Poggioreale e a pochi passi dal quartiere San Carlo all'Arena, in una zona denominata Capodichino. Una piccola parte della sua pista rientra nel comune di Casoria. Tutta la zona \u00e8 densamente abitata.\nIn particolare l'avvicinamento per la pista 6 implica il sorvolo a bassa quota di tutta la zona nord-occidentale di Napoli, area collinare della citt\u00e0.\nL'aeroporto \u00e8 collegato con tutti i principali aeroporti europei e offre un elevato numero di destinazioni in tutta Europa e non solo. Lo scalo \u00e8 base di easyJet, Ryanair, Volotea e Wizz Air.\nIl 13 giugno 2017 all'aeroporto viene conferito il premio \"Aci Europe Award\" come migliore in Europa nella categoria 5-10 mln di passeggeri.\nNel 2018, inoltre, l'aeroporto ha vinto il titolo \"fast and furious\", primo nella sua categoria che premia lo scalo con la maggiore crescita in Europa, poich\u00e9 passa da 6.775.988 passeggeri del 2016 a 8.577.507 passeggeri del 2017, con un incremento del 26,6%.\nL'aeroporto internazionale Capodichino \u00e8 il primo aeroporto d'Italia a usare bus elettrici, grazie a un partenariato tra Gesac e Handler, partito dall'inverno 2018.\nGestione.\n\u00c8 stato il primo aeroporto italiano a essere privatizzato ed \u00e8 gestito da Ge.s.a.c. S.p.A. (Gestione Servizi Aeroporti Campani), una societ\u00e0 controllata dalla britannica BAA (British Airports Authority), societ\u00e0 che gestisce anche gli aeroporti di Londra.\nNell'ottobre 2010 torna a essere italiana: F2i ha acquisito da BAA il 65% delle azioni Gesac. L'accordo era subordinato al parere dell'Autorit\u00e0 garante della concorrenza e del mercato e alla mancanza dell'esercizio del diritto di prelazione degli enti locali (Comune e Provincia di Napoli, presenti azionisti con il 12.5%, avevano 60 giorni di tempo per esprimersi in merito).\nL'aeroporto \u00e8 composto da un solo terminal, recentemente rinnovato e ampliato per fronteggiare il crescente traffico passeggeri, incompatibile con le dimensioni della precedente aerostazione. I 6 parcheggi, di cui uno (il P3) interamente sotterraneo con accesso diretto al terminal, dispongono complessivamente di 1408 posti auto.\nCapodichino \u00e8 raggiungibile grazie all'uscita della tangenziale di Napoli, che attraversa tutti i principali quartieri cittadini, oltre che dagli assi viari come la circumvallazione esterna di Napoli, l'Asse Mediano, l'Asse perimetrale, la Diramazione del Centro direzionale e la Domiziana che collegano lo scalo ai comuni della citt\u00e0 metropolitana.\nIl resto della regione \u00e8 collegata direttamente con le 4 autostrade che confluiscono a Napoli, A1 Milano-Napoli, A3 Napoli-Salerno, A16 Napoli-Bari, A30 Caserta-Salerno.\nLa maggioranza degli aeromobili presenti \u00e8 composta da Boeing 737 e Airbus A320. Inoltre l'aeroporto accoglie anche il Boeing 787 della livrea Thomson, infatti il primo atterraggio \u00e8 stato il 15/07/2016 con 280 passeggeri provenienti da Londra (Gatwick), e questo aeromobile sar\u00e0 operativo durante ogni stagione estiva. Dal 23 maggio 2019 e fino al 26 ottobre dello stesso anno \u00e8 stato operativo il volo diretto per New York della United Airlines operato da un Boeing 767. L'Aeroporto era hub secondario di Air Italy (ex Meridiana) e base della compagnia Easy Jet e Ryanair. A partire dal 1\u00ba luglio 2018 \u00e8 iniziato il servizio giornaliero per Mosca operato dall'Aeroflot compagnia di bandiera russa.\nDati tecnici.\n\u00c8 dotato di una pista lunga 2.628 m, con orientamento 6-24, in conglomerato bituminoso con indicatore PAPI e ILS.\nConsiste in due piazzali per la sosta aeromobili:\nL'aeroporto di Napoli Capodichino (classe ICAO 4D) aveva sino al 2008 la qualifica di aeroporto militare aperto al traffico aereo civile, sino a quando non \u00e8 stato emanato il D.M. del 14 febbraio 2008 (G.U. n\u00ba 105 del 06/05/2008) che modificandone il precedente status lo ha configurato come scalo civile aperto al traffico militare.\nLe infrastrutture dello scalo napoletano sono \u201caperte\u201d e disponibili 24 ore su 24, anche se l'operativit\u00e0 delle stesse si svolge dalle ore 06:00 lt alle ore 23:00 lt, nel rispetto di quanto disposto dal D.P.R. 476/99 nel suo art. 1. La media giornaliera dei voli \u00e8 di circa 170 movimenti (decolli e atterraggi).\nL'aeroporto \u00e8 dotato dei pi\u00f9 sofisticati sistemi tecnologici per permettere l'atterraggio preciso degli aeromobili in condizioni di scarsa visibilit\u00e0, come il sistema ILS, disponibile sia per la pista 24 che per la pista 06.\nStoria.\nLa storia dell'aeroporto di Capodichino comincia all'inizio del XX secolo; infatti nel 1910, dove ora sorge l'aeroporto iniziano le prime esibizioni di velivoli sull'allora Campo di Marte, un ampio territorio pianeggiante gi\u00e0 impiegato in epoca borbonica come luogo per addestramenti ed esibizioni militari. \nDopo il bombardamento di Napoli nella notte tra il 10 e l'11 marzo 1918, ad opera del dirigibile tedesco Zeppelin LZ 104 che partito dalla Bulgaria lancia 6.400\u00a0kg di bombe colpendo il Cantiere Pattison, il centro citt\u00e0 e l'ILVA di Bagnoli causando una trentina di vittime, si decise l'ampliamento del campo di volo. \nNel 1919 apre un'aerostazione civile per 17 aerei di linea di varie compagnie aeree.\nL'aeroporto militare.\nDopo essere stato impiegato come campo di volo nell'ultimo anno della prima guerra mondiale, fu costruito come aeroporto militare del Campo di Marte della Regia Aeronautica, e progettato per essere sede della Regia Accademia Aeronautica. L'intitolazione all'aviatore \"Ugo Niutta\" avvenne il 19 giugno 1921. Dal 1935 al 1939 \u00e8 stato sede della Scuola Specialisti della Regia Aeronautica.\nDurante la Seconda guerra mondiale vi era stanziato il 22\u00b0 Gruppo C.T., organizzato su quattro Squadriglie (359\u00aa, 362\u00aa, 369\u00aa e 371\u00aa Squadriglia) che operavano con un misto di velivoli da caccia C.202 Folgore, Re.2001, C.200 e C.R.42CN per volo notturno, ricevendo alla fine del mese di febbraio anche i Dewoitine D.520, la 371\u00aa Squadriglia Caccia della Regia Aeronautica equipaggiata con Macchi M.C.202 e a marzo i primi Reggiane Caproni Re 2005.\nDopo lo sbarco alleato fu usato intensamente dall'United States Army Air Forces, allora componente aerea dell'United States Army (esercito) statunitense, per la Campagna d'Italia. La Twelfth Air Force lo utilizz\u00f2 come campo base, stazionando le seguenti unit\u00e0 aeree:\nQuando le unit\u00e0 da combattimento furono rimosse, il Comando Aviazione americano inizi\u00f2 ad usare l'aeroporto come scalo principale per gli aerei da carico e per il transito di aerei e personale di ritorno dalle missioni.\nNella primavera del 1946 l'Aeronautica Militare vi invia il 10\u00ba Gruppo fino al 16 giugno 1956. Dal 1\u00ba settembre 1953 arriva anche il 12\u00ba Gruppo caccia fino al 16 giugno 1956. Dal 1948 al 1956 fu sede del 4\u00b0 Stormo e quindi della 4^ Aerobrigata Intercettori. Nel 1957 giunse l'86\u00ba Gruppo Antisom, dotato di velivoli Grumman S2F e vi rimase fino al 197. \nDagli anni dell'immediato dopoguerra, Capodichino \u00e8 progressivamente diventato anche un importante polo manutentivo della forza armata. Tale periodo comincia il 1\u00ba gennaio 1948 con la costituzione, nell'ambito del riassetto organizzativo dell'Aeronautica Militare, del[5\u00ba Reparto Tecnico Aeromobili (5\u00b0 R.T.A.), rinominato in 5\u00ba Gruppo Manutenzione Velivoli (5\u00b0 G.M.V.) a partire dal 1\u00ba novembre 1985. \nIn questo periodo, al reparto sono stati affidati compiti di efficientamento di un ampio spettro di velivoli da addestramento, tra cui i Lockheed T-33 Shooting Star e gli Aermacchi MB-326 della Scuola Volo Basico Avanzato Aviogetti di Amendola. \nCon la radiazione dell'MB-326 nel 1996, la missione del reparto \u00e8 stata ridefinita da centro di manutenzione di III livello tecnico a gestione Air Ground Equipment.\nAttualmente dipendono dal Comando Aeroporto \"U. Niutta\" il 5\u00ba Gruppo Manutenzione Velivoli, il 12\u00b0 Servizio Tecnico Distaccato e poi due Sezioni Aeree della Guardia di Finanza e il 6\u00b0 Reparto Volo della Polizia di Stato. \nNel sedime dell'aeroporto ha sede la Naval Support Activity Naples della Marina statunitense.\nLa stazione civile.\nDal 1950, l'aeroporto di Capodichino funzioner\u00e0 anche per il traffico civile e da quella data inizia un continuo sviluppo dello scalo, culminato nel 1995 con la privatizzazione e un piano di investimenti, per un valore di 145 milioni di euro. Lo stesso anno apre il Terminal 2 per voli charter e nel 2000 Carlo d'Inghilterra inaugura la nuova sala partenze.\nAd agosto 2015 il Terminal 2 \u00e8 stato smantellato, fino alla sua definitiva demolizione avvenuta a settembre 2015. Al suo posto verr\u00e0 costruita la stazione Capodichino Aeroporto della Linea 1 della metropolitana.\nGe.s.a.c. - Gestione Servizi Aeroporti Campani.\nLa Ge.s.a.c. \u00e8 stata costituita nel 1980, a maggioranza pubblica, su iniziativa degli enti locali e dell'Alitalia (la quota di quest'ultima \u00e8 stata successivamente rilevata dalla SEA di Milano).\nNell'agosto del 1997, gli enti pubblici azionisti hanno ceduto alla BAA, gruppo inglese leader nel mondo nella gestione aeroportuale, ognuno, il 35% delle azioni in proprio possesso. Con l'acquisizione del pacchetto azionario di maggioranza da parte di BAA, lo scalo di Napoli \u00e8 il primo aeroporto italiano ad essere privatizzato.\nLa privatizzazione matura dalla consapevolezza dei soci pubblici (Comune e Provincia di Napoli) e del management dell'importanza strategica di una gestione privatistica dello scalo per lo sviluppo dell'aeroporto e dell'intero territorio.\nNel maggio 1999, BAA cede una quota azionaria pari al 5% all'Interporto Campano Spa (partecipazione oggi detenuta attraverso la societ\u00e0 \"Aliport Srl\").\nNel giugno 2006 il Consorzio ADI\u00a0\u2013 Airport Development Investment Ltd\u00a0\u2013 guidato dal gruppo spagnolo Ferrovial, acquisisce la propriet\u00e0 del gruppo BAA, divenendo l'azionista di riferimento della Societ\u00e0 di Gestione.\nIl 21 dicembre 2010, in seguito all'accordo siglato il 1\u00ba ottobre, \u00e8 stata perfezionata la cessione della maggioranza azionaria di GESAC, e dunque il passaggio definitivo dal gruppo spagnolo Ferrovial al gruppo italiano F2i, societ\u00e0 italiana di gestione del risparmio.\nIn data 6 febbraio 2015 F2i ha firmato un accordo di vendita del 49% di \"F2i Aeroporti S.p.A.\" alla cordata composta da Ardian (60%) e Credit Agricole Assurances (40%). A seguito di questa cessione F2i Aeroporti ha cambiato la sua denominazione sociale in \"2i Aeroporti Spa\".\nIl 24 ottobre 2019 \u00e8 stato sottoscritto l'atto di fusione per incorporazione di Aeroporto di Salerno spa in GE.S.A.C. S.p.A., dando via alla nascita di un sistema aeroportuale campano integrato e complementare.\nDal 1\u00ba novembre 2019, la compagine azionaria della societ\u00e0 unica che gestisce i due aeroporti campani di Napoli-Capodichino e di Salerno-Pontecagnano risulta essere:\nCompagine azionaria.\n2i Aeroporti Spa \u00e8 la holding che detiene, inoltre, le seguenti partecipazioni in altri aeroporti Italiani: 36,39% SEA Spa (Aeroporti di Milano), 90,28% SAGAT Spa (Aeroporto di Torino), 4,09% ADB Spa (Aeroporto di Bologna) e 55% del capitale di Aeroporto Friuli Venezia Giulia S.p.A (Trieste); mentre F2i Aeroporti 2 Srl detiene il 71,25% della SO.GE.A.AL. Spa (Aeroporto di Alghero).\nCriticit\u00e0 e linee di sviluppo.\nL'espansione urbana dell'ultimo mezzo secolo ha completamente inglobato la struttura nell'agglomerato metropolitano della citt\u00e0. Ci\u00f2, se da un lato presenta l'indubbio vantaggio di avere un aeroporto facilmente raggiungibile dal centro (in futuro anche in metropolitana), dall'altro presenta una serie di inconvenienti non trascurabili; primo fra tutti il rischio connesso all'uso di una simile struttura in area densamente abitata (si tenga presente che a Capodichino opera anche l'United States Navy, con il trasporto di esplosivi e altro materiale pericoloso). Anche a causa di queste criticit\u00e0, il vigente Piano Regolatore Comunale di Napoli prevede lo spostamento dell'aeroporto e la destinazione dell'area a parco (zona F, sottozona Fc - Parchi di nuovo impianto).\nCon l'adozione di specifici e puntuali provvedimenti, il rumore generato dagli aeromobili in decollo, che fino al 2006 costituiva un elemento di forte criticit\u00e0, \u00e8 stato oggetto di forte mitigazione grazie ad un'attenta e continua attivit\u00e0 sanzionatoria e di monitoraggio avverso i voli non rispettosi della prescritta procedura. In ogni caso l'Aeroporto di Napoli Capodichino affronta le problematiche afferenti gli aeromobili in decollo e atterraggio in un contesto molto pi\u00f9 ampio che lo vede operare adempiendo a quanto prescritto dall'art. 1 del D.P.R. 476/99 prevedente il divieto di qualsiasi attivit\u00e0 su tutti gli aeroporti d'Italia (salvo specifiche deroghe), dalle ore 23:00 lt alle ore 06:00 lt. Pur dovendosi confrontare necessariamente con zone confinanti estremamente antropizzate, sono stati recentemente portati a compimento i lavori per la realizzazione di nuove piazzole di sosta, comprendenti 6 stands, ricavati nell'area militare dell'aeroporto, a nord-ovest rispetto al terminal passeggeri. I nuovi stands sono resi raggiungibili grazie ad un raccordo creato ex-novo, prosecuzione del gi\u00e0 esistente raccordo C. Inoltre il terminal stesso \u00e8 stato sottoposto a notevoli lavori di rimodernamento ed espansione, che hanno aumentato il comfort dei passeggeri, con una nuova area partenze, maggiori banchi check-in e nastri trasportatori, nonch\u00e9 3 bridge di imbarco.\nDati di traffico passeggeri.\nI dati di traffico sono periodicamente aggiornati facendo riferimento al sito Assaeroporti.\nI dati di seguito provengono tutti dal rapporto annuale dell'ENAC sugli aeroporti italiani.\nCollegamenti.\nMetropolitana.\nIl 15 dicembre 2013 \u00e8 stato approvato dal CIPE un finanziamento da 650 milioni di euro per la tratta Garibaldi-Capodichino Aeroporto, con le fermate intermedie Centro Direzionale, Tribunale e Poggioreale.\nLa fine dei lavori (per la stazione) \u00e8 prevista per il 2024.\nBus.\n\"Alibus\" \u00e8 la linea di collegamento veloce tra l'Aeroporto, la stazione ferroviaria il centro della citt\u00e0 e il porto.\nAuto.\nL'aeroporto \u00e8 raggiungibile dalla tangenziale di Napoli prendendo l'uscita \"Capodichino\" oppure accedendo da viale Umberto Maddalena."}
{"id": "101721", "revid": "729019", "url": "https://it.wikipedia.org/wiki?curid=101721", "title": "M\u00fcnchwilen (Turgovia)", "text": "M\u00fcnchwilen (toponimo tedesco) \u00e8 un comune svizzero di 5.377 abitanti del Canton Turgovia, nel distretto di M\u00fcnchwilen del quale \u00e8 capoluogo.\nStoria.\nNel 1824 M\u00fcnchwilen ha inglobato il comune soppresso di Mezikon e nel 1950 quelli di Oberhofen bei M\u00fcnchwilen (che a sua volta nel 1871 aveva inglobato la frazione di Holzmannshaus, gi\u00e0 comune autonomo poi aggregato a Hofen-Holzmannshaus nel 1812) e Sankt Margarethen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1950 con Oberhofen bei M\u00fcnchwilen e Sankt Margarethen):\nInfrastrutture e trasporti.\nM\u00fcnchwilen \u00e8 servito dalla ferrovia Frauenfeld-Wil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "101722", "revid": "118149484", "url": "https://it.wikipedia.org/wiki?curid=101722", "title": "Serie C2 1979-1980", "text": "La Serie C2 1979-1980 fu il secondo campionato semi-professionistico di quarto livello di calcio disputato in Italia. La stagione inizi\u00f2 il 30 settembre 1979 e si concluse l'11 giugno 1980.\nStagione.\nNovit\u00e0.\nA causa di problemi finanziari il e il furono esclusi dal campionato. Al loro posto furono ripescati l' e il :\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:"}
{"id": "101723", "revid": "729019", "url": "https://it.wikipedia.org/wiki?curid=101723", "title": "Aeroporto di Grazzanise", "text": "Laeroporto di Grazzanise a volte impropriamente citato come aeroporto Napoli-Grazzanise (o aeroporto di Caserta-Grazzanise) \u00e8 un aeroporto militare, aperto e autorizzato al traffico civile dal 25 novembre 2004.\nPresso la struttura \u00e8 di stanza il 9\u00ba Stormo \"Francesco Baracca\" dell'Aeronautica Militare Italiana.\nStoria.\nLa costruzione e l'attivit\u00e0 militare.\nCostruito durante gli anni sessanta, \u00e8 intitolato alla memoria del tenente colonnello Carlo Romagnoli, decorato di medaglia d'oro al valor militare durante la seconda guerra mondiale. Ha ospitato, dal 7 dicembre 1961 il 10\u00ba Gruppo e dal novembre 1967, il 9\u00ba Stormo, ricostituitosi proprio su questo aeroporto dopo essere rimasto \"in posizione quadro\" dal 1943, anno del suo scioglimento a causa degli eventi conseguenti all'armistizio di Cassibile. Nel 1992 nell'aeroporto di Grazzanise fu deviato dal 2 al 15 novembre tutto il traffico dello scalo di Capodichino in quanto si rese necessaria la sostituzione del manto di asfalto della pista dell'aeroporto napoletano.\nDal 2006 la Squadriglia collegamenti \u00e8 stata rimpiazzata dal ricostituito 21\u00ba Gruppo che, equipaggiato con elicotteri Agusta Bell 212 ICO, svolge compiti di supporto alle operazioni speciali. Il 21\u00ba Gruppo \u00e8 impiegato dalla sua ricostituzione ad oggi nell'operazione ISAF, in Afghanistan. Nel febbraio del 2008 \u00e8 stato firmato un protocollo di intesa tra l'allora presidente della regione Campania Antonio Bassolino e il ministro dei trasporti Alessandro Bianchi al tempo in carica, per la realizzazione del nuovo aeroporto di Grazzanise. In tal modo il traffico aereo in eccesso dell'aeroporto di Napoli verrebbe delocalizzato su Grazzanise, creando un sistema aeroportuale integrato che comprender\u00e0 anche l'aeroporto di Salerno-Pontecagnano.\nL'autorizzazione al traffico civile.\nDurante il governo Berlusconi II il ministro della difesa Antonio Martino sottoscrisse un protocollo d'intesa che autorizza definitivamente l'apertura al traffico civile dell'aeroporto, costituendo un apposito gruppo di lavoro per rendere operativa tale autorizzazione. Nel luglio del 2009 \u00e8 stato firmato un accordo tra ENAC, il Ministero delle Infrastrutture e dei Trasporti e la regione Campania per affidare a Gesac la realizzazione e la gestione del nuovo aeroporto.\nGli ammodernamenti tecnici.\nTra il 2011 ed il 2012 \u00e8 stata costruita una pista semipreparata in terra battuta, parallela all'attuale pista in cemento/asfalto, da parte del Genio Aeronautico, per permettere l'addestramento agli atterraggi e decolli su piste semipreparate, sia degli equipaggi di C-27J Spartan e C130J, sia delle forze speciali. Il 15 marzo 2012, in occasione della visita del capo di stato maggiore dell'Aeronautica, erano gi\u00e0 cominciate le prime operazioni.\nL'accantonamento del progetto del terzo aeroporto regionale.\nNel 2013 - durante il governo Monti - il \"Piano nazionale per lo sviluppo aeroportuale\" curato da Corrado Passera ha eliminato l'aeroporto tra gli scali dell'aviazione civile italiana, lasciando solo l'aeroporto di Capodichino e quello di Pontecagnano come gli unici due aeroporti civili della regione Campania, e suscitando perplessit\u00e0 e polemiche.\nLe unit\u00e0 militari di stanza.\nSede dal 1967 del 9\u00ba Stormo \"Francesco Baracca\", nel corso della sua vita operativa, l'aeroporto ha visto la presenza dei pi\u00f9 importanti aviogetti dell'Aeronautica Militare Italiana, quali il North American F-86 Sabre, il Fiat G.91 e il Lockheed F-104 Starfighter.\nProprio il 9\u00ba Stormo e l'aeroporto hanno avuto in dotazione quest'ultimo caccia supersonico fino alla sua completa radiazione nell'ottobre 2004, in favore del successivo Eurofighter Typhoon; la radiazione dello Starfighter ha per\u00f2 coinciso con la naturale decadenza dello scalo, gi\u00e0 iniziata alcuni anni prima con la fine della guerra fredda e la conseguente mutazione degli scenari internazionali e di conseguenza delle strategie di difesa. In conseguenza di ci\u00f2, il 10\u00ba Gruppo Caccia venne trasferito presso il 37\u00ba Stormo di stanza all'aeroporto di Trapani-Birgi, lasciando in aeroporto la sola squadriglia collegamenti ed il personale minimo necessario al funzionamento degli impianti. Attualmente il X gruppo dell'ex 9\u00ba Stormo da Trapani Birgi \u00e8 passato sotto il comando del 36\u00ba Stormo di base all'aeroporto di Gioia del Colle (BA).\nInformazioni tecniche.\nConsta di una sola pista in conglomerato bituminoso e di una pista di rullaggio parallela a questa. Nello stesso sedime della base \u00e8 stata allestita una pista semipreparata, utilizzata per addestrare gli equipaggi alle operazioni fuori area in condizioni di massima sicurezza, e garantisce un'agibilit\u00e0 di 24 ore al giorno.\n\u00c8 diviso in due zone distinte: l'area logistica e l'area operativa. Nell'area logistica sono ubicate tutte le strutture necessarie al supporto della base, quali l'Ufficio Comando, una caserma dell'Arma dei Carabinieri, una palazzina VAM (Vigilanza Aeronautica Militare), il circolo sottufficiali, le mense e tutte le altre opere di supporto. Nell'area operativa si trovano gli hangar dove vengono ricoverati i velivoli, le officine, i depositi carburante e tutte le infrastrutture aeroportuali necessarie all'attivit\u00e0 di volo.\nAll'interno dell'aeroporto trova posto anche il laboratorio di propulsione Aerospaziale PROPLAB del Dipartimento di Ingegneria Aerospaziale dell'Universit\u00e0 degli Studi di Napoli Federico II.\nServizi aeroportuali.\nSono offerti vari servizi; tra i quali i carburanti di tipo F-3, Jet A-1; JASU; ed ossigeno."}
{"id": "101724", "revid": "287204", "url": "https://it.wikipedia.org/wiki?curid=101724", "title": "M\u00fcnchwilen", "text": ""}
{"id": "101729", "revid": "111373", "url": "https://it.wikipedia.org/wiki?curid=101729", "title": "Sirnach", "text": "Sirnach (toponimo tedesco) \u00e8 un comune svizzero di 7\u00a0697 abitanti del Canton Turgovia, nel distretto di M\u00fcnchwilen.\nStoria.\nNel 1824 Sirnach ha inglobato la frazione di Hofen (gi\u00e0 comune autonomo poi aggregato a Hofen-Holzmannshaus nel 1812) e nel 1997 i comuni soppressi di Busswil (che a sua volta nel 1812 aveva inglobato il comune soppresso di Littenheid), Horben bei Sirnach e Wiezikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Busswil, Horben bei Sirnach e Wiezikon):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nSirnach \u00e8 servita dall'omonima stazione sulla ferrovia San Gallo-Winterthur."}
{"id": "101731", "revid": "9881", "url": "https://it.wikipedia.org/wiki?curid=101731", "title": "Bioingegneria", "text": ""}
{"id": "101732", "revid": "2207", "url": "https://it.wikipedia.org/wiki?curid=101732", "title": "Nereide", "text": ""}
{"id": "101733", "revid": "108423739", "url": "https://it.wikipedia.org/wiki?curid=101733", "title": "Wilen", "text": "Wilen (; toponimo tedesco) \u00e8 un comune svizzero di 2\u00a0482 abitanti del Canton Turgovia, nel distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "101734", "revid": "129019", "url": "https://it.wikipedia.org/wiki?curid=101734", "title": "Cadaqu\u00e9s", "text": "Cadaqu\u00e9s \u00e8 il paese pi\u00f9 orientale della parte continentale della Spagna e della Costa Brava, si trova nella provincia di Girona, in Catalogna nella comarca dell'Alt Empord\u00e0.\nSi trova in una posizione geografica isolata, alla fine di una strada che s'arrampica sui rilievi del Cap de Creus (non vi sono strade litoranee transitabili), il che lo portava ad avere maggior facilit\u00e0 nelle comunicazioni via mare piuttosto che via terra, come si riflette nella parlata indigena, dai suoni pi\u00f9 simili al maiorchino che al catalano.\nIl paese vive quasi esclusivamente di turismo che, grazie al clima locale, non \u00e8 solo estivo balneare ma \u00e8 presente tutto l'anno.\nStoria.\nIl toponimo deriva da \"Cap de Roques\". Fu un antico castello dei Franchi, nel 907 il primo conte indipendente della comarca Godofredo diede il paese in dono al Monastero di Sant Pere de Rodes. Date le difficili comunicazioni via terra svilupp\u00f2 molto la marina. Sub\u00ec diversi attacchi dai pirati che infestarono il Mediterraneo e nel 1543 il famoso pirata Barbarossa distrusse il castello. Di questo pirata esiste una leggenda marinara secondo la quale si sarebbe proposto l'obiettivo di uccidere mille persone e teneva una regolare contabilit\u00e0 per esserne certo.\nAvvenne un giorno che capit\u00f2 in una chiesa catalana dove un prete stava celebrando messa ed era al momento della consacrazione del pane e del vino. Barbarossa uccise il sacerdote e butt\u00f2 in mare il calice e l'ostia, poi s'imbarc\u00f2 sulla sua nave, ma qui lo colp\u00ec la maledizione di San Pietro e il vascello non obbed\u00ec pi\u00f9 ai suoi comandi, diventando uno dei vascelli fantasma che vagano nel mare senza meta. Cadaqu\u00e9s \u00e8 stato dichiarato ufficialmente nel 1972 \"Paese Pittoresco\".\nEconomia.\nTurismo.\nSolitario villaggio di case bianche e localit\u00e0 balneare fra gli uliveti \u00e8 una meta turistica sia per il suo mare sia per il passato artistico che pu\u00f2 vantare. Qui infatti, nel piccolo borgo di Port Lligat si install\u00f2 Salvador Dal\u00ed di ritorno da New York ed \u00e8 rimasta la sua casa-museo. Hanno anche trascorso qui un po' di tempo Pablo Picasso e Federico Garc\u00eda Lorca. Da ricordare il soggiorno di Walt Disney che con Dal\u00ed collabor\u00f2 alla progettazione di film di animazione.\nTra gli altri artisti che hanno dimorato per molti anni a Cadaqu\u00e9s si ricordano il pittore Maurice Boitel e il poeta francese Jean Aubert.\nCadaqu\u00e9s \u00e8 composto di case bianche con tetti rossi, nella \"Pla\u00e7a Gran\" si affacciano una \"torre semicilindrica\" e una \"porta\" ad arco ribassato. La Esglesia Parroquial de Santa Maria \u00e8 una chiesa tardo gotica ricostruita nel XVIII secolo e con all'interno uno splendido altare barocco. In paese ci sono due musei: il \"Museu More d'Art Grafic Europeu\" ricco di disegni di grandi artisti come D\u00fcrer, Raffaello, Caravaggio, Rubens, Goya, Picasso, Matisse e altri, e il \"Museu d'Art\" che espone paesaggi di Cadaqu\u00e9s.\nNelle vicinanze del centro sono da vedere il \"Parc Natural de Cap de Creus\" con meravigliose calette marine e splendidi panorami, il borgo di Port Lligat dove c'\u00e8 la Casa Museo Salvador Dal\u00ed, il porto e la graziosa localit\u00e0 balneare di Roses, El Port de la Selva, piccolo porto ai piedi di verdi colline.\nFeste.\nLe feste caratteristiche di tutti i centri abitati spagnoli si svolgono anche qui e le pi\u00f9 importanti sono; la \"Festa Mayor\" in settembre, \"Festa Mayor d'hivern\" in novembre, \"Festa Mayor de Gastronomia\" in dicembre.\nIl paese ha anche una \"Orquestra de Cadagues\"."}
{"id": "101741", "revid": "110157", "url": "https://it.wikipedia.org/wiki?curid=101741", "title": "Zuzwil (San Gallo)", "text": "Zuzwil (toponimo tedesco) \u00e8 un comune svizzero di 4\u00a0812 abitanti del Canton San Gallo, nel distretto di Wil."}
{"id": "101744", "revid": "110157", "url": "https://it.wikipedia.org/wiki?curid=101744", "title": "Niederhelfenschwil", "text": "Niederhelfenschwil (toponimo tedesco) \u00e8 un comune svizzero di 3\u00a0008 abitanti del Canton San Gallo, nel distretto di Wil."}
{"id": "101749", "revid": "729019", "url": "https://it.wikipedia.org/wiki?curid=101749", "title": "Oberb\u00fcren", "text": "Oberb\u00fcren (toponimo tedesco) \u00e8 un comune svizzero di 4\u00a0272 abitanti del Canton San Gallo, nel distretto di Wil.\nStoria.\nPresso l'abbazia di Sankt Gallenberg si trovano tracce d'insediamenti protoceltici; qui, a Sonnental e a Ufhofen furono anche rinvenute monete romane. Oberb\u00fcren risulta citata nel 745 come \"Chiperativilare\", Gebertschwil (l'odierna frazione Niederwil) nell'817 come \"ad Purias\" .\nL'attuale comune fu costituito con la fondazione del Canton San Gallo, nel 1803, attraverso l'unione delle parrocchie di Oberb\u00fcren e Niederwil e della localit\u00e0 di Durstudlen (o Thurstude, rimoniata Sonnental nel 1880), fino ad allora appartenente alla parrocchia di Henau (l'odierno comune di Uzwil). La stazione termale di acque fredde di Bad Buchental, che fu costruita nel 1843 , fu distrutta da un incendio nel 1912.\nMonumenti e luoghi d'interesse.\n della foce della Glatt sorge l'abbazia di Sankt Gallenberg, benedettina, ."}
{"id": "101750", "revid": "113328694", "url": "https://it.wikipedia.org/wiki?curid=101750", "title": "Wuppenau", "text": "Wuppenau (toponimo tedesco) \u00e8 un comune svizzero di 1\u00a0133 abitanti del Canton Turgovia, nel distretto di Weinfelden.\nStoria.\nNel 1971 Wuppenau ha inglobato i comuni soppressi di Heiligkreuz e Hosenruck. Fino al 2010 ha fatto parte del distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Heiligkreuz e Hosenruck):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "101751", "revid": "287204", "url": "https://it.wikipedia.org/wiki?curid=101751", "title": "Diplomacy", "text": "Diplomacy \u00e8 un gioco di strategia da tavolo con esecuzione contemporanea di tutte le mosse ad ogni turno, incentrato principalmente sulla negoziazione e senza essere influenzato dalla fortuna; commercializzato dal 1959, i diritti sono attualmente della Hasbro che lo pubblica sotto il marchio Avalon Hill.\nNella versione classica (ci sono numerosissime varianti create dai giocatori e reperibili sul web) il gioco \u00e8 ambientato in Europa nel periodo antecedente lo scoppio della prima guerra mondiale e di regola coinvolge sette giocatori (sono possibili partite con un numero di giocatori minore).\nOgni giocatore controlla territori, forze armate e flotte di una potenza europea tra Regno Unito, Francia, Germania, Italia, Austria-Ungheria, Russia e Impero ottomano e ha l'obiettivo di conquistare 18 dei 34 \"centri di produzione\" presenti sulla mappa. Dato il fatto che le battaglie si vincono per semplice superiorit\u00e0 numerica e che il numero di pedine \u00e8 particolarmente esiguo (una pedina per ogni centro di produzione), \u00e8 necessario creare alleanze sia per conquistare che per coprirsi le spalle. La negoziazione quindi gioca un ruolo di primo piano. Il tradimento \u00e8 altrettanto importante in quanto d\u00e0 la possibilit\u00e0 di conquistare rapidamente molti centri ai danni dell'alleato tradito. Ad ogni turno le mosse vengono scritte e rivelate tutte contemporaneamente.\nNell'ambito della teoria dei giochi, \"Diplomacy\" \u00e8 un gioco a informazione completa, statico, non cooperativo e, dopo che tutti i centri liberi sono stati presi, un gioco a somma zero, quindi soggetto all'ottimo paretiano e perci\u00f2 non presenta l'equilibrio di Nash.\nStoria.\n\"Diplomacy\" \u00e8 stato creato da Allan B. Calhamer nel 1954 e pubblicato commercialmente per la prima volta nel 1959. Da allora \u00e8 stato pubblicato dalla Games Research, Avalon Hill, e dalla Hasbro. In Italia \u00e8 stato pubblicato dalla Mondadori Giochi e quindi dalla Editrice Giochi.\nFin dagli anni sessanta \"Diplomacy\" \u00e8 stato giocato per posta. La prima partita per posta giocata in Italia inizi\u00f2 nel 1972, organizzata da \"Il Corriere Diplomatico\" (scomparso nel 1982). Pi\u00f9 recentemente \u00e8 diventato popolare il gioco tramite e-mail, con arbitro umano o automatico.\nIl retro dell'edizione statunitense vanta che \"Diplomacy\" \u00e8 stato il gioco preferito di John F. Kennedy e di Henry Kissinger; Kissinger lo descrisse come il suo gioco preferito in un'intervista.\nIn occasione del suo 50\u00ba anniversario, nel gennaio 2008 \u00e8 uscita una riedizione del gioco, in Italia pubblicata dalla Mondadori Giochi.\nDescrizione.\nScopo del gioco \u00e8 conquistare l'Europa arrivando a possedere almeno 18 \"centri di rifornimento\" alla fine di un turno invernale. Il fattore fortuna, presente nella maggior parte dei giochi strategici, \u00e8 quasi assente in quanto \u00e8 legato unicamente all'assegnazione iniziale delle potenze ai giocatori. Per raggiungere la vittoria si deve fare ricorso, oltre alle proprie doti strategiche, al proprio carisma e all'arte della diplomazia con gli altri giocatori, stipulando alleanze e rompendole al momento opportuno.\nPlancia e unit\u00e0.\nLa plancia raffigura i confini politici dell'Europa all'inizio del XX secolo, ed \u00e8 divisa in 75 parti (56 regioni di terra e 19 regioni di mare). Ogni regione pu\u00f2 essere occupata solo da un'unit\u00e0.\n34 delle regioni di terra contengono un \"centro di rifornimento\". Ogni giocatore pu\u00f2 costruire e mantenere sulla mappa un'unit\u00e0 per ogni centro di rifornimento posseduto. Se vuole costruire un'unit\u00e0 per la quale non ha pi\u00f9 pedine disponibili pu\u00f2 utilizzare una pedina sostitutiva.\nPlancia e unit\u00e0 sono cos\u00ec suddivise ad inizio partita:\nMeccaniche di gioco.\nLe mosse di tutti i giocatori vengono risolte in un unico turno giocato contemporaneamente. Prima di ogni turno c'\u00e8 un intervallo di tempo per le negoziazioni, durante il quale i giocatori possono discutere liberamente tra loro anche in modo riservato. Sono esplicitamente ammessi negoziati ed accordi segreti, ma nessun accordo \u00e8 vincolante. Al termine delle negoziazioni i giocatori scrivono gli ordini che ogni loro unit\u00e0 dovr\u00e0 effettuare; quando tutti hanno finito di scrivere, le mosse vengono rivelate simultaneamente. Tutti gli ordini vengono eseguiti ed ogni conflitto viene risolto in base alle regole di gioco.\nLe \"Armate\" possono occupare solo regioni di terra, mentre le \"Flotte\" possono occupare le regioni di mare e quelle costiere. Qualunque unit\u00e0 pu\u00f2 spostarsi in una regione adiacente o rimanere ferma sul posto: in quest'ultimo caso essa pu\u00f2 supportare un'azione in regioni dove potrebbe muovere. Una \"Flotta\" che mantiene la posizione in una zona di mare pu\u00f2 inoltre trasportare un\"Armata\" tra due regioni adiacenti alla propria; una colonna ininterrotta di \"Flotte\" consente di trasferire un'unit\u00e0 terrestre attraverso pi\u00f9 regioni di mare.\nGli scontri tra armate possono essere vinti solo per superiorit\u00e0 numerica. Un'armata sconfitta si ritira in una regione vuota, se non ci sono provincie vuote viene distrutta. Quando un centro di rifornimento viene annesso, la nazione vittoriosa aggiunge un'armata oppure una flotta mentre la nazione sconfitta deve rinunciare ad un'armata oppure ad una flotta. Quando due unit\u00e0 tentano di occupare la stessa regione, quella che ha il supporto pi\u00f9 numeroso vince; se le forze sono pari si ha uno stallo e le unit\u00e0 rimangono nelle loro posizioni originali. Se un'unit\u00e0 che esegue un'azione di supporto viene attaccata (eccetto se l'attacco proviene dall'unit\u00e0 contro la quale il supporto \u00e8 diretto) allora il suo supporto \u00e8 annullato; questo permette alle unit\u00e0 di influenzare il risultato di un conflitto in regioni non direttamente adiacenti. Anche il trasporto pu\u00f2 essere annullato dislocando la flotta che lo esegue.\nOccasionalmente queste regole concettualmente semplici possono produrre situazioni difficili da giudicare, tanto che le regole ufficiali contengono dettagli comprensivi ed esempi. Inoltre \u00e8 possibile designare una persona come arbitro del gioco per eseguire le mosse ed aggiudicare le dispute.\nI turni sono alternativamente di \"Primavera\" e di \"Autunno\" ed iniziano convenzionalmente nell'anno 1901 per facilitare il conteggio dei turni (sebbene il gioco rappresenti il conflitto del 1914). I centri di rifornimento non cambiano di propriet\u00e0 in \"Primavera\": passano al nuovo giocatore occupante dopo la mossa di \"Autunno\". A quel punto i giocatori con meno centri che unit\u00e0 devono sciogliere le unit\u00e0 di troppo, mentre i giocatori con pi\u00f9 centri di produzione che unit\u00e0 possono costruirne di nuove, all'interno dei centri liberi del proprio territorio iniziale.\nL'impossibilit\u00e0 di prevalere fortunosamente e l'estrema abilit\u00e0 diplomatica necessaria per stipulare accordi distingue Diplomacy dalla maggioranza dei giochi da tavolo, rendendolo un gioco unico nel suo genere\nRegole.\nLe regole che governano le meccaniche di movimento sono semplici: i princ\u00ecpi delle azioni sulla plancia, dal semplice spostamento al supporto di un convoglio, si imparano velocemente. Tuttavia si possono presentare situazioni dove stabilire il corretto esito degli scontri pu\u00f2 non essere facile. Per ovviare a questo inconveniente nel regolamento sono raccolte in una piccola lista tutte le regole che consentono di \"dipanare\" le situazioni pi\u00f9 intricate.\nUn'unit\u00e0 dislocata deve abbandonare il territorio nel quale si trova prima del turno successivo, spostandosi o venendo distrutta a discrezione del giocatore che la possiede. \u00c8 obbligatorio distruggerla se non pu\u00f2 essere spostata (ad esempio: un\"Armata\" dislocata con i territori adiacenti che sono occupati o che sono zone di mare deve essere distrutta. Ragionamento analogo per le \"Flotte\"). L'unit\u00e0 inoltre non pu\u00f2 ritirarsi in territori adiacenti liberi se l'attacco \u00e8 provenuto da questi, o se questi territori sono stati teatro di uno stallo. Se pi\u00f9 pedine devono ritirarsi al termine di un turno, gli ordini di ritiro devono essere scritti e rivelati contemporaneamente. Se pi\u00f9 pedine si ritireranno verso lo stesso territorio, andranno in stallo e saranno distrutte.\nPer accelerare l'analisi degli scontri esistono molti programmi conosciuti come \"viewer and adjucator\", software gratuiti che in base agli input ricevuti restituiscono l'esito di tutti gli scontri sulla mappa. Tra i pi\u00f9 noti si possono citare \"Realpolitik\" e \"jDip\".\nStrategia.\nPoich\u00e9 la superiorit\u00e0 numerica \u00e8 cruciale al successo, le alleanze sono vitali. Ogni nazione inizialmente \u00e8 di forza approssimativamente uguale alle altre e quindi risulta arduo ottenere nuovi territori senza l'aiuto di un vicino. L'eccitazione del gioco risiede pi\u00f9 nelle negoziazioni, nella costruzione di coalizioni ed intrighi che nel movimento delle unit\u00e0. Le abilit\u00e0 sociali ed interpersonali di ogni giocatore sono importanti almeno quanto le sue abilit\u00e0 strategiche. Si devono cercare compromessi e fare promesse agli avversari, mentre si spargono informazioni anche errate e timori tra i nemici. Attaccare i propri alleati (\"pugnalarli alle spalle\") ha un ruolo centrale nella cultura di \"Diplomacy\": un tradimento pu\u00f2 essere cruciale per vincere, ma d'altra parte pu\u00f2 anche avere ripercussioni negative nelle relazioni diplomatiche nel gioco.\nOgni diversa potenza necessita di una strategia adeguata caso per caso, dipendente non solo dal comportamento e dalle intenzioni del giocatore, ma anche dagli avversari. Esistono tuttavia alcune \"linee guida\" generali. Inghilterra e Turchia sono spesso considerate le pi\u00f9 facili da difendere, ed insieme all'Italia rappresentano le potenze prettamente marittime e che quindi si sviluppano pi\u00f9 per via marittima che non per via terrestre. Austria-Ungheria e Germania hanno molti vicini e rischiano di essere eliminate nelle fasi iniziali se non trovano alleati validi, ma se sopravvivono la loro posizione iniziale pu\u00f2 costituire un grande vantaggio. Usando il sistema di punteggio di Calhamer (dove una vittoria vale un punto e partecipare in un pareggio divide il punto equamente), Russia e Francia ottengono in genere il punteggio massimo, l'Italia e l'Impero Austro-Ungarico il minimo.\nDei 14 territori indipendenti ben 12 ospitano un centro di rifornimento: ci\u00f2 porta le diverse potenze a scontrarsi inizialmente per il predominio in tali zone. Tutte le potenze (bench\u00e9 la Russia possa rappresentare una piccola eccezione) hanno la sicurezza di ottenere entro la fine del primo anno almeno un nuovo centro. L'Italia, da questo punto di vista, \u00e8 la pi\u00f9 sfortunata, essendo in una posizione relativamente debole che non le concede una \"corsa ai centri\" iniziali; si potrebbe affermare che qualunque alleanza iniziale l'Italia stipuli, questa aiuti pi\u00f9 il suo alleato di quanto non aiuti se stessa.\nVarianti.\nMolti appassionati hanno creato una discreta quantit\u00e0 di varianti, usando le stesse regole impiegate su mappe pi\u00f9 o meno diverse dall'originale, oppure modificando leggermente le regole per adattarle alle diverse conformazioni delle mappe. Tra le varianti pi\u00f9 comuni emergono:\nAltre varianti introducono anche diverse tipologie di regione (ad esempio ghiaccio oltre ai classici terra e acqua) e unit\u00e0 (ad esempio aerei), fornendo al gioco un'impronta strategica diversa.\nPartite \"dal vivo\" e online.\nUna partita \"standard\" richiede sette giocatori (bench\u00e9 si possa giocare in sei o meno, ma il gioco potrebbe risultare stagnante e prevedibile). Per ovviare a questo inconveniente esistono diversi siti internet che ospitano partite multigiocatore, sia classiche che varianti.\nIl regolamento non fissa la durata massima di una partita e perci\u00f2 questa pu\u00f2 protrarsi anche per giorni: solitamente per\u00f2 nei tornei il termine massimo \u00e8 di quattro ore.\nEsistono diverse associazioni che organizzano tornei annuali: un esempio \u00e8 il Campionato Italo-Sanmarinese Diplomacy (CISD) organizzato dall'Associazione Italiana Diplomacy (AID). Un altro torneo degno di nota \u00e8 il campionato mondiale World Diplomacy Championship (WDC) che si svolge ogni anno in diversi posti del mondo.\nIn passato vi sono stati diversi tornei nell'ambito delle maggiori manifestazioni ludiche, come ad esempio a Milano nell'ambito dei giochi Sforzeschi.\nConfronto con altri giochi strategici.\n\"Diplomacy\" differisce dalla maggior parte dei giochi strategici per diversi aspetti:"}
{"id": "101753", "revid": "111373", "url": "https://it.wikipedia.org/wiki?curid=101753", "title": "Flawil", "text": "Flawil (toponimo tedesco) \u00e8 un comune svizzero di 10\u00a0368 abitanti del Canton San Gallo, nel distretto di Wil.\nInfrastrutture e trasporti.\nFlawil \u00e8 servita dall'omonima stazione sulla ferrovia San Gallo-Winterthur."}
{"id": "101757", "revid": "320578", "url": "https://it.wikipedia.org/wiki?curid=101757", "title": "Nanopatologie", "text": ""}
{"id": "101760", "revid": "111373", "url": "https://it.wikipedia.org/wiki?curid=101760", "title": "Gossau (San Gallo)", "text": "Gossau (toponimo tedesco) \u00e8 un comune svizzero di 18\u00a0005 abitanti del Canton San Gallo, nel distretto di San Gallo; ha lo status di citt\u00e0 ed \u00e8 la quarta citt\u00e0 pi\u00f9 grande del cantone dopo San Gallo, Rapperswil-Jona e Wil.\nGeografia antropica.\nQuartieri.\nMettendorf, Niederdorf, Oberdorf, Watt.\nFrazioni.\nAlbertschwil, Arnegg, Enggetschwil, Geretschwil, Hochschoren, Hueb, Matten, Neuchlen, Rain, R\u00fceggetschwil, R\u00fcti, Wilen, Zinggenhueb, Erlen, Herzenwil, St\u00f6cklen.\nArnegg, Erlen, Fronackeren, Geretschwil, Herzenwil, H\u00f6lzli, St\u00f6cklen, Wilen e Zinggenhueb sono stati aggregati al comune di Gossau nel 1806 (fino ad allora avevano fatto parte del comune di Andwil) e Matten nel 1919 (anch'esso fino ad allora parte di Andwil, comune al quale contestualmente furono assegnate le ex frazioni di Gossau Fronackeren, H\u00f6lzli, Landegg e Neuegg).\nInfrastrutture e trasporti.\n\u00c8 servito dall'omonima stazione sulle linee Winterthur-San Gallo, Sulgen-Gossau e Gossau-Appenzello."}
{"id": "101762", "revid": "453768", "url": "https://it.wikipedia.org/wiki?curid=101762", "title": "Herisau", "text": "Herisau (toponimo tedesco) \u00e8 un comune svizzero di del Canton Appenzello Esterno; ha lo status di citt\u00e0 e dal 1877 \u00e8 la capitale del cantone (sebbene la corte suprema e altre istituzioni cantonali abbiano sede a Trogen).\nStoria.\nDal territorio di Herisau nel 1648 fu scorporata la localit\u00e0 di Schwellbrunn e nel 1720 quella di Waldstatt, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nQualit\u00e0 della vita.\nHerisau ha ottenuto il titolo Citt\u00e0 alpina dell'anno nel 2003.\nInfrastrutture e trasporti.\nHerisau \u00e8 servito dall'omonima stazione sulla ferrovia Gossau-Appenzello (linee S3 e S81 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "101775", "revid": "1305772", "url": "https://it.wikipedia.org/wiki?curid=101775", "title": "Formula 3 (disambigua)", "text": ""}
{"id": "101777", "revid": "249337", "url": "https://it.wikipedia.org/wiki?curid=101777", "title": "Manocalzati", "text": "Manocalzati (\"Man\u00ebcaoz\u00e0ti\" in dialetto irpino) \u00e8 un comune italiano di abitanti della provincia di Avellino in Campania.\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale di Manocalzati \u00e8 in uso il dialetto irpino."}
{"id": "101778", "revid": "123335050", "url": "https://it.wikipedia.org/wiki?curid=101778", "title": "Pozzolengo", "text": "Pozzolengo (\"Posolengh\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\n\u00c8 situato, come illustrato dalle cartografie depositate nei Musei Vaticani, tra il lago di Garda e le sue colline moreniche, e si trova all'incrocio di tre province (Brescia, Mantova e Verona) e due regioni (la Lombardia e il Veneto).\nIl territorio \u00e8 collinare con abbondanza di acqua. \u00c8 attraversato dal torrente Redone e sono presenti torbiere, dove si sviluppa la flora e la fauna tipica dei luoghi umidi, e pozzi che, soprattutto in passato, erano sparsi su tutto il territorio comunale. A tale proposito sembra che l'antico nome del comune (\"Pocelengo\") stesse ad indicare appunto \"paese dei pozzi\".\nStoria.\nNaturale e ultima balconata sulla distesa dell'ampia zona viticola del Lugana, il borgo fu abitato fin dalla preistoria.\nIl paese fu teatro delle scorribande di: Goti, Ungari, Unni e Avari, poi degli scontri fra guelfi e ghibellini, fino ai lanzichenecchi nel 1520, e al passaggio di Napoleone Bonaparte nel 1796.\nIntorno all'anno mille fu costruito il castello, borgo fortificato sulla sommit\u00e0 del monte Fluno e nel 1510 fu edificata la chiesa parrocchiale che contiene al suo interno l'opera di Andrea Celesti \"Compianto sul Cristo\", quella del Brusasorzi \"Ascensione di Cristo\", la Pala sull'altare maggiore con il \"Martirio di S. Lorenzo\" di Gabriele Rottini e un organo Antegnati.\nNei resti dell'antica parrocchiale di San Lorenzo in Castro, accanto al castello, sono presenti lacerti di affreschi trecenteschi.\nNell'Ottocento il territorio di Pozzolengo fu teatro di battaglie risorgimentali che condussero all'indipendenza e all'unificazione d'Italia.\nGeografia antropica.\nFrazioni.\nFanno parte del comune di Pozzolengo le seguenti localit\u00e0:\nInfrastrutture e trasporti.\nIn passato, Pozzolengo fu servita dalla vicina stazione di San Martino della Battaglia, sita nell'omonima frazione desenzanese. Quest'impianto,originariamente noto con il nome del Comune in oggetto, mut\u00f2 denominazione nel 1880, a causa della fama resa a San Martino dalla battaglia per la guerra d'indipendenza italiana del 1859.\nIl comune \u00e8 servito dalla linea automobilistica interurbana Desenzano del Garda-Castellaro Lagusello/Monzambano, la quale permette il collegamento con la stazione ferroviaria desenzanese, ubicata sulla Milano-Venezia. La linea \u00e8 esercita dal consorzio Trasporti Brescia Nord formato a sua volta da quattro imprese di trasporto pubblico: Brescia Trasporti, SIA Autoservizi, SAIA Trasporti e ATV (ex APTV)."}
{"id": "101780", "revid": "709565", "url": "https://it.wikipedia.org/wiki?curid=101780", "title": "Grotticelle (Ricadi)", "text": "Le tre baie di Grotticelle sono le pi\u00f9 note e pi\u00f9 suggestive localit\u00e0 balneari del comune di Ricadi, site nella fraz. San Nicol\u00f2, (VV), che culminano con il promontorio di Capo Vaticano.\nPrima ancora che acquistasse una certa rilevanza turistica, Grotticelle era un luogo che viveva prevalentemente di risorse della terra e del mare.\nDa poco meno di vent'anni a questa parte, tale localit\u00e0 \u00e8 diventata il motore trainante l'economia di tutto il territorio di Ricadi, grazie al turismo estivo, che ha indubbiamente fatto aumentare i redditi ed il tenore di vita della popolazione residente (si stima che il reddito pro-capite del piccolo comune di Ricadi sia tra i pi\u00f9 alti in Calabria).\nNella zona di Grotticelle sono sorti, cos\u00ec, centinaia di strutture turistiche e ricettive, dai Campeggi ed i Villaggi situati in prossimit\u00e0 del mare ed immersi nella natura, ad Alberghi a 3/5 stelle, Residence e Agriturismi collocati in collina.\nDa questa spiaggia, caratterizzata da una notevole affluenza turistica, si possono raggiungere via mare o tramite scoscesi sentieri piccole spiaggette, spazi per raggiungere l'assoluta tranquillit\u00e0."}
{"id": "101782", "revid": "869733", "url": "https://it.wikipedia.org/wiki?curid=101782", "title": "Hacking", "text": "L'hacking, che non va confuso con il cracking, \u00e8 l'insieme dei metodi, delle tecniche e delle operazioni volte a conoscere, accedere e modificare un sistema informatico hardware o software.\nIl termine, tuttavia, avendo accompagnato lo sviluppo delle tecnologie di elaborazione e comunicazione dell'informazione, ha assunto diverse sfumature a seconda del periodo storico e dell'ambito di applicazione. Sebbene venga usato principalmente in relazione all'informatica, l'hacking si riferisce pi\u00f9 genericamente a ogni situazione in cui \u00e8 necessario far uso di creativit\u00e0 e immaginazione nella soluzione di un problema.\nStoria.\nLa parola hacking deriva dal verbo inglese \"to hack\", che significa intaccare. Colui che pratica l'hacking viene identificato come hacker: il suo obiettivo \u00e8 solitamente quello di acquisire un'approfondita conoscenza del sistema su cui interviene, per poi essere in grado di accedervi o adattarlo alle proprie esigenze. Tale atteggiamento assume maggiore rilevanza se si considera che di frequente le informazioni tecniche e le potenzialit\u00e0 di un sistema non vengono interamente rese note dal produttore, o addirittura in certi casi vengono volutamente occultate e protette (per motivi industriali e commerciali o per tutelarne la sicurezza e l'affidabilit\u00e0).\nIl termine hacking, nel gergo informatico, \u00e8 spesso connotato da un'accezione negativa, in quanto nell'immaginario collettivo identifica una tipologia di operazioni e comportamenti del tutto illegali. Tuttavia l'hacking comprende in realt\u00e0 una serie di attivit\u00e0 perfettamente lecite, svolte anche a livello professionale: i sistemi informatici vengono infatti sottoposti a specifici e costanti test al fine di valutarne e comprovarne la sicurezza e l'affidabilit\u00e0 (i risultati di questi test non possono comunque provare l'assoluta robustezza del sistema, ma soltanto il fatto che in un ristretto periodo di tempo chi ci ha lavorato non \u00e8 riuscito a scoprire alcuna vulnerabilit\u00e0). Altre attivit\u00e0 di hacking sono poi svolte di \"routine\" da chi si occupa dell'amministrazione di sistemi informatici, nonch\u00e9 da chi ne cura lo studio e lo sviluppo.\nIn ogni caso, comunemente il termine \u00e8 associato alla pratica di accedere illegalmente in sistemi altrui, con lo scopo di carpire dati riservati o danneggiarne il funzionamento: tale pratica \u00e8 pi\u00f9 propriamente denominata cracking (che si pu\u00f2 tradurre in questo contesto come \"intaccare con l'obiettivo di rompere, distruggere\"), sebbene utilizzi metodi e tecniche proprie dell'hacker.\nTipologie.\nDi seguito sono elencate alcune attivit\u00e0 tipiche dell'hacking, suddivise per tipologia e obiettivi. Alcune delle attivit\u00e0, se eseguite su sistemi proprietari o su cui non si \u00e8 autorizzati a operare, possono comportare compromissioni, perdita di garanzia o violazione della legge (reati informatici).\nIncremento di prestazioni (hardware): I circuiti fisici di un computer funzionano secondo le leggi dell'elettronica: \u00e8 possibile alterarne il funzionamento al fine di ottenere un incremento delle prestazioni. Nella pratica vengono apportati miglioramenti che, non essendo stati ancora sperimentati dal produttore, non possono essere inclusi nel prodotto al momento della vendita. Esempio di queste tecniche \u00e8 il forzare un masterizzatori di CD a lavorare al doppio della velocit\u00e0, rimuovendo un resistore. Altri esempi riguardano alcune schede madri di personal computer sulle quali, tramite la modifica di connettori detti \"jumper\", \u00e8 possibile alterare i parametri di frequenza del processore installato, facendo s\u00ec che questo lavori a maggiori prestazioni. Quest'ultima pratica \u00e8 chiamata overclocking (i jumper sono stati sostituiti, nelle moderne schede madri, da apposite funzioni software del BIOS anch'esse talora alterabili). L'incremento di prestazioni pu\u00f2 tuttavia comportare un surriscaldamento eccessivo delle componenti.\nRimozione di limitazioni al funzionamento: I produttori di componenti elettronici (hardware) o di applicazioni (software) possono aggiungere ai loro prodotti funzioni, non necessariamente documentate in fase di vendita, che limitano l'utilizzo dei prodotti stessi in specifiche situazioni: ad esempio, possono essere inseriti meccanismi atti a impedire l'aggiunta al sistema di componenti non certificati, oppure atti a controllare l'originalit\u00e0 dei programmi utilizzati. L'elusione di tali limitazioni rientra nelle attivit\u00e0 di hacking: in taluni casi l'azione \u00e8 legale (nel caso, ad esempio, in cui si richiedano permessi di amministrazione per accedere a tutte le funzionalit\u00e0 del sistema operativo mobile Android), in altri casi \u00e8 svolta in maniera illecita per aggirare l'acquisto delle licenze (pirateria informatica).\nAlterazione della struttura di un programma: Un sistema operativo o, in generale, un qualsiasi software, si basa su una strutturata sequenza di operazioni da far compiere all'elaboratore elettronico su cui viene installato; nel caso dei programmi \"open source\" questa sequenza di operazioni \u00e8 volutamente resa nota e in vari casi \u00e8 anche alterabile liberamente, ma nel software cosiddetto \"protetto\" o \"proprietario\" non viene autorizzata nessuna possibilit\u00e0 di intervento, nemmeno al fine di correggere malfunzionamenti. Nella pratica \u00e8 per\u00f2 possibile modificare il software portandolo ad eseguire le operazioni in una sequenza diversa da quella scelta dal produttore fino ad ottenere il \"salto\" (cio\u00e8 la mancata esecuzione) di alcune operazioni; programmi specificatamente realizzati per alterare la struttura di un software provocando il salto delle operazioni che dovrebbero verificare l'originalit\u00e0 della licenza di un'applicazione vengono ad esempio chiamati crack. Questa pratica pu\u00f2 violare la licenza di utilizzo di un software rendendone illegale l'utilizzo, anche se legalmente acquistato.\nAggiunta di funzioni ad un programma: Come ad un software possono essere tolte delle funzioni, cos\u00ec possono esserne aggiunte di nuove; anche in questo caso sul software \"protetto\" o \"proprietario\" tale operazione non \u00e8 consentita, ma tecnicamente questa operazione \u00e8 in genere possibile. Questa pratica pu\u00f2 violare la licenza di utilizzo di un software rendendone illegale l'utilizzo, anche se legalmente acquistato.\nRete di comunicazione pubblica.\nUtilizzo non autorizzato.\nOgni rete di telecomunicazioni prevede norme che ne regolano l'utilizzo da parte di ciascun utente, ad esempio una rete telefonica \u00e8 solitamente riservata a coloro che pagando un canone e/o una tariffa a consumo a un gestore della rete ne ottengono i mezzi fisici e/o l'autorizzazione all'utilizzo; \u00e8 tuttavia possibile, con l'accesso a un punto della rete e/o per mezzo dell'utilizzo di particolari apparecchi, accedere alla rete e utilizzarla senza esserne accreditati.\nUno dei casi pi\u00f9 celebri fu quello del poter fare telefonate intercontinentali gratuite utilizzando da un qualsiasi punto della rete telefonica una \"blue box\", un apparecchio che, simulando i \"toni\" di servizio tra operatori di diversi paesi, consentiva l'apertura di canali non previsti e quindi non soggetti a tariffazione; questa pratica rientra in quelle di hacking sulle reti telefoniche conosciuta con il nome di \"phreaking\".\nRete di comunicazione privata.\nUtilizzo non autorizzato.\nCome il caso precedente, ma con un bersaglio attaccato decisamente pi\u00f9 ristretto, \u00e8 l'utilizzo non autorizzato di una rete di computer a diffusione locale (LAN); questa pratica \u00e8 facilitata dalla diffusione delle reti \"wireless\", che consentono cio\u00e8 la connessione alla rete per mezzo di antenne e onde elettromagnetiche. Generalmente, connettendosi a una rete \"wireless\" si ottiene la possibilit\u00e0 di accedere gratuitamente a Internet sfruttando la connessione del proprietario della rete, ma in alcuni casi si pu\u00f2 ottenere anche l'accesso a dati riservati. Chi rileva luoghi in cui sia possibile l'accesso senza fili a reti locali, anche di tipo \"domestico\", pratica il \"wardriving\", di solito monitorando un determinato territorio ed indicando la presenza di reti non protette tramite \"warchalking\". Questa pratica pu\u00f2 violare le vigenti leggi che regolamentano le telecomunicazioni e la privacy.\nAccesso non autorizzato.\nQuesto \u00e8 il caso che viene maggiormente indicato in riferimento al termine hacking. Se una rete di computer \u00e8 accessibile dall'esterno, \u00e8 possibile tentare di utilizzarla fingendosi un utente autorizzato a farlo; nella pratica, si possono sfruttare delle falle di sicurezza dei metodi di controllo degli accessi alla rete oppure, se consentito, si pu\u00f2 entrare come un utente visitatore, con un numero limitato di possibilit\u00e0, per poi modificare i propri privilegi in quelli praticamente illimitati di amministratore. Spesso, per via degli ottimi risultati raggiungibili, si pu\u00f2 ricorrere anche al \"social engineering\", tecnica che sfrutta uno dei punti vulnerabili della sicurezza di ogni sistema informatico: l'utente. Un programma o \"tool\" molto utilizzato per questo fine \u00e8 il Social Engineering Toolkit (SEToolkit). Questa pratica pu\u00f2 violare le leggi vigenti.\nWeb server.\nPubblicazione di contenuti non autorizzati.\nQuesto \u00e8 un altro caso che ha contribuito a rendere celebre l'hacking, anche ai non esperti di informatica; come nel caso precedente, \u00e8 possibile tentare di utilizzare una macchina fingendosi un utente autorizzato a farlo: ma attaccando questa volta un web server (un elaboratore in grado di fornire contenuti accessibili sul Web) si possono alterare i contenuti memorizzati su di esso, tipicamente aggiungendo una semplice scritta del tipo \" ... \u00e8 stato qui\" o aggiungendo immagini o testi scarsamente educativi che poi vengono mostrati a chiunque tenti di accedere al sito ospitato su tale server. Tale pratica \u00e8 comunemente chiamata \"defacing\". Questa pratica pu\u00f2 violare le leggi che regolamentano le telecomunicazioni e la privacy.\nAspetti politici dell'hacking.\nIn ambito internazionale, \u00e8 in atto una discussione sugli aspetti politici e sociali della cosiddetta etica-hacker, in particolare sulla possibilit\u00e0 che essa esprima istanze di \"empowerment\" dal basso. Alcuni studiosi, infatti, ritengono che alcune pratiche hacker distribuiscano e democratizzino funzioni e poteri di controllo e di produzione \u201cbiopolitica\u201d e che siano, quindi, potenzialmente capaci di produrre innovazione politica e istituzionale.\nA dispetto di un contesto socio-politico dominato da imprese e corporazioni oligopolistiche, le pratiche hackers quali piattaforme indipendenti, progetti open-source di cittadinanza \u201cscientifica\u201d e le nuove esperienze dei makers o del bio-hacking sembrano quasi preludere ad un nuovo \u201cfai-da-te\u201d biopolitico."}
{"id": "101786", "revid": "2049984", "url": "https://it.wikipedia.org/wiki?curid=101786", "title": "Fontana di Trevi", "text": "La Fontana di Trevi \u00e8 la pi\u00f9 grande fra le celebri fontane di Roma.\nCostruita sulla facciata di Palazzo Poli da Nicola Salvi, il concorso indetto da papa Clemente XII nel 1731 era stato inizialmente vinto dallo scultore francese Lambert-Sigisbert Adam ma successivamente l'incarico pass\u00f2 a Salvi: si dice che il cambiamento fosse dovuto al fatto che il pontefice non voleva affidare l'opera a uno straniero, invece un'altra versione spiega che Adam doveva ritornare in Francia.\nCominciata nel 1732, fu infine affidata nel 1759 a Pietro Bracci aiutato da suo figlio Virginio. I due completarono l'opera, che venne inaugurata nel 1762.\nStoria.\nIl periodo classico.\nLa storia della fontana \u00e8 strettamente collegata a quella del restauro dell'Aqua Virgo, ovvero l'acquedotto dell'Acqua Vergine, che risale ai tempi dell'imperatore Augusto: infatti l'architetto Marco Vipsanio Agrippa (suo genero) fece arrivare l'acqua corrente del bacino sorgentizio di Salone, sulla via Collatina, fino al Campo Marzio, per alimentare le terme volute e completate dallo stesso Agrippa, cui si deve anche l'edificazione del Pantheon (nel cui frontone \u00e8 scolpito il suo nome). L'acquedotto, attivo da pi\u00f9 di duemila anni, \u00e8 lungo quasi venti chilometri, sotterranei. \nIl periodo tardo antico-medievale.\nBench\u00e9 compromesso e assai ridotto nella portata dopo i danni causati dall'assedio dei Goti di Vitige nel 537, l'Acqua Vergine rimase in uso per tutto il Medioevo, con restauri attestati gi\u00e0 nell'VIII secolo, poi ancora dal Comune nel XII secolo, in occasione dei quali si provvide anche ad allacciare il condotto ad altre fonti pi\u00f9 vicine alla citt\u00e0, poste in una localit\u00e0 allora chiamata \u00ab\"Trebium\"\u00bb, che potrebbe essere all'origine del nome dato alla fontana. Il suddetto acquedotto \u00e8 il pi\u00f9 antico di Roma tuttora funzionante, e l'unico che non ha mai smesso di fornire acqua alla citt\u00e0 dall'epoca di Augusto.\nIl periodo rinascimentale.\nIl punto terminale dell'\u00ab\"Aqua Virgo\"\u00bb nel Medioevo si trovava sul lato orientale del colle Quirinale, nei pressi di un trivio (\"Treio\", nella lingua dell'epoca: altra ipotesi, abbastanza accreditata, sull'origine del nome). Al centro dell'incrocio venne realizzata una fontana con tre bocche che riversavano acqua in tre distinte vasche affiancate; risale al 1410 la prima documentazione grafica della \u00abFontana del Treio\u00bb (o \u00abdi Trevi\u00bb), cos\u00ec rappresentata. Poco tempo dopo, nel 1453, su incarico di papa Niccol\u00f2 V, Leon Battista Alberti sostitu\u00ec le tre vasche con un unico lungo bacino rettangolare, appoggiandolo ad una parete bugnata e merlata e restaurando i tre mascheroni da cui fuoriusciva l'acqua. Sulla parete fu apposta una lapide a memoria dell'intervento:\nDopo vari interventi di scarso rilievo, un altro importante restauro di tutto l'acquedotto fu compiuto nel 1570 da parte di papa Pio V; in quell'occasione furono anche riallacciate le sorgenti originarie.\nIl periodo barocco.\nDopo una serie di progetti presentati da vari architetti e mai posti in atto, verso il 1640 papa Urbano VIII ordin\u00f2 all'architetto e scultore Gian Lorenzo Bernini una \"trasformazione\" della piazza e della fontana, in modo da creare un nuovo nucleo scenografico nei pressi del palazzo familiare (Palazzo Barberini) allora in fase di ultimazione, visibile anche dal Palazzo del Quirinale, residenza pontificia. Bernini progett\u00f2 una grande mostra d'acqua e, prima ancora di ottenere l'autorizzazione, diede inizio ai lavori, finanziati, tra l'altro, dai proventi di una sgraditissima tassa sul vino imposta ai romani. Ampli\u00f2 dunque la piazza (che inizialmente era solo un trivio) demolendo alcune casupole a sinistra della fontana preesistente, quindi la ribalt\u00f2 ortogonalmente, sino ad arrivare all'allineamento odierno, rivolto verso il Quirinale. La mostra, nota da varia documentazione illustrata, doveva essere strutturata in due grandi vasche semicircolari concentriche, al cui centro un piedistallo, appena sotto il pelo dell'acqua, doveva servire come base per un gruppo, probabilmente incentrato sulla statua della \u00abvergine Trivia\u00bb. Ma i fondi per il progetto si esaurirono presto e vennero anche drasticamente tagliati a causa della guerra che il papa aveva dichiarato al ducato di Parma e Piacenza: non venne scolpita alcuna statua centrale e il cantiere fu bloccato. Nello spostamento si persero anche le tracce della lapide dedicata a papa Niccol\u00f2 V.\nLa morte di Urbano VIII, nel 1644, e il seguente processo aperto contro la famiglia Barberini dal nuovo papa Innocenzo X comport\u00f2 l'abbandono del progetto berniniano. Anzi, al Bernini, caduto in disgrazia per essere stato l'architetto della famiglia Barberini, venne affidato il semplice compito di prolungare l'Acqua Vergine sino a piazza Navona, dove Francesco Borromini avrebbe dovuto realizzare una nuova mostra monumentale dinanzi al palazzo della famiglia del pontefice (Pamphili).\nTrascorsero quasi sessanta anni prima che Clemente XI si ponesse di nuovo il problema di trovare una soluzione alla fontana di Trevi, ma i progetti di Carlo Fontana (un obelisco su un gruppo di rocce, sul modello della fontana dei Quattro Fiumi), di Bernardo Castelli (una colonna su una base rocciosa, con una rampa spirale), non ebbero miglior successo. Stessa sorte subirono i disegni di vari altri architetti, che prevedevano anche la parziale demolizione degli edifici che il Bernini aveva lasciato alle spalle della fontana.\nSembrava l'ultima occasione, perch\u00e9 la famiglia del successivo pontefice Innocenzo XIII (i Conti, duchi di Poli) aveva da poco fatto allargare le propriet\u00e0 della famiglia fino alla piazza di Trevi, acquistando i due edifici dietro la fontana per rimpiazzarli con un palazzo nobiliare. Qualunque progetto di realizzazione di una fontana monumentale avrebbe dunque potuto compromettere e danneggiare il palazzo, ed era quindi da evitare accuratamente.\nUn curioso episodio si colloca nel pontificato del successivo papa Benedetto XIII, originario di Gravina di Puglia, il quale, con spirito campanilistico, ai pi\u00f9 noti architetti dell'epoca prefer\u00ec artisti rigorosamente provenienti dal Mezzogiorno, i cui progetti risultarono per\u00f2 decisamente scadenti. L'unica opera realizzata fu una statua della \"Madonna col Bambino\", del napoletano Paolo Benaglia, destinata forse al piedistallo che il Bernini aveva sistemato al centro delle due vasche. L'episodio \u00e8 curioso giacch\u00e9 l'artista intese la \u00abVergine\u00bb cui fa riferimento il nome dell'acquedotto come la Madonna, anzich\u00e9 la giovane ragazza che, come tramandato da una leggenda popolare riportata dal politico dell'antica Roma Sesto Giulio Frontino, avrebbe indicato ai soldati inviati da Agrippa il luogo dove si trovava la fonte da cui avrebbe potuto essere prelevata l'acqua per il nuovo acquedotto, che fu chiamato \u00abVergine\u00bb proprio a ricordo dell'episodio. Stupisce che neanche al pontefice sia stata segnalata la \"gaffe\". Della statua, comunque, si sono perse le tracce.\nIl periodo neoclassico.\nA parte dunque la parentesi decennale (dal 1721 al 1730) dei pontificati di Innocenzo XIII e Benedetto XIII, all'inizio del XVIII secolo quello della fontana di Trevi divenne un tema obbligato per i numerosi architetti residenti o di passaggio a Roma, e l'Accademia di san Luca ne fece il tema di diversi concorsi. Si conoscono disegni e pensieri di Nicola Michetti, Luigi Vanvitelli, Ferdinando Fuga e altri architetti italiani e stranieri.\nFu papa Clemente XII, nel 1731, a riprendere in mano le sorti della piazza e della fontana: nell'ambito delle grandi commissioni del suo pontificato che porteranno al completamento di grandi fabbriche rimaste incompiute, band\u00ec un importante concorso per la costruzione di una grande mostra d'acqua. Dopo aver scartato alcuni progetti che tentavano di preservare la facciata del palazzo Poli, l'attenzione venne posta sui disegni di Ferdinando Fuga, Nicola Salvi e Luigi Vanvitelli, con grande disappunto dei duchi di Poli (Italia), ancora proprietari dell'edificio, che avrebbero visto la facciata del proprio palazzo diminuita di due interassi di finestre e, inoltre, coronata dallo stemma araldico della famiglia del papa, i Corsini. Clemente XII non volle ascoltare ragioni, affid\u00f2 i progetti a una commissione di esperti e il bando venne vinto da Nicola Salvi.\nL'opera era impostata secondo un progetto che concilia influenze barocche e ancor pi\u00f9 berniniane al nuovo monumentalismo classicista che caratterizzer\u00e0 tutto il pontificato di Clemente XII. Il Salvi riprende l'idea di fondo di papa Urbano VIII e di Bernini, cio\u00e8 quella di narrare, tramite uno sposalizio tra architettura e scultura, la storia dell'Acqua Vergine. Il progetto di Salvi venne scelto anche perch\u00e9 pi\u00f9 economico rispetto agli altri.\nI lavori furono finanziati per 17.647 scudi. Questi fondi furono in parte raccolti grazie alla reintroduzione del gioco del lotto a Roma. La costruzione della fontana fu incominciata nel 1732, e Clemente XII la inaugur\u00f2 nel 1735, con i lavori ancora in corso. Nel 1740, per\u00f2, la costruzione della fontana venne ancora una volta interrotta, per riprendere solo due anni pi\u00f9 tardi. Tra le cause dei lunghissimi tempi di realizzazione dell'impresa, oltre all'indubbia grandiosit\u00e0 dell'opera, vi furono il notevole aumento dei costi e quindi dei fondi necessari, e le liti frequenti tra il Salvi e Giovanni Battista Maini, lo scultore incaricato dell'esecuzione della fontana. Nessuno dei due vedr\u00e0 la conclusione dell'opera: Nicola Salvi mor\u00ec nel 1751 e il Maini l'anno dopo. Ma anche il papa non vide l'opera finita (e forse per questo volle inaugurarla in anticipo), e cos\u00ec il successore Benedetto XIV (che forse per lo stesso motivo pretese una seconda inaugurazione nel 1744).\nLa prima fase dei lavori termin\u00f2 nel 1747, quando vennero completate le statue e le rocce posticce. A Giuseppe Pannini fu affidato l'onere di portare finalmente l'opera a compimento, ma fu rimosso dal suo incarico a causa delle variazioni da lui eseguite sul progetto originale: i lavori subirono un ulteriore ritardo. Nel 1759 l'incarico fu affidato allo scultore Pietro Bracci, aiutato dal figlio Virginio. La fontana viene finalmente ultimata dopo l'esecuzione del complesso scultoreo centrale, durante il pontificato di papa Clemente XIII. La sera del 22 maggio 1762, giorno di domenica (dopo trent'anni di cantiere), l'opera fu finalmente restituita al pubblico in tutta la sua maestosit\u00e0 (e il papa la inaugur\u00f2 per la terza volta).\nDal primo bozzetto realizzato dal Maini alla realizzazione finale del gruppo scultoreo del Bracci, l'opera venne reinterpretata in chiave illuminista. Le nuove idee provenienti dalla Francia stavano infatti facendosi strada nella cultura romana: il cavallo nero e il cavallo bianco trovano espressione nella esecuzione del Bracci.\nLa fontana oggi.\nDal punto di vista restaurativo, la fontana fu sottoposta ad un importante intervento conservativo nel 1998, quando si provvedette alla ripulitura della fontana e all'ammodernamento dell'impianto idraulico. Il restauro pi\u00f9 recente ha avuto invece inizio il 4 giugno 2014, sponsorizzato in modo consistente da Fendi. I lavori di ripulitura e consolidamento hanno interessato in una prima fase le due facciate laterali del prospetto della fontana, per poi concentrarsi su statue, scogliera della fontana e sulla nuova impermeabilizzazione della vasca, avviando una lunga opera di pulizia del calcare, microsabbiatura, stuccatura, reintegrazione pittorica, consolidamento dei cavalli alati, risistemazione dei sampietrini della piazza e della cortina laterizia, ammodernamento dei lampioni storici, ripulitura delle lettere dorate che compongono la dedica del monumento. I restauri sono proseguiti per diciassette mesi, durante i quali la fontana \u00e8 stata in parte visitabile grazie alla presenza di una passerella panoramica che ne consentiva l'attraversamento. Il rituale del lancio della monetina \u00e8 stato invece mantenuto con il posizionamento di una piccola vasca, nella quale turisti e cittadini hanno potuto continuare a tirare monete e a esprimere desideri. La cerimonia di riconsegna della fontana di Trevi \u00e8 avvenuta il 3 novembre 2015, alla presenza di centinaia di persone, con una riapertura delle condotte dell'acquedotto Vergine che hanno riempito la vasca.\nNell'estate del 2019 la fontana \u00e8 stata sottoposta a lavori di rinnovamento dell'impianto di illuminazione artistica. La nuova illuminazione \u00e8 stata presentata il 18 settembre 2019 da parte della sindaca Virginia Raggi. L'impianto rinnovato conta 85 proiettori subacquei e 6 proiettori su mensola. La potenza installata complessiva, con tecnologia a LED, \u00e8 di soli 2,1\u00a0kW e riesce a ottenere un risparmio energetico del 70% rispetto alle precedenti lampade a sodio. Il puntamento di alcuni proiettori posizionati sulle conchiglie alle spalle della statua di Oceano ha consentito di mettere in risalto la struttura centrale del monumento, mentre altri proiettori all'interno della vasca e ai piedi della scogliera e della statue laterali rifiniscono i dettagli a lato del corpo centrale.\nDescrizione.\nIl tema dell'intera composizione \u00e8 il mare. \u00c8 inserita in un'ampia piscina rettangolare dagli angoli arrotondati, circondata da un camminamento che la percorre da un lato all'altro, racchiuso a sua volta entro una breve scalinata poco al di sotto del livello stradale della piazza. Il Salvi ricorse al sistema della scalinata per compensare il dislivello tra i due lati della piazza: il lato sinistro (quello verso il colle del Quirinale) \u00e8 infatti molto pi\u00f9 elevato rispetto all'altro, tant'\u00e8 che si \u00e8 anche dovuto ricorrere a un breve parapetto per delimitare la strada, parzialmente coperto da rocce, su una delle quali \u00e8 scolpito uno stemma cardinalizio raffigurante un leone rampante.\nLa scenografia \u00e8 dominata da una scogliera rocciosa che occupa tutta la parte inferiore del palazzo, al cui centro troviamo una grande nicchia delimitata da colonne che la fa risaltare come fosse sotto un arco di trionfo. Qui si erge una grande statua di \"Oceano\" di Pietro Bracci (1759-1762, su progetto iniziato da Giovanni Battista Maini), dalle forme muscolose e opulente e dallo sguardo fiero e altezzoso: il dio, ammantato in un drappo che gli copre appena il bacino e il pube, \u00e8 colto mentre incede su un cocchio a forma di conchiglia trainato da due cavalli alati, soprannominati rispettivamente \u00abcavallo agitato\u00bb (quello di sinistra) e \u00abcavallo placido\u00bb, in riferimento agli analoghi momenti del mare a volte calmo e a volte burrascoso. Ai lati della grande nicchia centrale troviamo altre due nicchie, pi\u00f9 piccole, occupate dalle statue della \"Salubrit\u00e0\" (alla sinistra di Oceano) e dell\"Abbondanza\" (alla destra di Oceano), quest'ultima raffigurata mentre regge il simbolico corno colmo di frutti e monete. Entrambe queste statue sono di Filippo Della Valle. Le tre nicchie sono delimitate da quattro grosse colonne.\nSempre ai lati dell'arco principale, sopra le due nicchie, sono collocati due pannelli a bassorilievo, raffiguranti Agrippa nell'atto di approvare la costruzione dell'acquedotto dell\"Aqua Virgo\" di Giovan Battista Grossi (sopra la statua dell\"Abbondanza\"). E la \u00abvergine\u00bb che mostra ai soldati il luogo dove si trovano le sorgenti d'acqua, di Andrea Bergondi (sopra la statua della \"Salubrit\u00e0\"). La fontana, inoltre, \u00e8 ornata da numerose decorazioni in marmo raffiguranti specie vegetali: vi troviamo, infatti, una pianta di cappero sulla facciata di Palazzo Poli, un fico selvatico radicato in cima alla balaustrata, un cespuglio di verbasco, un fico d'India, quattro tralci di edera, calte e canne di lago, un tronco di quercia sotto la statua della \"Salute\", un carciofo, una vite con quattro grappoli d'uva, una colocasia che galleggia sull'acqua, un fico, un ciombolino e un gruppo di piante sempreverdi dove termina la scogliera di travertino. L'intera composizione \u00e8 completata da una lumaca che striscia sulla colocasia e da una lucertola che si nasconde in una piccola cavit\u00e0 aperta sulla facciata.\nLe quattro grandi colonne corinzie sorreggono il prospetto superiore, sul quale si trovano, in corrispondenza di ogni colonna, quattro statue allegoriche pi\u00f9 piccole: da sinistra a destra, l\"Abbondanza della frutta\" di Agostino Corsini, la \"Fertilit\u00e0 dei campi\" di Bernardino Ludovisi, la \"Ricchezza dell'Autunno\" di Francesco Queirolo e l\"'Amenit\u00e0 dei giardini\" di Bartolomeo Pincellotti (1735). Nel mezzo, tra le due statue centrali, sormontata da un imponente stemma araldico Corsini di papa Clemente XII sorretto da due rappresentazioni della \"Fama\" di Paolo Benaglia, \u00e8 posta la grande iscrizione commemorativa-inaugurativa che il pontefice volle apporre un po' frettolosamente:\nLa mossa scogliera in travertino, animata da essenze vegetali e animali scolpiti, vivificata dallo scorrere copioso dell'acqua, \u00e8 realizzata al pari delle sculture da artisti di ambito berniniano come Maini, Pincellotti, Bracci, Della Valle. Questi insieme con uno stuolo di artefici dalle diversificate specializzazioni (stagnari, ottonari e argentieri, falegnami, pittori, scalpellini, intagliatori\u2026) furono dal Salvi magistralmente diretti e organizzati. Nella parte centrale l'ordine unico corinzio, tipologicamente riferibile agli archi di trionfo romani, ripartisce lo spazio in riquadri laterali con le sculture e i bassorilievi relativi alla storia della scoperta e della conduzione dell'acqua Vergine.\nL'acqua sgorga dalle rocce in diversi punti: sotto il carro di Oceano va a riempire tre vasche, prima di riversarsi nella piscina maggiore. Le tre vasche non facevano parte del progetto originario del Salvi, ma vennero aggiunte a seguito delle modifiche apportate da Giuseppe Pannini, che lo sostitu\u00ec dopo la morte. Altra modifica sostanziale riguard\u00f2 i soggetti delle due statue laterali, che rappresentavano inizialmente Agrippa e la \u00abvergine Trivia\u00bb.\nData l'ampiezza e la complessit\u00e0 dell'opera, molti furono gli scultori impegnati nella realizzazione dei vari gruppi statuari.\nCompleta la descrizione dell'opera la curiosa e inattesa scultura di un oggetto che riporta a un aneddoto: sulle rocce che coprono il parapetto sulla sinistra della fontana \u00e8 stato scolpito un grande vaso di travertino (detto \"Asso di coppe\" per la forma che ricorda molto quel simbolo raffigurato sulle carte da gioco). Le chiacchiere del tempo (ma l'aneddoto \u00e8 abbastanza accreditato) riferiscono che il Salvi l'avesse fatto mettere in quel punto per disturbare la vista di un barbiere che aveva bottega l\u00ec a fianco e continuava a criticare il lavoro dell'architetto. Sembra che in tal modo il vaso - che effettivamente non ha nulla a che vedere con il tema della fontana, n\u00e9 si riscontra alcunch\u00e9 di simile sull'altro lato - impedisse un'agevole visuale dei lavori all'inopportuno critico.\nLa Fontana di Trevi nella cultura.\nTradizioni e cultura di massa.\nIl simbolo della citt\u00e0 che rappresenta e probabilmente anche l'imponenza stessa della fontana \u00e8 all'origine di leggende e aneddoti che le si infittiscono attorno e che sono entrati a far parte della cultura popolare romana:\nCinema.\nIndubbio simbolo universalmente noto della citt\u00e0 di Roma, al pari di altri monumenti altrettanto famosi, la fontana \u00e8 divenuta una delle icone della citt\u00e0. In quanto tale non poteva dunque essere ignorata dal mondo del cinema, che non \u00e8 rimasto indifferente di fronte alla magnificenza e alla fama della fontana di Trevi e ne ha utilizzato l'ambiente e l'immagine in diverse occasioni. Tra le principali:"}
{"id": "101787", "revid": "212348", "url": "https://it.wikipedia.org/wiki?curid=101787", "title": "Anfiteatro Flavio", "text": ""}
{"id": "101790", "revid": "16066", "url": "https://it.wikipedia.org/wiki?curid=101790", "title": "Chiavetta USB", "text": ""}
{"id": "101791", "revid": "599013", "url": "https://it.wikipedia.org/wiki?curid=101791", "title": "Chiave USB", "text": "Una chiave USB (anche chiavetta USB, penna USB, unit\u00e0 flash USB o in lingua inglese \"USB flash drive\", o \"pen drive\") \u00e8 una memoria di massa portatile che si collega al computer mediante la porta USB.\nI dati sono memorizzati in una memoria flash, tipicamente di tipo NAND, contenuta al suo interno. La capacit\u00e0 \u00e8 limitata unicamente dalla densit\u00e0 delle memorie flash impiegate, con il costo per megabyte che aumenta rapidamente per alte capacit\u00e0. Molti modelli dispongono di un occhiello per permetterne l'aggancio all'anello di un comune portachiavi.\nStoria.\nLe chiavi USB ad alta velocit\u00e0 hanno beneficiato, sin dalla loro prima apparizione (nell'anno 1999) di incrementi costanti e significativi sia in velocit\u00e0 di lettura/scrittura, che in spazio di archiviazione, mentre il costo unitario per byte stoccato \u00e8 in continua diminuzione.\nLa prima chiave ad alta velocit\u00e0 giunta sul mercato \u00e8 stata prodotta nel gennaio 2000 dalla Trek Technology di Singapore: il modello si chiamava \"ThumbDrive\" e offriva 8 megabyte di spazio.\nAl Consumer Electronics Show di Las Vegas 2017 la Kingston Technology ha presentato una chiave che grazie alla capacit\u00e0 di 2 terabyte equivale alla pi\u00f9 capiente attualmente disponibile sul mercato. Si tratta del modello \"Kingston DataTraveler Ultimate Generation Terabyte (GT)\", che sfrutta lo standard USB 3.1 Gen 1, capace di raggiungere una velocit\u00e0 massima teorica in scrittura di 160 MB/s e in lettura di 240 MB/s.\nCaratteristiche.\nGrazie alle dimensioni ridotte, all'assenza di inaffidabili meccanismi mobili, alle crescenti dimensioni della memoria e alla sua interoperabilit\u00e0, la chiavetta si \u00e8 affermata, superando parzialmente i CD e i DVD, come unit\u00e0 preferita per il trasporto fisico di dati. Si tenga per\u00f2 in considerazione il fatto che il numero di scritture che una memoria flash pu\u00f2 supportare non \u00e8 illimitato, seppur molto alto (oltre 100.000 cicli di scrittura).\nMolte marche di chiavette USB hanno in catalogo le versioni dotate di piccola levetta laterale che (quando azionata) impedisce la scrittura sul dispositivo.\nNello scaricamento e caricamento di dati la chiavetta USB \u00e8 il supporto con il minore ingombro ed il pi\u00f9 veloce; la porta USB \u00e8 inoltre in grado di alimentare elettricamente le periferiche a basso consumo come le chiavette, senza necessit\u00e0 di una autonoma fonte d'energia, e ne permette il collegamento/scollegamento senza spegnere il computer (limitandosi a seguire la procedura \"Rimozione sicura dell'hardware\" da sistema operativo).\nFunzionamento.\nIl protocollo per il trasferimento dei dati dal computer alla chiavetta, e viceversa, \u00e8 un protocollo standard denominato USB Mass Storage protocol. Tale standardizzazione ha incoraggiato l'inclusione dei driver di supporto nel file system locale da parte dei produttori di sistemi operativi quali Windows, macOS e GNU/Linux.\nInizialmente la velocit\u00e0 di lettura/scrittura della memoria flash contenuta nella chiavette era molto bassa, \"frenata\" dalla ridotta banda passante dell'interfaccia USB, che nella sua versione originale, la 1.1, \u00e8 di 12\u00a0Mbit/s. Recentemente invece quasi tutte le chiavette di nuova costruzione utilizzano le pi\u00f9 veloci versioni 2.0 o 3.0, perfettamente retrocompatibili con la versione 1.1, e dotate di una banda passante rispettivamente di 480\u00a0Mbit/s e di 4,8\u00a0Gbit/s.\n\u00c8 da precisare per\u00f2 che la velocit\u00e0 non dipende solo dall'interfaccia, ma anche dal tipo di memoria flash utilizzata, e dalla eventuale presenza di microchip dedicati all'interno della chiavetta stessa. Esistono a questo proposito in commercio alcune chiavette che contengono un piccolo microprocessore dedicato ad ottimizzare il processo di lettura/scrittura sulla memoria flash. Ovviamente la maggiore complessit\u00e0 di queste soluzioni relegano per il momento questi \"bolidi\" ad un mercato professionale di fascia alta con esigenze specifiche."}
{"id": "101794", "revid": "1632387", "url": "https://it.wikipedia.org/wiki?curid=101794", "title": "Tangram", "text": "Il tangram (, ) \u00e8 un gioco rompicapo cinese. \u00c8 costituito da sette tavolette (dette \"tan\") inizialmente disposte a formare un quadrato.\nI sette tan sono due triangoli rettangoli grandi, un triangolo rettangolo medio e due piccoli, un quadrato ed un parallelogramma. Lo scopo del puzzle \u00e8 quello di formare una figura utilizzando tutti i pezzi senza sovrapposizioni. Altre varianti del gioco prevedono la dimostrazione dell'impossibilit\u00e0 di un determinato tangram.\nStoria.\n\"Tangram\" potrebbe derivare da Tang e . Il nome cinese significa \"le sette pietre della saggezza\".\nIn \"The Eighth Book Of Tan\", Sam Loyd, oltre a fornire una leggenda inventata sulle origini del gioco, propone 700 tangram, di cui alcuni risultano essere impossibili. Sebbene non sia nota l'esatta datazione del tangram, alcune fonti ne attestano la diffusione nel XIX secolo."}
{"id": "101795", "revid": "125719859", "url": "https://it.wikipedia.org/wiki?curid=101795", "title": "Alfredo Di St\u00e9fano", "text": "Soprannominato \"Saeta Rubia\" (\"Freccia Bionda\") o \"Don Alfredo\", \u00e8 ritenuto uno dei pi\u00f9 grandi giocatori di tutti i tempi, se non il migliore in assoluto.\nMeglio noto per i suoi successi con il , squadra di cui \u00e8 considerato una bandiera \u2014 con 308 reti, \u00e8 stato per molti anni il miglior marcatore della storia fino all'arrivo di Ra\u00fal \u2014 e con cui ha dominato in Liga e Coppa Campioni, vincendone cinque edizioni consecutive (assieme a Francisco Gento e Jos\u00e9 Mar\u00eda Z\u00e1rraga) e andando a segno in tutte le finali, unico a riuscirci. Ha giocato con le nazionali di Argentina e Spagna, vincendo il Sudamericano 1947 e venendo convocato ai Mondiali del 1962 con gli iberici, senza giocare a causa di un infortunio.\nDue volte Pallone d'oro (1957 e 1959), unico a vincere il \"Super Pallone d'oro\" nel 1989, rientra nel novero dei giocatori capaci di laurearsi capocannonieri in tre differenti paesi. Ha perso il primato di miglior marcatore nella storia del Cl\u00e1sico per opera di Lionel Messi, ma con 18 realizzazioni rimane il madridista ad aver segnato pi\u00f9 gol ai rivali blaugrana assieme a Cristiano Ronaldo. \u00c8 sesto nella classifica dei migliori marcatori del campionato spagnolo, con 216 reti in 282 partite tra il 1953 e il 1964. Da allenatore, ha guidato il alla vittoria in campionato (1971) e in Coppa delle Coppe (1980) ed \u00e8 stato l'unico campione argentino ad aver allenato sia il sia il , vincendo con entrambe le formazioni.\nBiografia.\nFiglio di Eulalia Laulh\u00e9 Gilmont, argentina di origini francesi (B\u00e9arn) e irlandesi, e di Alfredo Di Stefano, italo-argentino nato a Capri ma di origini lombardo-sicule e a sua volta figlio del siciliano Michele Di Stefano, di Nicolosi (Catania), Alfredo nasce a Barracas, uno dei \"barrios\" di Buenos Aires, da una famiglia borghese.\nAveva un fratello, Tulio, e una sorella, Norma, che giocava a pallacanestro.\nAlfredo Di St\u00e9fano sposa Sara Frietes Varela nel 1950. La coppia ha sei figli: Nanette, Silvana, Alfredo, Elena, Ignacio e Sofia. Dopo aver concluso la carriera sportiva, continua a vivere in Spagna, vicino allo stadio Santiago Bernab\u00e9u, facendosi mettere nel giardino di casa una statua raffigurante un pallone con inciso la scritta \"Gracias vieja\". Il 24 dicembre 2005 \u00e8 colto da infarto, riuscendo a sopravvivere nelle cliniche di Sagunto e Valencia.\nNel corso della sua vita ha preso parte a diverse pellicole, tra cui anche l'autobiografica \"Saeta rubia\" (1956), dove interpreta s\u00e9 stesso. Ha scritto un'autobiografia, \"Gracias vieja\", pubblicata nel 2000.\n\u00c8 scomparso il 7 luglio 2014, pochi giorni dopo il suo ottantottesimo compleanno, all'ospedale \"Gregorio Mara\u00f1\u00f3n\" di Madrid dopo essere stato colpito da un infarto due giorni prima mentre passeggiava nei pressi dello Stadio Bernab\u00e9u. Di St\u00e9fano soffriva di problemi di cuore dal 2005, quando a Valencia aveva subito un primo infarto col conseguente impianto di quattro \"bypass\".\nCaratteristiche tecniche.\nFuoriclasse di immenso talento, tra i pi\u00f9 geniali nella storia del calcio, schierato a inizio carriera come esterno offensivo destro, nel corso della carriera cresce e s'impone come centravanti. Attaccante potente, veloce, dinamico, longevo, dotato di grande personalit\u00e0, Di St\u00e9fano era un giocatore universale tatticamente completo capace di giocare in ogni zona del campo, quando necessario anche da incontrista o da terzino, mutando il calcio del Real Madrid e di conseguenza quello spagnolo, oltre a ispirare il \u00abcalcio totale\u00bb.\nGiocatore di fantasia in possesso di un vasto ed eccelso bagaglio atletico e tecnico che includeva visione di gioco, giocate essenziali, passaggi corti e rapidi in grado di culminare pi\u00f9 volte in assist vincenti per i compagni e finalizzazione.\nCarriera.\nGiocatore.\nInizi.\nIl padre, ex difensore del ritiratosi nel 1912 causa infortunio al ginocchio, lo avvicina al calcio: Di St\u00e9fano cresce giocando a calcio in strada, negli oratori e nelle squadre di quartiere come l'omonima di Barracas, nominata \"Unidos y Venceremos\", e la Im\u00e1n del quartiere Flores. Nel 1940 la famiglia si trasferisce in campagna: Di St\u00e9fano lavora con il padre e gioca a calcio con il fratello Tulio nel Club Social y Deportivo Uni\u00f3 Progresista fino al 1943, quando, la famiglia torna a Buenos Aires. Nel 1944 i genitori scrivono una lettera di raccomandazioni al River Plate e la societ\u00e0 manda un telegramma di risposta per disputare un provino con la squadra giovanile: a 15 anni supera il provino ed entra nella rosa della seconda squadra del River Plate, squadra per la quale tifa, per approdare l'anno successivo in prima squadra dove affianca i calciatori de \"la M\u00e1quina\", nomi straordinari che fanno grande il River degli anni quaranta. Di St\u00e9fano, il cui idolo \u00e8 Arsenio Erico, centravanti del , apprende le qualit\u00e0 di ognuno di loro tra cui Carlos Peucelle, suo mentore che gli insegna a giocare il pallone rasoterra e di prima intenzione e Adolfo Pedernera, che lo elegge suo erede. Esordisce in prima squadra nel 1945, a 19 anni, il 15 luglio di quell'anno debutta contro l' in una sfida valida per la dodicesima giornata del campionato argentino, persa 2-1. Nonostante il risultato, nell'unica partita disputata in stagione da Di St\u00e9fano, il River Plate si laurea campione.\nHurac\u00e1n.\nDurante l'unica partita disputata nella stagione precedente, lo nota il presidente dell'Hurac\u00e1n che lo chiede in prestito al River Plate: ai \"Millonarios\" non trova pi\u00f9 spazio e il club lo vuole mandare in prestito per una stagione a una formazione di prima divisione. Di St\u00e9fano passa in prestito per un anno all', qui \u00e8 allenato dall'ex attaccante argentino Guillermo St\u00e1bile, che in quel periodo \u00e8 anche l'allenatore della nazionale argentina. I primi due gol della sua carriera sono messi a segno nel match vinto per 3-1 contro l'. Il giocatore si ripete anche contro la sua ex squadra, mettendo a segno il gol pi\u00f9 veloce della storia del campionato argentino, dopo una decina di secondi di gioco. Realizza anche una rete di pugno contro il , precedendo la pi\u00f9 celebre \u00abmano de Dios\u00bb. Viste le ottime prestazioni e le 10 reti in 25 presenze, l'Huracan lo vuole riscattare al termine della stagione, ma non possiede i novanta mila pesos necessari per il cartellino.\nRiver Plate.\nRitornato al River Plate, Di St\u00e9fano entra nella M\u00e1quina prendendo il ruolo del partente Pedernera, destinato all': \u00e8 impiegato con maggiore regolarit\u00e0 e contribuisce in maniera notevole alla vittoria nel campionato argentino, di cui diventa capocannoniere con 27 reti. Peucelle lo schiera nel ruolo di esterno offensivo, posizione in cui Di St\u00e9fano fatica a giocare; nella sfida contro l'Atlanta di Pedernera, Peucelle decide di metterlo come centravanti e il River vince 6-1. Di St\u00e9fano s'impone come centravanti del River e i suoi compagni si adattano al suo gioco. In questo periodo ottiene il soprannome \"la Saeta Rubia\", coniato dal giornalista Roberto Neuberger.\nNel 1947 lascia la squadra e l'anno seguente, grazie alla vittoria in campionato, gioca a Santiago del Cile la Coppa dei Campioni del Sudamerica, il River Plate arriva secondo alle spalle del : segna 4 gol in 6 partite. Nel corso del campionato argentino del 1948, la federcalcio sospende il torneo a causa delle proteste dei calciatori che scioperano per chiedere di diventare professionisti, guidati da Pedernera e Di St\u00e9fano: la protesta si conclude nel 1949 con la partenza dei migliori calciatori argentini verso altri campionati, in particolare verso quello colombiano, pi\u00f9 lucrativo. Il 31 luglio 1949 gioca nel ruolo di portiere, rimpiazzando il titolare Amadeo Carrizo per una ventina di minuti e tenendo la rete inviolata in un derby vinto contro il .\nMillonarios.\nDopo la tragedia di Superga, si gioca un'amichevole tra River Plate e : Di St\u00e9fano \u00e8 promesso ai \"Granata\", tuttavia il calciatore argentino, contattato da Pedernera, si \u00e8 accordato coi colombiani del , squadra per la quale firma nel 1949. Il 9 agosto 1949, parte per la Colombia di nascosto assieme al compagno di squadra N\u00e9stor Rossi, il presidente del River Plate non riceve alcun compenso per il trasferimento dei giocatori perch\u00e9 non essendo sotto l'egida della FIFA, i Millonarios possono permettersi di non pagare la tassa di trasferimento. Ottenendo uno stipendio nettamente superiore rispetto a quello percepito al River Plate, l'argentino firma il periodo chiamato \"El Dorado\", vincendo immediatamente il campionato nazionale 1950 (ripetendosi nel 1951 e nel 1953). Favorito dall'altitudine dei campi di gioco e da una condizione tecnica e atletica nettamente superiore a quella di avversari e compagni di squadra, tra cui anche il fuoriclasse ex River Pedernera, Di St\u00e9fano domina gli incontri, divenendo capocannoniere con 31 e 20 reti nelle annate in cui vince il campionato colombiano. Nel 1953 si trasferisce in Spagna dopo aver realizzato, considerando anche le partite non ufficiali, 267 reti in 292 incontri (le statistiche variano a seconda delle fonti), che lo elevano a miglior realizzatore della squadra, una delle migliori nella storia della Colombia: spesso dopo il quinto gol iniziavano a \"toreare\" gli avversari.\nReal Madrid.\nIl trasferimento controverso.\nNel 1952 il organizza un torneo amichevole nella capitale spagnola, il River Plate \u00e8 invitato ma declina e consiglia la sostituzione con i Millonarios: i colombiani partecipano al torneo e lo vincono, superando i \"Blancos\" per 4-2 con una doppietta della \"Saeta Rubia\" alla presenza del presidente Santiago Bernab\u00e9u, arrivato per osservare Pedernera: Bernab\u00e9u chiede Di St\u00e9fano al Millonarios, squadra che gioca in un campionato che per\u00f2 non \u00e8 affiliato alla FIFA, contemporaneamente il ha acquistato Di St\u00e9fano per l'equivalente di 150 milioni di lire italiane (secondo altre fonti 200.000 dollari) dal River Plate, ultima squadra ad averne detenuto il cartellino sotto l'egida della FIFA. Nasce un testa a testa tra le due rivali spagnole per il suo acquisto. Nel Natale del 1952, Di St\u00e9fano fugge dalla Colombia e torna a Buenos Aires. L'ultima competizione che gioca \u00e8 la Peque\u00f1a Copa del Mundo. Successivamente, nel 1953, la federcalcio colombiana decide di affiliarsi alla FIFA: molti trasferimenti diventano irregolari, tra cui quello di Di St\u00e9fano dal River ai Millonarios. L'argentino si ritrova improvvisamente senza squadra ed \u00e8 costretto a vendere la casa di Bogot\u00e0.\nLa FIFA si esprime favorevolmente nei confronti del Barcellona, accettando il trasferimento del calciatore ai blaugrana, tuttavia la federcalcio spagnola blocca il trasferimento. La FIFA nomina come mediatore Armando Mu\u00f1oz Calero, anziano presidente della federcalcio spagnola legato a Francisco Franco: Calero decide di far giocare al Real Madrid le stagioni 1953-1954 e 1955-1956 e al Barcellona le annate 1954-1955 e 1956-1957. L'accordo \u00e8 approvato dalla federcalcio e dai rispettivi club. Nonostante i catalani si siano schierati favorevolmente, la decisione crea diversi malumori tra i soci dei blaugrana e il presidente \u00e8 costretto alle dimissioni nel settembre 1953. Poco dopo, il Barcellona cede i suoi diritti sul calciatore al Real Madrid e Di St\u00e9fano si trasferisce ai \"Blancos\" firmando un quadriennale. Il Real paga 5,5 milioni di pesetas spagnole per il trasferimento, pi\u00f9 1,3 milioni di bonus per l'acquisto, una quota annuale da versare ai Millonarios, 16.000 di stipendio all'argentino con bonus raddoppiato rispetto ai suoi compagni di squadra, per un totale del 40% delle entrate annuali della societ\u00e0 madrilena. Questo fatto contribuisce ad alimentare notevolmente la rivalit\u00e0 con il club catalano. Prima dell'arrivo di Di St\u00e9fano, il club della capitale spagnola non era n\u00e9 il pi\u00f9 grande club del Paese, n\u00e9 il pi\u00f9 grande della citt\u00e0: il Real Madrid non aveva una grande tradizione calcistica, infatti aveva vinto solo due campionati, mentre il Barcellona e l' erano rispettivamente a sei e a quattro.\nLe cinque Coppe Campioni.\nArriva al Real Madrid il 22 settembre 1953 e dopo sette mesi di inattivit\u00e0, debutta con la maglia bianca nell'ottobre 1953 in un \"cl\u00e1sico\" col Barcellona, vinto 5-0 con una tripletta di Di St\u00e9fano. Nei suoi primi mesi a Madrid, il campione argentino non si adatta al calcio europeo e impone il proprio stile di gioco, votato alla velocit\u00e0 e con la palla a terra. Alla prima stagione con il Real Madrid, Di St\u00e9fano diviene il capocannoniere della Liga con 27 reti in 28 presenze, contribuendo in maniera notevole alla vittoria finale: i \"Blancos\" tornano a vincere il campionato spagnolo dopo due decenni. L'anno successivo, il Real Madrid acquista H\u00e9ctor Rial, voluto da Di St\u00e9fano, per l'attacco delle \"Merengues\": il club vince un altro campionato e la Coppa Latina battendo lo in finale 2-0, Di St\u00e9fano realizza 25 marcature finendo dietro al solo Juan Arza (28) tra i marcatori del campionato spagnolo. Il secondo titolo spagnolo consecutivo permise al Real Madrid di essere il primo rappresentante della Spagna nella Coppa dei Campioni, alla sua prima edizione nella stagione 1955-1956. Di St\u00e9fano debutta in Coppa Campioni contro il , partita vinta 2-0 in trasferta. In campionato \u00e8 nuovamente il miglior marcatore (24 centri), nonostante ci\u00f2 l' vince il torneo davanti a Bar\u00e7a e Real. In Coppa Campioni la squadra si fa strada eliminando gli svizzeri e il , dopo una partita di ritorno sofferta e persa 3-0 passata alla storia come \u00abel partido de la nieve\u00bb: forte del 4-0 ottenuto a Madrid, il Real si presenta a Belgrado e, nonostante la tempesta di neve che aveva investito la citt\u00e0 nei giorni precedenti, il presidente Bernab\u00e9u decide di far giocare ugualmente i suoi. A differenza degli spagnoli, i giocatori del Partizan non soffrono il terreno ai limiti della praticabilit\u00e0, vanno subito in vantaggio e dominano la partita. \u00c8 assegnato un rigore al Real Madrid, ma Rial scivola al momento di calciare e manda la sfera sul fondo. Nel finale dell'incontro, Di St\u00e9fano aiuta la squadra in difesa e il Real si qualifica nonostante la netta sconfitta. I \"Blancos\" escludono il in semifinale e accedono alla finale di Parigi contro lo Stade de Reims di Raymond Kopa: il Real Madrid soffre nella prima frazione di gioco, Di St\u00e9fano fa alzare il baricentro degli spagnoli e il club vince, in rimonta, la prima edizione della Coppa dei Campioni, Di St\u00e9fano segna la rete del 2-1 parziale nel 4-3 finale. A fine anno nasce il Pallone d'oro, la prima edizione \u00e8 vinta da Stanley Matthews davanti a Di St\u00e9fano, secondo per una manciata di punti.\nNell'estate del 1956 il Real Madrid compra Kopa dallo Stade de Reims: il francese non pu\u00f2 essere schierato a causa del limite degli stranieri e deve aspettare la naturalizzazione spagnola di Di St\u00e8fano, che diviene cittadino spagnolo nell'ottobre seguente. L'attacco dei \"Blancos\" \u00e8 uno dei migliori della storia e vanta Di St\u00e9fano, Rial, Francisco Gento e Kopa: il Real vince il campionato \u2014 Di St\u00e9fano si conferma il miglior cannoniere della Liga con 31 reti \u2014 e in virt\u00f9 di una clausola inserita nel regolamento del torneo dal presidente Bernab\u00e9u, che durante le prime edizioni della Coppa Campioni riveste anche il ruolo di vice-presidente della competizione, la squadra detentrice della Coppa dei Campioni ha il diritto di potersi iscrivere all'edizione successiva per difendere la vittoria anche se ha perso il campionato. Il Real partecipa alla Coppa dei Campioni 1956-1957, elimina , e e batte 2-0 la in finale: Di St\u00e9fano firma il vantaggio nella ripresa su calcio di rigore. Nel corso della stagione, il Real si afferma anche nell'ultima edizione della Coppa Latina, superando in finale il 1-0 con un gol decisivo di Di St\u00e9fano: a fine anno, vince il Pallone d'oro 1957, il suo primo. Dalla ventitreesima giornata del campionato 1956-1957 il Real Madrid inizia una striscia di risultati utili consecutivi casalinghi che termina solo nel 1966, al venticinquesimo turno di Liga, dopo 121 incontri (e con Di St\u00e9fano che ha lasciato la squadra da due anni).\nNella stagione successiva, il Real Madrid si rafforza ulteriormente con l'arrivo di Jos\u00e9 Santamaria in difesa. Di St\u00e9fano segna 19 reti e vince la Liga da capocannoniere, ottenendo la terza Coppa Campioni consecutiva. Ai quarti di finale del torneo affronta i connazionali del , umiliando gli avversari all'andata a Madrid con un 8-0 (realizza quattro reti); al ritorno, a Siviglia, \u00e8 accolto dai cori ingiuriosi dei tifosi avversari, il Real pareggia 2-2 e passa il turno. In semifinale, Di St\u00e8fano contribuisce al successo contro il (4-2) e raggiunge la finale contro il di Juan Alberto Schiaffino (sfida vinta 3-2 in rimonta). Il centravanti argentino segna una delle reti per la formazione spagnola, Gento risolve la sfida. Per la prima volta \u00e8 capocannoniere della Coppa Campioni, con 10 marcature.\nNel 1958, il Real gioca in casa la finale della Coppa del Generalissimo, persa 2-0 contro l'. Nell'estate dello stesso anno, Ferenc Pusk\u00e1s firma con il Real Madrid: il Real Madrid \u00e8 benedetto da una delle pi\u00f9 grandi coppie d'attacco e da una delle pi\u00f9 grandi formazioni nella storia del calcio. Il Real finisce secondo in campionato dietro al Bar\u00e7a \u2014 con 23 reti \u00e8 il miglior marcatore in Spagna per la quinta e ultima volta, la quarta consecutiva \u2014 e dopo aver superato i rivali cittadini dell' dopo tre partite in semifinale, il Real Madrid vince la sua quarta Coppa dei Campioni di fila superando nuovamente lo Stade Reims col punteggio di 2-0: nel corso della finale, Enrique Mateos, marcatore del vantaggio e sostituto di Pusk\u00e1s, che temendo ritorsioni decide di non partire per la sede di finale Stoccarda, calcia un rigore al posto di Di St\u00e9fano e lo sbaglia. A inizio secondo tempo, Di St\u00e9fano sigla il gol del raddoppio e sigilla il successo. A dicembre \"France Football\" lo premia con un secondo Pallone d'oro, vinto davanti al compagno di squadra Kopa (Pusk\u00e1s e Gento finiscono tra i primi dieci). Nella stagione 1959-1960, i madrileni acquistano il centrocampista Didi: giudicando lo stile di gioco del brasiliano troppo simile al suo, Di St\u00e9fano chiede e ne ottiene la cessione al termine dell'annata. Nella medesima stagione, i \"Blancos\" vincono la quinta Coppa dei Campioni consecutiva: dopo aver rifilato un doppio 3-1 al Barcellona, il Real passa in svantaggio nella finale dell'Hampden Park di Glasgow di fronte a 135.000 spettatori contro l'. Di St\u00e9fano e Pusk\u00e1s rimontano e firmano rispettivamente tre e quattro reti, in una partita ritenuta tra le migliori finali nella storia del gioco. Di St\u00e9fano segna 8 reti nella competizione, arrivando secondo nella classifica marcatori vinta da Pusk\u00e1s. In campionato eguagliano il risultato dell'annata precedente, superati ancora dai catalani, mentre in Coppa del Generalissimo, dopo aver eliminato l'Athletic Bilbao con un 8-1 nella partita di ritorno, cadono 3-1 in rimonta contro l'Atl\u00e9tico Madrid. Con il successo ottenuto ai danni del nell'Intercontinentale (0-0, 5-0, Di St\u00e9fano marca un gol), il Real termina il primo ciclo di successi internazionali della sua storia.\nGli ultimi anni a Madrid.\nL'anno seguente, il Real esce agli ottavi della Coppa dei Campioni 1960-1961, contro il Barcellona (4-3) dopo una partita di ritorno controversa. Vince con grande margine la Liga, ma perde la finale della coppa nazionale, nuovamente in rimonta con l'Atl\u00e9tico Madrid (3-2). Nella stagione 1961-1962 Di St\u00e9fano vince per la prima volta il \"double\" nazionale, vincendo la Coppa di Spagna a distanza di 15 anni dall'ultima volta: in finale, i \"Blancos\" superano il 2-1 con due reti di Pusk\u00e1s a ribaltare l'iniziale vantaggio biancorosso. Di St\u00e9fano termina al quarto e al sesto posto nelle rispettive classifiche del Pallone d'oro 1960 e 1961. In Coppa Campioni il Real raggiunge la finale del torneo per la sesta volta nella sua storia, dopo aver escluso e : contro il di Eus\u00e9bio, gli spagnoli passano in vantaggio due volte, conducendo alla fine del primo tempo col risultato di 3 reti a 2, tuttavia nella seconda met\u00e0 di gioco i lusitani salgono fino al 5-3 con una doppietta di Eus\u00e9bio. Il Real perde la sua prima finale di Coppa dei Campioni e per la prima volta Di St\u00e9fano non segna in una finale (le tre marcature sono firmate da Pusk\u00e1s): ciononostante, \u00e8 tra i migliori marcatori della competizione per la seconda volta in carriera, con 7 gol. Nell'autunno 1963, i \"Blancos\" escono prematuramente dalla massima competizione europea contro l'. La squadra vince con largo anticipo il campionato spagnolo davanti ai concittadini dell'Atl\u00e9tico.\nLa stagione 1963-1964 \u00e8 l'ultima di Di St\u00e9fano al Real Madrid. A inizio stagione, la squadra fa una tourn\u00e9e prestagionale in Venezuela: il 24 agosto del 1963, il fuoriclasse argentino \u00e8 rapito dalle Forze Armate di Liberazione Nazionale del Venezuela nell'hotel Potomac di Caracas, ed \u00e8 liberato dagli stessi tre giorni dopo, uscendone incolume. I \"Blancos\" si assicurano la quarta Liga consecutiva e raggiungono la finale di Coppa Campioni dopo aver sconfitto il Milan ai quarti (4-3): i madrileni affrontano l' di Helenio Herrera, nelle ore precedenti alla finale, Di St\u00e9fano critica esplicitamente la tattica designata dall'allenatore del Real Miguel Mu\u00f1oz, che voleva mettere una marcatura a uomo su Giacinto Facchetti. Il rapporto tra Mu\u00f1oz, che ha il sostegno del presidente Bernab\u00e9u, e il giocatore argentino si lacera: uno dei due dovr\u00e0 allontanarsi da Madrid. Bernab\u00e9u propone a Di St\u00e9fano di entrare nello staff tecnico del Real Madrid, l'argentino declina l'offerta preferendo continua a giocare. L'Inter vince 3-1, per Di St\u00e9fano \u00e8 l'ultima partita: lascia il Real Madrid, che decide di non rinnovargli il contratto.\nAlfredo Di St\u00e9fano lascia il Real Madrid dopo 8 campionati spagnoli, 1 Coppa di Spagna, 2 Coppe Latine, 5 Coppe dei Campioni consecutive (andando sempre a segno nelle finali, unico nella storia a riuscirci), 1 Coppa Intercontinentale, diversi titoli individuali tra cui 5 volte Pichichi, andando sempre in doppia cifra e ottenendo numerosi riconoscimenti a livello mondiale, tra cui spiccano i due Palloni d'oro, contribuendo a cambiare per sempre la nomea del Real Madrid, elevandolo a club di caratura mondiale.\nNei suoi 11 anni con i \"Blancos\", Di St\u00e9fano realizza 418 gol in 510 partite, 308 gol in 396 partite ufficiali (49 reti in 59 di Coppa dei Campioni), divenendo il miglior marcatore di sempre nella storia della squadra, poi superato alcuni decenni dopo da Cristiano Ronaldo e Ra\u00fal.\nEspanyol.\nDopo la finale di Coppa Campioni persa nel 1964 contro l', il presidente Bernab\u00e9u offre a Di St\u00e9fano un posto nello staff tecnico del Real Madrid invece del rinnovo del contratto da giocatore. Di St\u00e9fano rifiuta la proposta di Bernab\u00e9u e l'estate seguente si trasferisce all': per ripicca Bernab\u00e9u lo espelle a vita dai \"Blancos\".\nNel 1964 si trasferisce all': segna 9 gol in tutte le competizioni nella sua prima stagione, ponendo fine a una striscia di 15 stagioni consecutive in cui era andato a segno in doppia cifra (18 totali). Dopo 14 gol in 60 incontri con l'Espanyol, si ritira da giocatore a 40 anni, nel 1966. Al termine della carriera, nonostante quanto affermato in precedenza, Bernab\u00e9u decide di fargli disputare la partita d'addio al calcio contro il a Madrid nel 1967.\nConsiderando anche le partite non ufficiali, avrebbe segnato 893 reti in 1126 incontri, risultando al quarto posto tra i migliori marcatori di sempre dietro a Pel\u00e9, Franz Binder e Arthur Friedenreich.\nNazionale.\nDi St\u00e9fano in carriera ha giocato 6 partite con l'Argentina e 31 con la Spagna, partecipando pi\u00f9 volte alle qualificazioni per i mondiali, ma senza riuscire mai ad arrivare alla fase finale della Coppa del Mondo.\nNel 1947, a 21 anni, esord\u00ec con la maglia dell\"Albiceleste\", prendendo il posto di Ren\u00e9 Pontoni e contribuendo in modo decisivo alla vittoria in Coppa America con 6 gol segnati. Nel 1950 l'Argentina si rifiut\u00f2 di partecipare alla Coppa del Mondo, e Di St\u00e9fano perse la sua prima opportunit\u00e0 di giocarla. Durante la sua carriera in Colombia, gioca quattro partite in una formazione nominata \"Colombia XI\" composta dai migliori calciatori del campionato colombiano, gli incontri non sono ufficialmente riconosciuti dalla FIFA.\nNel 1954 aveva gi\u00e0 iniziato le pratiche per la cittadinanza spagnola ma, poich\u00e9 non aveva ancora completato l\"iter\", la FIFA non lo autorizz\u00f2 a partecipare con le \"Furie Rosse\" ai mondiali di quell'anno.\nNel 1956 ottenne finalmente la naturalizzazione, esordendo il 30 gennaio 1957 contro i (vinta 5-1), ma la nazionale spagnola non super\u00f2 la fase eliminatoria per accedere ai Mondiali del 1958. Con la Spagna riusc\u00ec a qualificarsi per la fase finale dei Mondiali del 1962, ma stavolta fu un infortunio muscolare a impedirgli di disputare anche una singola partita, e cos\u00ec diede l'addio definitivo alle nazionali, non riuscendo a partecipare a un Mondiale.\nAllenatore.\nDopo il ritiro come calciatore si dedic\u00f2 alla conduzione tecnica di svariate squadre dirigendo diversi club, non riuscendo a ottenere il medesimo successo conseguito da calciatore. L' \u00e8 la sua prima squadra da tecnico, durante la stagione 1967-1968, ciononostante a gennaio lascia la formazione all'ultimo posto in Liga per accettare l'incarico del . Accolto dai media nazionalisti alla stregua di un traditore, al Boca vince il campionato Nacional 1969 davanti a River Plate e perdendo un solo incontro. Nel 1970 approda al , con cui arriva in finale di Coppa di Spagna, perdendo 4-3 in rimonta contro il Barcellona e vince il campionato precedendo i catalani, Atl\u00e9tico e Real Madrid. Nel 1972 arriva secondo nella Liga, dietro al Real Madrid, e si ritrova nuovamente nella finale della Coppa di Spagna: perde 2-1 con l'Atl\u00e9tico Madrid dopo aver eliminato i \"Blancos\" in semifinale. Negli anni seguenti allena \u2013\u2013 solo nel periodo prestagionale non riuscendo a tesserarsi per motivi burocratici \u2013\u2013 e , tornando a Valencia: nella stagione 1979-1980 finisce sesto in campionato e, dopo aver sconfitto Barcellona (3-5) e (2-5), arriva alla finale di Coppa delle Coppe 1979-1980 contro l', superando gli inglesi ai rigori.\nNel 1981 \u00e8 alla guida del River Plate: vince il campionato Nacional, per poi firmare con il Real Madrid. Subentrato a Vujadin Bo\u0161kov, allena per poco meno di due anni tra il 1982 e il 1984, arrivando due volte secondo in campionato preceduto in entrambe le occasioni dall', che nel 1984 lo elimina dalle semifinali di Coppa del Re. Nel 1983 arriva all'ultimo atto sia nella Coppa nazionale sia nella Coppa delle Coppe UEFA, perdendo le finali per 2-1 rispettivamente contro Bar\u00e7a e contro l' di Sir Alex Ferguson. Nella Coppa UEFA 1983-1984 si fa eliminare dallo e a fine stagione \u00e8 licenziato. Torna al Boca Juniors (1985) e nel febbraio 1986 al Valencia, che non riesce a salvare dalla retrocessione. Ritorna nel massimo torneo spagnolo alla fine del campionato 1986-1987, terminando la carriera da tecnico nel 1991 con la vittoria in Supercoppa di Spagna contro il Barcellona sulla panchina del Real Madrid, che allena per cinque mesi tornando sotto la presidenza di Ram\u00f3n Mendoza.\nIn 24 anni da allenatore riesce a vincere 5 titoli nazionali (2 Campionati argentini, 1 Campionato spagnolo, 1 Supercoppa di Spagna e 1 Segunda Divisi\u00f3n) e 1 internazionale (la Coppa delle Coppe 1979-1980 con il Valencia). Da tecnico vince sia con il River Plate sia con il Boca Juniors, fatto raro per un allenatore. Terminata la carriera da manager, rientra nello staff tecnico del Real Madrid nel ruolo di consigliere.\nStatistiche.\nTra club, nazionale argentina e nazionale spagnola, Di St\u00e9fano ha giocato 707 incontri segnando 516 gol, alla media di 0,73 gol a partita.\nCronologia presenze e reti in nazionale.\nFonte:"}
{"id": "101798", "revid": "1793900", "url": "https://it.wikipedia.org/wiki?curid=101798", "title": "Tentazioni di sant'Antonio (Gr\u00fcnewald)", "text": "Le Tentazioni di Sant'Antonio sono un dipinto di Matthias Gr\u00fcnewald realizzato fra il 1512 e il 1516. Sono dipinte su una delle ante che costituiscono l'Altare di Isenheim conservato nel Mus\u00e9e d'Unterlinden a Colmar.\nL'opera.\nIl resoconto delle battaglie di Sant'Antonio abate contro il demonio ci viene narrato in questi termini dal vescovo Atanasio di Alessandria (che scrisse, avendolo conosciuto in vita, una biografia del santo anacoreta): \u00ab\"Il posto sembr\u00f2 esser sconquassato da un terremoto, ed i demoni, quasi abbattessero le quattro mura del ricovero sembravano penetrare attraverso esse, ed apparire in forma di bestie e di cose striscianti. Il posto si riemp\u00ec improvvisamente di forme di leoni, orsi, leopardi, tori, serpenti, aspidi, scorpioni, ed ognuna di esse si muoveva in accordo alla sua natura\"\u00bb.\nSi \u00e8 giustamente osservato che le prediche sui demoni costituiscono \u00ab\u2026 \"un grandioso esempio di psicologia cristiana, in cui le intemperanze umane vengono descritte sotto forma di demoni richiamati dagli abissi dell'inconscio, una sorta di Freud \"ante litteram\" con la potenza di Dostoevskij\".\u00bb (Louis Goosen, \"Dizionario dei santi\", Bruno Mondadori, 2000)\nLe immagini allucinate del resoconto di Atanasio sembrano aver ispirato direttamente la tavola di Grunewald, densa di caotico movimento e ricca di intense variazioni cromatiche, che vanno dai limpidi cieli e monti lontani, ai bagliori di un incendio nascosto dai ruderi di un rifugio ormai distrutto (richiamo iconograficamente obbligato, in tutta l'arte nordica, alla malattia del \"fuoco di Sant'Antonio\"), sino alle latebre dalle quali escono forme mostruose e demoniache. Ma \u2013 a differenza del racconto di Anastasio- esse non si \"muovono in accordo alla loro natura\", perch\u00e9 nel quadro nessuna bestia \u00e8 riconoscibile: esse sono il prodotto di una immaginazione teratologica che \u00e8 negazione dell'ordine naturale e diventa prova della presenza demoniaca nell'uomo. \nNel sabba aggrovigliato di demoni che va all'assalto del povero eremita, non si riesce neppure a distinguere a quale ripugnante essere dalla testa mostruosa appartengano le braccia deformi, le zampe e gli artigli che si protendono verso il santo.\nVengono alla mente le immagini allucinate di Hieronymus Bosch; ma se queste \u2013 pi\u00f9 ingegnosamente variegate - ci parlano di una lucida follia che ci invita a scoprire enigmi nascosti, quelle di Grunewald sono mera potenza diabolica, sonno della ragione.\nTuttavia l'impressione provocata dal quadro rimane sospesa tra tragedia e commedia. In accordo con la popolare interpretazione della bonaria figura di Sant'Antonio, il dramma della tentazione si stempera vistosamente nella scena comica del povero eremita, dalla ingombrante tunica azzurra, trascinato per i capelli (quasi una citazione di un'opera grafica di Martin Schongauer), e dello strano pennuto che si scaglia su di lui brandendo un bastone, o in quella sorta di gallinaccio corazzato che morde la mano del sant'uomo.\nA ben vedere il dramma sta tutto nella figura oscena del demone ( si vedono le ali e gli artigli al posto dei piedi) che si mostra al monaco sotto la forma di un povero malato, incappucciato di rosso, in primo piano sul lato sinistro della tavola. Il ventre gonfio, il corpo piagato dalla putredine di pustole e di bubboni, il demone-malato si torce in un dolore, reso pi\u00f9 atroce dalla mancanza di speranza che qualcuno lo salvi dalle sue sofferenze. Non importa se il male che lo divora sia quello, dagli effetti terribili, del \"fuoco di Sant'Antonio\" (che i buoni monaci di Isenehim tentavano di curare) o sia quello, altrettanto immondo della sifilide. La figura dolente diventa la metafora della condizione di assoluta disperazione in cui l'uomo malato pu\u00f2 precipitare. Chi altri, se non lui, pu\u00f2 pronunciare le parole scritte sul cartiglio che si trova in basso sulla destra del quadro: \"Bone Jhesu, ubi eras, quare non affuisti ut sanares vulnera mea?\" (Buon Ges\u00f9, dov'eri, perch\u00e9 non venisti a sanare le mie ferite?) ."}
{"id": "101816", "revid": "767487", "url": "https://it.wikipedia.org/wiki?curid=101816", "title": "Stage Beauty", "text": "Stage Beauty \u00e8 un film del 2004 diretto da Richard Eyre.\nTrama.\nNell'Inghilterra di Carlo II la scena teatrale \u00e8 occupata esclusivamente da attori di sesso maschile, perch\u00e9 \u00e8 impedito per legge alle donne di esibirsi in spettacoli pubblici. Fra gli attori ve ne sono alcuni votati esclusivamente a interpretare i ruoli femminili nelle opere teatrali.\nKynaston \u00e8 uno di questi attori, anzi \u00e8 il pi\u00f9 famoso di Londra. La sua sarta e assistente personale, Maria, lo studia segretamente tutte le sere, quando questi interpreta la Desdemona nell'\"Otello\" di Shakespeare. Contravvenendo al divieto imposto dalla legge, Maria interpreta il ruolo di Desdemona in una piccola locanda, riuscendo a impressionare il pubblico presente e a farsi invitare a corte per la sera successiva. Essendo venuto a conoscenza dal suo amante, il Duca di Buckingham, che una donna \u00e8 salita sulle scene per interpretare il ruolo di Desdemona, Kynaston ottiene di accompagnarlo alla corte del re, dove Maria gli viene presentata come attrice: lo stupore dei due, incontrandosi, sar\u00e0 grande, e spinger\u00e0 Kynaston a mettere al corrente il Re dell'occupazione di Maria. Quest'ultimo, invece di indignarsi, si sente stuzzicato dalla novit\u00e0 e abolisce la legge che vietava alle donne di esibirsi in teatro.\nI palcoscenici di Londra vengono cos\u00ec assediati da stuoli di donne che vogliono avere la possibilit\u00e0 di recitare, anche se non tutte ovviamente sono dotate. Kynaston e tutti gli attori specializzati in ruoli femminili si trovano cos\u00ec in grande difficolt\u00e0, in quanto il Re ha inoltre vietato agli uomini di interpretare ruoli femminili. Molti suoi colleghi, per questo, sono stati costretti a ripiegare su lavori pi\u00f9 umili.\nMa Kynaston ha anche un conto in sospeso con Sir Charles, che tempo addietro aveva viste negate con forza le proprie profferte sessuali, e cos\u00ec il giovane attore si ritrova velocemente in miseria. Intanto Maria riscuote un notevole successo, divenendo una stella del teatro londinese. Ma lo stesso soffre della disgrazia in cui \u00e8 caduto il suo tanto amato Kynaston, cos\u00ec lo spinge a interpretare ruoli maschili, piuttosto che non recitare affatto. Ma l'attore \u00e8 nato per \"essere donna\" e si rifiuta di cambiare.\nAnche Maria, per\u00f2, con il tempo vede appannare la propria fama. \u00c8 vero, \u00e8 stata la prima attrice donna a calcare pubblicamente un palcoscenico, e rimarr\u00e0 famosa per questo, ma ora che non \u00e8 pi\u00f9 l'unica, ora che molte bravi attrici si stanno affermando, nel confronto non ne esce completamente vittoriosa. La situazione peggiora quando il Re vuole vederla nel personaggio di Desdemona, ruolo che lei sa interpretare solo alla maniera di Kynaston.\nDovr\u00e0 allora accettare l'aiuto di Kynaston, dandogli cos\u00ec la forza di affrontare un personaggio maschile, Otello, che le permetter\u00e0 di offrire la migliore interpretazione possibile della morte di Desdemona. Tra Kynaston e Maria si creer\u00e0 infine, grazie anche all'unione data dal personaggio di Desdemona, un idillo d'amore.\nCast.\nL'attrice Claire Danes si era gi\u00e0 cimentata con un ruolo shakespeariano, interpretando nel 1996 la parte di Giulietta nel \"Romeo + Giulietta\" di Baz Luhrmann. Anche Rupert Everett, nel 1999, interpret\u00f2 il ruolo shakespeariano di Oberon nel \"Sogno di una notte di mezza estate\" di Michael Hoffman.\nDistribuzione.\nIl film, girato a Londra, esce in anteprima negli USA l'8 maggio 2004, al Tribeca Film Festival. In patria debutta il 3 settembre dello stesso anno, mentre in Italia arriva il 6 maggio 2005."}
{"id": "101820", "revid": "125997474", "url": "https://it.wikipedia.org/wiki?curid=101820", "title": "Zeno di Verona", "text": "Biografia.\nLa maggior parte della sua vita \u00e8 avvolta nella leggenda, ma pare fosse originario della Mauretania, e per questo vi si fa spesso ancora riferimento come al \"Vescovo Moro\". Fu vescovo di Verona dal 362 al 371 o 372 o 380, anno della sua morte.\nSecondo le fonti agiografiche visse in austerit\u00e0 e semplicit\u00e0, tanto che pescava egli stesso nell'Adige il pesce per il proprio pasto. Per questo \u00e8 considerato protettore dei pescatori d'acqua dolce. Era comunque persona colta ed erudita, formatosi alla scuola di retorica africana, i cui maggiori esponenti furono Apuleio di Madaura, Tertulliano, Cipriano e Lattanzio. Sono giunti fino a noi numerosi suoi sermoni, di cui 16 lunghi e 77 brevi, che testimoniano come egli, nella sua opera di evangelizzazione, si confront\u00f2 con il paganesimo ancora diffuso e si applic\u00f2 per confutare l'arianesimo. Il sermone quindicesimo, per esempio, traccia un parallelo tra la figura di Giobbe e quella di Cristo.\nI miracoli.\nI miracoli che le leggende devozionali raccontano sono parecchi:\nIl culto.\nLa sua festa \u00e8 fissata nel martirologio al 12 aprile, ma la diocesi di Verona lo celebra il 21 maggio, giorno della traslazione del corpo fatta dai santi Benigno e Caro dalla temporanea sepoltura nella Cattedrale alla zona dell'attuale Basilica di San Zeno Maggiore, avvenuta il 21 maggio 807.\nA Verona.\nA lui i devoti veronesi dedicarono la loro basilica, capolavoro dell'arte romanica: sulle formelle in bronzo del portale, sui bassorilievi in pietra a sinistra e a destra della porta e in alto sul protiro \u00e8 raffigurata la vita di San Zeno con i suoi miracoli. Mentre nel dipinto in alto san Zeno compare tra i \"milites\" (i cavalieri, a destra) e i \"pedites\" (fanti, a sinistra), simboli dell'aristocrazia e del popolo riuniti nella fede cristiana, Zeno \u00e8 anche ritratto in una grande statua di marmo policromo, sorridente e benedicente, e con il tipico pesciolino appeso al filo che pende dal pastorale, nell'absidiola a sinistra del presbiterio \"San Zen che ride\" a cui tutti i veronesi sono molto affezionati.\nA differenza del festa liturgica di San Zeno (il 12 aprile), nella Diocesi di Verona la ricorrenza \u00e8 stata spostata al 21 maggio, giorno della trasferimento della sua salma nella Basilica a lui dedicata.\nNella provincia di Verona e nel resto d'Italia.\nSecondo la leggenda medievale il vescovo di Verona nel IV secolo d.C. si rec\u00f2 nel \"pagus\" a evangelizzare le comunit\u00e0, in alcune \"villae\" lasci\u00f2 dei sacelli cristiani che diventarono importanti chiese romaniche come a San Zeno, sul Menago tra Asparetto e Cerea, che venne poi trasformato nell'attuale chiesa romanica; in altre \"villae\" come quella di Minerva convert\u00ec al nuovo culto gli abitanti, i quali trasformarono il tempio nell'attuale pieve di San Zeno a San Zenone, mentre gli irriducibili fedeli alla dea si trasferirono due km pi\u00f9 a ovest, dove fondarono l'attuale comune di Minerbe. Nel 1923 durante i lavori di ampliamento che rivoluzionarono l'orientamento dell'antica pieve da est-ovest, girando la facciata a est dell'attuale chiesa parrocchiale di San Zenone, emersero le fondamenta del tempio romano circolare e il pavimento musivo. L'allora parroco Balarotto segnal\u00f2 il ritrovamento alla Sovrintendenza e consegn\u00f2 al Museo Archeologico di Verona delle anfore romane che emersero dagli scavi.\nLa dominazione veneta sulla citt\u00e0 e Provincia di Brescia ne hanno diffuso il culto, tanto che san Zeno (qui chiamato Zenone) \u00e8 patrono in ben 17 parrocchie della diocesi, fra le quali spiccano San Zeno Naviglio e quella di Sale Marasino, situata sulla sponda bresciana del Lago d'Iseo. \nIl culto del santo \u00e8 presente anche in Provincia di Milano, essendo patrono di Cambiago e compatrono della parrocchia centrale della citt\u00e0 di Cassano d'Adda (diocesi di Cremona) dove il santo \u00e8 venerato il 9 dicembre insieme alla Immacolata Concezione.\nA Cerano d'Intelvi sorge l'oratorio di San Zeno in cima all'omonimo monte, risalente al XIII secolo, distrutto da un fulmine nel XX secolo e ricostruito completamente di recente. La pieve dedicata a San Zeno, \u00e8 la pi\u00f9 antica delle chiese di Lonato del Garda.\nGi\u00e0 nel 1039, a Casalpusterlengo (al tempo Casale Gausarii, nella Diocesi di Lodi, esisteva una chiesa dedicata a San Zeno. Fin dalla fine del 1400 furono l\u00ec presenti i monaci Eremitani di Sant'Agostino, nell'attiguo convento. Nel 1792 la chiesa venne abbattuta. Persistono oggi pochi resti della struttura conventuale, riconvertita in cascinale in epoca successiva.\nSan Zenone \u00e8 anche patrono di Lugagnano Val d'Arda e di San Zenone degli Ezzelini che lo celebrano il 9 dicembre, giorno della sua ordinazione.\nLa Cattedrale di Pistoia \u00e8 dedicata a San Zeno, per un miracolo ricevuto per intercessione del Santo. La statua in marmo di San Zeno \u00e8 posta sul tetto della Cattedrale, a lato della statua di Sant'Jacopo.\nIl Santuario della Madonna di San Zeno a Gravellona Lomellina, sorge sopra un'antica chiesetta in prossimit\u00e0 del cimitero del paese, risalente a prima dell'anno mille e ricostruita interamente nel Settecento. La chiesa antecedente era dedicata a San Zenone, allora invocato come protettore dalla peste, e in essa veniva venerata un'immagine della Madonna, di un autore anonimo.\nL'edificio, di forma ottagonale e in stile settecentesco (1762), presenta sfumature di ispirazione bramantesca e richiama l'Oratorio di San Biagio in Rossate.\nPatronati.\nSan Zeno \u00e8 il patrono di diversi comuni italiani, tra i quali:\nFILMOGRAFIA.\nMauro Vittorio Quattrina, \"Docufilm_ IL SORRISO DI SAN ZENO - la vita, gli scritti ed i miracoli Verona 2022\""}
{"id": "101826", "revid": "1652635", "url": "https://it.wikipedia.org/wiki?curid=101826", "title": "Ragione", "text": "La ragione, in filosofia, \u00e8 la facolt\u00e0 dell'\"intelletto\" per mezzo della quale si esercita il pensiero razionale, ovvero quello rivolto ad argomenti astratti tipici del ragionamento, contrapponendosi alla sfera dell'irrazionalit\u00e0. Analogamente in psicologia cognitiva indica la capacit\u00e0 cognitiva della mente di operare ragionamenti pi\u00f9 o meno corretti. La ragione \u00e8 ritenuta dalla maggior parte dei filosofi una facolt\u00e0 universale tale da essere condivisa tanto dagli umani quanto, teoricamente, da animali o da intelligenze artificiali che userebbero la ragione intesa come capacit\u00e0 di \"calcolo\". Sono molti i pensatori, nella storia del pensiero, che si sono dedicati allo studio di questa nozione, dando luogo a molteplici prospettive, spesso reciprocamente incompatibili (es. razionalismo, criticismo, positivismo logico ecc...).\nEtimologia.\n\"Ragione\" deriva dal latino \"ratio\", termine che nel linguaggio comune significava \"calcolo\" o \"rapporto\". Fu Cicerone ad usarlo per tradurre la parola \"logos\", che per\u00f2 in greco assume anche l'ulteriore significato di \"discorso\".\nNel Medioevo la scolastica us\u00f2 invece il termine \"ratio\" per tradurre il greco \"dianoia\", ossia quella facolt\u00e0 contrapposta al \"nous\" che viene tradotto in latino con \"intellectus\".\nDefinizioni.\nL'originario significato di ragione come \"discorso\" lo si ritrova nell'antico modello argomentativo della geometria di Euclide, il quale, facendo uso di premesse iniziali per giungere a delle conclusioni, si serviva a loro volta di queste ultime come premesse per ulteriori conclusioni.\nLa ragione in questo senso era intesa come la facolt\u00e0, o il processo, in grado di produrre inferenze logiche. A partire da Aristotele, che si rifece al modello euclideo, tali ragionamenti sono stati classificati come \"ragionamenti deduttivi\" (che procedono dal generale al particolare) per distinguerli dai \"ragionamenti induttivi\" (che procedono dal particolare al generale), sebbene alcuni pensatori non siano d'accordo nel vedere l'induzione come un ragionamento. Nel XIX secolo, Charles Peirce, filosofo statunitense, ha aggiunto a queste due una terza categoria, il \"ragionamento adduttivo\", intendendo \u00abci\u00f2 che va dalla migliore informazione disponibile alla migliore spiegazione\u00bb, che \u00e8 diventato un importante elemento del metodo scientifico. Nell'uso moderno, \"ragionamento induttivo\" include spesso ci\u00f2 che Peirce ha denominato \"adduttivo\".\nOccorre precisare, tuttavia, che lo stesso Aristotele era stato poco chiaro nel definire l'induzione come un \"ragionamento\", ossia come una prerogativa della ragione. Il termine greco \"epagogh\u00e9\" da lui usato, che oggi traduciamo appunto con \"induzione\", non sembrava avere per Aristotele alcun carattere di necessit\u00e0 logica. A quanto risulta, l'unica forma di razionalit\u00e0 logica era per lui quella deduttiva (dall'universale al particolare), mentre una \"logica induttiva\" gli sarebbe parsa una palese contraddizione in termini.\nRagione e intelletto.\nA conferma di ci\u00f2, Aristotele era solito distinguere la semplice ragione (da lui chiamata \"di\u00e0noia\"), dall'intelletto (o \"no\u00f9s\"): tale distinzione \u00e8 dovuta al fatto che la razionalit\u00e0 deduttiva, la cui forma esemplare \u00e8 il sillogismo apodittico, pur essendo capace di trarre conclusioni coerenti con le premesse, cio\u00e8 di effettuare dimostrazioni corrette da un punto di vista formale, non pu\u00f2 in alcun modo garantire la verit\u00e0 dei contenuti; per cui se il ragionamento parte da premesse false, anche il risultato finale sar\u00e0 falso. Aristotele assegn\u00f2 pertanto all'intelletto, distinto dalla ragione, la capacit\u00e0 di cogliere la verit\u00e0 delle premesse dalle quali scaturir\u00e0 la dimostrazione, grazie ad un atto intuitivo capace di astrarre l'essenza universale della realt\u00e0 da singoli casi particolari. Questo procedimento che culmina col momento intuitivo-intellettivo \u00e8 avviato appunto dall\"'epagogh\u00e9\", ma si tratta comunque di un processo di natura extra-razionale, il che, si badi, \u00e8 diverso da \"irrazionale\": l'intuizione intellettuale era anzi situata da Aristotele ad un livello superiore rispetto alla scienza fornita dalla ragione:\nSotto quest'aspetto l'impostazione aristotelica risentiva dell'influsso di Platone, che gi\u00e0 aveva parlato di intuizione sostenendone la superiorit\u00e0 nei confronti del ragionamento. Tale superiorit\u00e0 sar\u00e0 ribadita in et\u00e0 ellenistica con il neoplatonismo, quando Plotino assegner\u00e0 all'ipostasi dell'Anima il livello di conoscenza di tipo mediato proprio della ragione, inferiore a quello immediato dell'Intelletto proprio dell'intuizione; una concezione ripresa in seguito anche dal pensiero cristiano di Agostino d'Ippona, che distinse l\"'intellectus\", ossia la capacit\u00e0 di farsi illuminare dalle verit\u00e0 eterne, dalla \"ratio\", che \u00e8 invece la facolt\u00e0 di discorrere e di applicare i concetti appresi per intuizione. Per indicare le due facolt\u00e0, Agostino utilizza in alternativa anche i termini \"ratio superior\" e \"ratio inferior\".\nLa distinzione tra ragione e intelletto, passata attraverso la scolastica medievale, rester\u00e0 valida almeno fino al Settecento, sempre basata sulla convinzione che, perch\u00e9 vi sia scienza, la ragione da sola non \u00e8 sufficiente: questa infatti garantisce soltanto la coerenza interna delle proposizioni che costituiscono il ragionamento, ma non pu\u00f2 condurre in alcun modo alla verit\u00e0 dei princ\u00ecpi primi.\nAncora nell'Umanesimo, Nicola Cusano sostiene che l'intelletto \u00e8 superiore alla ragione perch\u00e9 rappresenta la dimensione \"divina\" nell'uomo: a differenza della logica razionale, che \u00e8 limitata dal principio di non-contraddizione, comune anche agli animali, l'intelletto (\"intellectus\") riesce ad intuire la comune radice di ci\u00f2 che appare contraddittorio alla semplice ragione (\"ratio\"), cogliendo unitariamente il molteplice tramite quella \"coincidenza degli opposti\" che \u00e8 propria di Dio.\nSar\u00e0 con l'avvento dell'et\u00e0 moderna che alla ragione verr\u00e0 sempre pi\u00f9 assegnato un ruolo egemone nel produrre scienza.\nCartesio, cercando di fondare un'autonomia della ragione, ne fece l'organo principale di conoscenza della verit\u00e0, spostando il baricentro della filosofia dal \"fine\" al \"mezzo\", cio\u00e8 sottolineando l'importanza pi\u00f9 del metodo da seguire che degli obiettivi da raggiungere: \u00abVolendo seriamente ricercare la verit\u00e0 delle cose, non si deve scegliere una scienza particolare. [...] Si deve piuttosto pensare soltanto ad aumentare il lume naturale della ragione, non per risolvere questa o quella difficolt\u00e0 di scuola, ma perch\u00e9 in ogni circostanza della vita l'intelletto indichi alla volont\u00e0 ci\u00f2 che si debba scegliere\u00bb.\nHegel arriv\u00f2 a concepire la ragione in termini assoluti, non come semplice strumento di ragionamento ma come entit\u00e0 suprema che si identifica con la verit\u00e0 ultima del reale, assegnando invece all'intelletto un ruolo secondario e subordinato a quella. Invertendo i ruoli di intelletto e ragione, egli segu\u00ec ed estremizz\u00f2 l'operato di Kant, che gi\u00e0 ne aveva capovolto le funzioni assegnando all'intelletto (in tedesco \"Verstand\") la possibilit\u00e0 di costruire scienza in forma discorsiva, e alla ragione (\"Vernunft\") il compito superiore di rendere conto dei limiti della conoscenza umana:\nAltre accezioni.\nLa diversit\u00e0 degli approcci al concetto di ragione ha determinato una variet\u00e0 di significati in relazione ad altre facolt\u00e0 dell'essere umano oltre all'intelletto, come la fede, il sentimento, i desideri, gli organi di senso.\nL'uomo come \"animale razionale\".\nDa uno specifico punto di vista, la ragione, intesa in un senso pi\u00f9 ampio che ricomprende anche le facolta dell'intelletto, \u00e8 stata vista spesso come prerogativa dell'uomo che lo distingue da ogni altro animale, tanto che ed esempio Aristotele ne parla come di \"animale razionale\": l'uomo ha cio\u00e8 in comune con tutti gli altri animali il fatto di essere appunto animale (con le caratteristiche che tale essenza comporta), ma come peculiarit\u00e0 rispetto ad essi quella di avere anche un'anima razionale (o intellettiva). La razionalit\u00e0, ad ogni modo, non viene mai di per s\u00e9 contrapposta alle emozioni: piuttosto, nella trattazione dell'etica, Aristotele evidenzia l'importanza di ricercare il \u00abgiusto mezzo\u00bb fra le estreme passioni, quindi non per condannarle o sopprimerle, ma per modellarle nella giusta forma.\nVengono distinte in proposito le \"virt\u00f9 etiche\", tipiche dell'anima inferiore, che sono semplici abitudini di comportamento, dalle virt\u00f9 razionali o \"dianoetiche\", che svolgono un ruolo di guida (in particolare la prudenza). Il loro esercizio conduce ad applicare correttamente la ragione, da intendere per\u00f2 non in senso strumentale secondo l'ottica odierna, bens\u00ec a fini produttivi (arte) e soprattutto contemplativi (sapienza). Alla virt\u00f9 suprema della sapienza, ad esempio, concorrono le due facolt\u00e0 conoscitive viste in precedenza: la scienza (\"epist\u00e8me\"), che \u00e8 la capacit\u00e0 della logica di compiere dimostrazioni; e l'intelletto (\"n\u00f9s\"), che fornisce i princ\u00ecpi primi da cui scaturiscono quelle dimostrazioni. La contemplazione della verit\u00e0 raggiunta con la sapienza \u00e8 cos\u00ec un'attivit\u00e0 fine a s\u00e9 stessa, nella quale consiste propriamente la felicit\u00e0 (\"eudaimon\u00eca\"), ed \u00e8 quella che distingue l'uomo, in quanto essere razionale, dagli altri animali, rendendolo pi\u00f9 simile a Dio.\nRagione come ordine geometrico.\nOltre che come facolt\u00e0 soggettiva dell'uomo, la ragione \u00e8 stata intesa anche come il fondamento oggettivo dell'universo, che si manifesta nel suo ordine matematico-geometrico.\nGi\u00e0 Anassagora, fra gli antichi greci, parlava di una Mente universale (o intelletto cosmico, detto \u039d\u03bf\u03cd\u03c2, \"N\u00f9s\") contrapposta al caos primordiale, che vi metteva ordine come conseguenza del proprio \"pensarsi\". Pitagora riteneva che l'intero l'universo fosse strutturato secondo le leggi della matematica, quindi secondo un ordine razionale che il pensiero era in grado di cogliere in termini di rapporti numerici, da intendersi per\u00f2, come hanno osservato vari autori, tra cui \u00c9douard Schur\u00e9 e Ren\u00e9 Gu\u00e9non, in un senso non solo quantitativo, ma soprattutto qualitativo e simbolico.\nLa concezione pitagorica venne ripresa da Platone in polemica contro Democrito, il cui meccanicismo, pur interpretando i fenomeni naturali in termini di nessi causali ricostruibili teoricamente secondo una logica razionale, escludeva l'esistenza di principi primi a cui tale logica soggiacesse. La razionalit\u00e0 platonica \u00e8 invece da intendere come organicit\u00e0, come principio organizzativo unificante che si articola esprimendosi a tutti i livelli, nel macrocosmo come nel microcosmo. L'intero universo, ad esempio, \u00e8 concepito come un unico \u00abessere vivente davvero dotato di anima e intelligenza\u00bb; cos\u00ec anche l'essere umano non consta di semplici parti assemblate insieme tra loro, ma di un'unit\u00e0 che occorre saper governare: nel \"mito del carro e dell'auriga\" Platone assimila la parte razionale o intellettiva dell'anima umana (\"logistik\u00f2n\") ad un cocchiere che ha il compito di guidare gli altri due aspetti dell'anima, quello spirituale (\"thymeid\u00e8s\") e quello concupiscibile (\"epithymetik\u00f2n\"), assimilati rispettivamente ad un cavallo bianco e ad un cavallo nero. La stessa tripartizione viene riproposta da Platone nella concezione politica dello Stato organizzato secondo ragione, in analogia all'organismo vivente: ai filosofi, preposti al governo della Polis, spetta il compito di far rispettare l'armonia tra le sue parti, che constano di \"Ragione\" (appunto i filosofi), \"Volont\u00e0\" (classe dei guerrieri) e \"Concupiscenza\" (gli artigiani), qualit\u00e0 che si esprimono rispettivamente nelle virt\u00f9 della sapienza, del coraggio e della temperanza.\nLa concezione platonica della ragione come organicit\u00e0 e ordine geometrico sar\u00e0 ripresa dai neoplatonici. Anche per Plotino, il mondo naturale dei fenomeni \u00e8 l'espressione tangibile di forme razionali sovrasensibili, le idee, che risiedono nell'Intelletto, il quale \u00e8 strutturato secondo un ordine perfettamente armonico e razionale, ma accessibile solo intuitivamente. Esso \u00e8 quindi superiore alla razionalit\u00e0 discorsiva dell'Anima, ma a sua volta inferiore rispetto all'ipostasi sovra-razionale dell'Uno. Quest'ultimo non pu\u00f2 essere compreso razionalmente n\u00e9 intuivamente, essendo piuttosto la fonte di ogni ragione. La sua attivit\u00e0 di emanazione esula perci\u00f2 da qualunque necessit\u00e0 razionale, necessit\u00e0 che invece occorre ammettere nella via all'ins\u00f9 per giustificare i molti rapportandoli all'Uno.\nRagione come \"Logos\".\nIl significato di ragione come fondamento dell'universo, contenente in s\u00e9 le ragioni seminali delle forme naturali, riconduce al concetto greco di \"Logos\". In un frammento di Eraclito, al \"Logos\" \u00e8 attribuita la capacit\u00e0 di connettere l'Uno al molteplice, poich\u00e9 esso \u00e8 la Legge in grado di mettere in rapporto reciproco tutti gli aspetti del mondo, e alla quale dovrebbe conformarsi cos\u00ec anche il modo di ragionare degli uomini.\nI veri saggi, secondo Eraclito, sono quelli che riconoscono in loro il \"Logos\" e ad esso s'ispirano come fanno coloro che governano la citt\u00e0 adeguando le leggi alla razionalit\u00e0 universale della legge divina.\nUn concetto simile lo si ritrova nello stoicismo, dove la ragione sembra assumere una valenza di forte contrapposizione alle passioni e ai sentimenti, nell'ambito di una visione del cosmo pervaso da un principio in esso strutturato e immanente: appunto il \"Logos\". Questo termine, oltre che \"ragione\", significa anche \"discorso\", a indicare che il principio fondante dell'universo \u00e8 lo stesso che si esplica nelle regole formali del pensiero e del linguaggio, a cui infatti gli stoici dedicarono notevoli studi, dando vita a quella particolare disciplina che oggi \u00e8 altrimenti conosciuta come logica proposizionale.\nSe la ragione si contrappone alle passioni, si tratta per\u00f2 dei due aspetti complementari dell'unico \"Logos\", che consta di un principio attivo (\"heghemonik\u00f2n\"), e di uno passivo (\"p\u00e0thos\"). Nell'esistenza del saggio non c'\u00e8 pi\u00f9 tensione tra i due poli, tutto scorre pacificamente perch\u00e9 egli ha imparato a dominare le passioni (\"\u03b1\u03c0\u03ac\u03b8\u03b5\u03b9\u03b1\", \"ap\u00e0theia\") raggiungendo la condizione dell\"'atarassia\". La virt\u00f9 stoica consiste cos\u00ec nel vivere in modo conforme alla natura del mondo (\"\u03bf\u03bc\u03bf\u03bb\u03bf\u03b3\u03af\u03b1\", \"omologh\u00eca\"): mentre gli animali tendono a preservare se stessi obbedendo agli impulsi, gli uomini devono scegliere sempre quel che conviene alla nostra natura di esseri razionali. Poich\u00e9 tutto accade secondo ragione, esiste un diritto di natura al quale \u00e8 giusto conformarsi:\nLa concezione di Dio come \"Logos\", fondamento razionale dell'universo, sar\u00e0 riadattata e fatta propria dai primi padri della Chiesa:\nRagione eroica.\nLa concezione platonica di un ordinamento divino del mondo e della natura ritorner\u00e0 nel Rinascimento, in particolare con Giordano Bruno.\nSe Dio \u00e8 la Ragione che irradiandosi nell'universo ne plasma la materia, la massima speculazione filosofica consister\u00e0 nell'imitare una simile attivit\u00e0 produttiva, tramite un impeto razionale capace di sprigionare energia creatrice all'infinito. Questo sforzo \u00e8 l'eroico furore, non un pensare astratto o lo spegnimento ascetico delle facolt\u00e0 umane, bens\u00ec al contrario esaltazione dei sensi e della ragione: una conoscenza capace di penetrare \u00abil fonte de tutti li numeri, de tutte specie, de tutte ragioni, che \u00e8 la monade, vera essenza dell'essere de tutti\u00bb.\nRagione e teologia.\nNell'ambito della teologia cristiana, \u00e8 diventato oggetto di studio il modo in cui la ragione si rapporta con la fede.\nA tal fine i filosofi medioevali ripresero da Plotino il metodo che era stato definito della teologia negativa: sebbene Dio non sia per nulla conoscibile attraverso la razionalit\u00e0, ma solo con l'intelligenza della fede che tuttavia \u00e8 incomunicabile, viene ammessa in parte la possibilit\u00e0 di un esercizio discorsivo e razionale per avvicinarsi a Lui, non dicendo cosa Egli \u00e8, ma dicendo cosa Egli non \u00e8. La ragione diventa cos\u00ec il limite negativo della fede, e viceversa, in un rapporto che Giovanni Scoto Eriugena risolver\u00e0 in un cerchio.\nPoich\u00e9 l'una concorre all'altra, secondo Agostino d'Ippona la fede cristiana non \u00e8 mai disgiunta dalla razionalit\u00e0: nel tendere a Dio, il credere e il comprendere si condizionano a vicenda. Si crede purch\u00e9 si comprenda, e si comprende purch\u00e9 si creda. Agostino si accorse che il credere \u00e8 una condizione ineliminabile della vita umana, tutta fondata su credenze ed atti di fede, che noi prendiamo per buoni prima di averli personalmente sperimentati, i quali per\u00f2, una volta accolti, rendono possibile una coscienza critica, mostrando cos\u00ec la loro eventuale sensatezza.\nQuesto \u00e8 il significato del \"credo ut intelligam\", cio\u00e8 \u00abcredo per poter comprendere\u00bb. E a sua volta il comprendere aiuta a riconoscere come vero ci\u00f2 che prima andava accolto ciecamente per un atto di fede: questo \u00e8 il significato dell\"'intelligo ut credam\", cio\u00e8 \u00abcomprendo per poter credere\u00bb. Si tratta di concetti di derivazione neoplatonica che vedono l'essere e il pensiero, la realt\u00e0 e la ragione, uniti indissolubilmente in un rapporto di reciproca complementarit\u00e0. La fede rimane comunque un dono, che Dio concede per esaudire la richiesta di senso da parte della ragione umana.\nRagione \"ancella della fede\".\nTramite la teologia negativa diventava possibile il tentativo di pensare la divinit\u00e0 anche con gli strumenti della ragione, non gi\u00e0 per rinforzare la fede, quanto allo scopo di difenderla dalle critiche nei suoi confronti. La ragione \"ancella della fede\" \u00e8 cos\u00ec la concezione rintracciabile sin dai primi costruttivi rapporti tra filosofia e religione, ad esempio in Clemente Alessandrino, e in tutta la cultura medioevale da Alberto Magno: \u00ab\"ad theologiam omnes aliae scientiae ancillantur\"\u00bb, fino a Tommaso d'Aquino, e Bonaventura da Bagnoregio.\nPer Tommaso d'Aquino il contenuto della fede non pu\u00f2 contraddire il contenuto della ragione naturale, che anzi \u00e8 in grado di fornire quei \u00abpreamboli\u00bb capaci di elevare alla fede. Con la ragione, ad esempio, si pu\u00f2 arrivare a conoscere \u00abil fatto che Dio \u00e8\u00bb (\"de Deo quia est\"): senza questa premessa non si potrebbe credere che Ges\u00f9 ne sia il Figlio. Lo stesso Aristotele, che pure ignorava la rivelazione cristiana, aveva sviluppato secondo Tommaso un sapere filosofico in accordo con quella. La grazia della fede quindi non distrugge ma completa la ragione, orientandola verso la meta finale gi\u00e0 indicata dalla metafisica aristotelica, che \u00e8 la conoscenza della verit\u00e0, contenuto fondamentale della \u00abfilosofia prima\u00bb. La verit\u00e0 \u00e8 il fine ultimo dell'intero universo, che trova senso e spiegazione nell'intelletto di Dio che l'ha creato.\nNella scolastica medievale, se la ragione veniva cos\u00ec esercitata come attivit\u00e0 eminentemente umana rivolta alla chiarificazione di nozioni religiose, dall'altro la fede poneva quei limiti all'interno dei quali la ragione poteva effettivamente essere esercitata, al riparo dagli eccessi della presunzione. Questi limiti saranno concepiti in maniera diversa a seconda delle diverse confessioni religiose e dei periodi storici di riferimento: in generale, si pu\u00f2 dire che il cristianesimo protestante tender\u00e0 a separare pi\u00f9 nettamente il margine d'azione della ragione da quello della fede, mentre il cattolicesimo, pur stabilendo l'autonomia dell'ordine naturale del mondo rispetto a quello soprannaturale e riservando quindi alla fede l'ambito delle verit\u00e0 della teologia, si \u00e8 mostrata pi\u00f9 propensa a una conciliazione tra fede e ragione, il cui reciproco rapporto \u00e8 visto in un'ottica di complementarit\u00e0.\nIl Concilio Vaticano I insegna che la fede \u00e8 comunque necessaria per accedere a quelle verit\u00e0 su Dio di per s\u00e9 inaccessibili alla sola ragione, come la Trinit\u00e0. Di conseguenza la fede \u00e8 la pi\u00f9 alta fonte della conoscenza, sia per la sua origine (Dio, in quanto virt\u00f9 infusa), sia per il suo oggetto (la conoscenza vera e certa, sebbene incompleta, di Dio).\nRazionalismo e autonomia della ragione.\nCon l'et\u00e0 moderna, a partire da Cartesio, si cerca di costruire una nuova idea di ragione contrapposta alla precedente, da cui tuttavia prende le mosse.\nNella metafisica cristiana la ragione si costituiva come tale solo in quanto espressione del Principio sovra-razionale da cui emanava, a cui accedere tramite rivelazione non potendo dedurlo da s\u00e9. Con Cartesio, invece, il farsi espressione di un principio viene interpretato come condizione ontologica del principio stesso, e quindi come capacit\u00e0 di saperlo dedurre autonomamente, seppure sul piano della sola coscienza. \"Cogito ergo sum\" \u00e8 la formula che riassume la sottomissione dell'essere al pensiero. La distinzione agostiniana tra \"ratio superior\" (o intelletto, capace di elevarsi al trascendente) e \"inferior\" (ragione calcolante) venne cos\u00ec eliminata: Cartesio adott\u00f2 una definizione di ragione basata esclusivamente sul buon senso, ritenuto \u00abfra le cose del mondo quella pi\u00f9 equamente distribuita\u00bb.\nL'autonomia del \"cogito ergo sum\", con cui approd\u00f2 alla certezza di esistere appunto come ragione o \"res cogitans\" (sostanza pensante), indipendentemente da una realt\u00e0 esterna o \"res extensa\" al di fuori di lui, lo indusse a stabilire un nuovo criterio di verit\u00e0, basato sul dubbio, che di quella realt\u00e0 esterna riconoscesse come \"vero\" soltanto ci\u00f2 che risultasse chiaro ed evidente: tali sono ad esempio i rapporti matematici che si possono misurare, come la lunghezza, la larghezza e la profondit\u00e0. A differenza delle propriet\u00e0 qualitative come il gusto, l'olfatto, i colori, che non descriverebbero nulla, le propriet\u00e0 quantitative risultano chiare ed evidenti alla ragione, cos\u00ec come \u00e8 chiaro ed evidente che io sono un essere pensante.\nLa garanzia che all'idea della ragione corrisponda effettivamente la realt\u00e0 \u00e8 data da Dio, che nella sua perfezione \u00abnon ci pu\u00f2 ingannare\u00bb. Neppure di Dio peraltro si pu\u00f2 dubitare, perch\u00e9 l'idea che abbiamo di Lui \u00e8 anch'essa \u00abchiara e distinta\u00bb. La ragione divenne cos\u00ec lo strumento per edificare il nuovo \"edificio del sapere\"; con essa si apprendono intuitivamente le verit\u00e0 fondamentali, che sono le cause, ovvero le \"ragioni\", per cui \"\u00e8\" tutto ci\u00f2 che \u00e8, ed \"avviene\" tutto ci\u00f2 che avviene.\nUn simile modo di pensare espose tuttavia Cartesio alle accuse di essere caduto in una trappola solipsistica, tutta interna alla \"res cogitans\" o ragione, assimilabile a un circolo vizioso: Cartesio teorizza Dio per garantirsi quei criteri di verit\u00e0 che gli sono serviti a dimostrare l'esistenza di Dio. Le maggiori critiche gli furono rivolte da Blaise Pascal, che si fece fautore di un ritorno alla tradizione agostiniana, respingendo le pretese cartesiane della ragione di potersi fondare da sola:\nPer Pascal la ragione, che viene chiamata \"esprit de g\u00e9om\u00e9trie\" (\"spirito di geometria\"), non ha valore assoluto, neppure nei rapporti matematico-deduttivi stabiliti dalla scienza, perch\u00e9 \u00e8 costretta ad assumere dei postulati di partenza. Ad essa occorre affiancare l\"'esprit de finesse\" (cio\u00e8 lo \"spirito di finezza\", o l'intuizione del cuore), capace di penetrare i problemi e il senso della vita.\nRagione e sentimenti.\nIl dualismo cartesiano tra \"res cogitans\" e \"res extensa\", o tra ragione e realt\u00e0, si ripercuoter\u00e0 in una contrapposizione tra mente e corpo: alla ragione verr\u00e0 sempre pi\u00f9 opposto il \u00abcuore\u00bb, con le sue ragioni che la ragione non conosce, sebbene il cuore sar\u00e0 progressivamente inteso non gi\u00e0 come la parte pi\u00f9 elevata della mente rivolta alla contemplazione (facolt\u00e0 che Platone e Aristotele attribuivano all'intuizione intellettuale), bens\u00ec come sentimento, affettivit\u00e0, impulso, emozione, passione. Al razionalismo si affiancher\u00e0 cos\u00ec la corrente del sentimentalismo religioso, e pi\u00f9 tardi dell'irrazionalismo.\nNell'ambito dell'empirismo anglosassone, tuttavia, venne negata alla radice l'esistenza di un contrasto tra ragione e passioni, quale era stato tramandato ad esempio dalla dottrina stoica, dato che la ragione venne da esso collocata in una dimensione del tutto estranea a quella delle emozioni, alle quali non pu\u00f2 quindi fare da guida.\nDavid Hume sosterr\u00e0 che l'etica si basa esclusivamente sui sentimenti, e che la ragione \u00e8 al servizio dei desideri, cio\u00e8 semplicemente il mezzo per cercare di ottenere ci\u00f2 a cui si aspira. \nRagione ed esperienza.\nAnche il rapporto tra ragione ed esperienza sensibile, del resto, era stato variamente interpretato nel corso della storia della filosofia: in Parmenide, Socrate, Platone, e nei successivi filosofi che a loro si ispirarono, prevaleva un atteggiamento razionalista di fiducia nel sapere dell'intelletto, contrapposto all'opinione e alla conoscenza ingannevole dei sensi. Per costoro non sono i sensi ad esaurire l'identit\u00e0 di un essere umano, come insegnavano i sofisti, l'uomo non \u00e8 corpo ma soprattutto ragione, conoscenza intellettiva, ed \u00e8 solo il pieno accordo con questa conoscenza che conduce ad essere felici.\nA tale concezione, a cui nel Seicento aderiscono Cartesio, Spinoza e Leibniz, far\u00e0 da contraltrare l'empirismo anglosassone di Locke, Berkeley e Hume, per i quali la ragione non \u00e8 da intendere come facolt\u00e0 universale contrapposta agli organi di senso, ma ha semplicemente la funzione di studiare e rielaborare i dati dell'esperienza, da cui non si pu\u00f2 prescindere. In tal senso anche l'empirismo, nonostante l'avversione al razionalismo, pu\u00f2 essere ricollocato all'interno del dibattito, tipico della filosofia moderna, sul ruolo e la funzione della ragione.\nLa ragione illuminista.\nIl carattere razionalistico della filosofia moderna trov\u00f2 un punto di approdo nell'Illuminismo, che afferm\u00f2 l'importanza basilare della ragione come strumento di critica e di azione nel mondo, valido in tutti i campi: dall'etica all'estetica, alla politica, alla religione, alla scienza. Con l'ausilio della ragione, l'illuminismo si propose cos\u00ec di vagliare ogni verit\u00e0 ritenuta imposta dalla tradizione o dall'autorit\u00e0 religiosa, sostenendo l'esigenza che tutto il sapere venisse sottoposto al controllo della ragione e al suo autonomo giudizio.\nEsso si rifaceva in tal senso a Cartesio, ma sganciandosi ulteriormente da qualsiasi fondamento trascendente e indagine metafisica, assimilando anche dall'empirismo anglosassone la rivalutazione dell'esperienza sensibile come criterio di validit\u00e0 della conoscenza.\nSi trattava quindi di una ragione dal carattere essenzialmente \"pragmatico\", intesa come strumento di intervento nel mondo, con cui valutare e riconsiderare tutte le discipline e le attivit\u00e0 dell'essere umano, compresa la religione. Il deismo, infatti, si propose di vagliare criticamente le verit\u00e0 del cristianesimo, accogliendo quelle riconducibili a nuclei razionali, e scartando invece quegli aspetti ritenuti incompatibili con la ragione.\nCritica della ragione.\nIn accordo con la sua impostazione illuminista, Kant si propose, sul finire del Settecento, di riesaminare criticamente la ragione, facendone un nuovo metodo di indagine filosofica, ma non come strumento di verit\u00e0 (com'era in Cartesio), bens\u00ec per indagare le possibilit\u00e0 di accesso alla verit\u00e0. Egli sottopose la ragione al tribunale di se stessa, per giudicarne la presunzione di porsi come entit\u00e0 autonoma, andando oltre i limiti che le sono propri. La filosofia di Kant prese cos\u00ec il nome di criticismo, a indicare un atteggiamento mentale che \"critica\" e analizza le facolt\u00e0 della ragione.\nEgli distinse la ragione in grado di fornire principi \"a priori\" della conoscenza, da lui chiamata \"pura\" (aggettivo che d\u00e0 il titolo alla sua opera principale, La Critica della ragion pura), dalla \"ragion pratica\" che riguarda invece la morale del comportamento.\nSul piano della conoscenza, da un lato Kant ammise che questa non deriva dall'esperienza, dall'altro per\u00f2 escluse che la nostra ragione possa arrivare a conoscere ci\u00f2 che \u00e8 oltre l'esperienza stessa. Nel tentativo di indagare su quali aspetti del sapere ci si possa esprimere con certezza, Kant giunse a porre l'esistenza di alcuni limiti: al di l\u00e0 di questi limiti vi \u00e8 l'idea di Dio e altre nozioni metafisiche.\nIn particolare sarebbe impossibile per Kant dimostrare l'esistenza di Dio perch\u00e9, nel tentativo di farlo, la ragione entra inevitabilmente in una serie di antinomie, cio\u00e8 in contraddizioni con s\u00e9 stessa. Troverebbe infatti spiegazioni logicamente sensate sia ammettendo una possibilit\u00e0 che il suo opposto. Allo stesso modo sarebbe impossibile affermare con certezza se il mondo abbia un inizio e un termine spazio-temporale o piuttosto se sia infinito ed eterno, oppure se esista una libert\u00e0 di scelta o viga solo il principio di causa-effetto.\nMentre nel mondo naturale l'uomo \u00e8 dunque vincolato dalle leggi fenomeniche di causa-effetto, egli per\u00f2, in quanto creatura razionale, appartiene anche al cosiddetto noumeno, cio\u00e8 il mondo com'\u00e8 in s\u00e9 indipendentemente dalle nostre sensazioni o dai nostri legami conoscitivi: la ragion pratica pertanto, poich\u00e9 non \u00e8 vincolata dai limiti fenomenici in cui si trovava a operare la pura ragione, a differenza di quest'ultima sa attingere all'Assoluto, perch\u00e9 obbedisce soltanto alle leggi che scopre dentro di s\u00e9.\nLa ragione dialettica.\nLa riflessione filosofica che da Kant prese le mosse si riallacci\u00f2 al significato di dialettica. Del resto, il ruolo peculiare attribuito alla ragione sin da Platone, Aristotele, e dalla tradizione neoplatonica, altro non era che quello dell'attivit\u00e0 dialettica, intesa come capacit\u00e0 di scomporre un concetto o un'idea nelle sue componenti particolari secondo le regole necessarie della deduzione logica o del sillogismo, per ricostruire quella rete di collegamenti ideali posti a fondamento della realt\u00e0.\nSe la dialettica cos\u00ec intesa era situata a un livello inferiore rispetto alla visione \"eidetica\" dell'intelletto, Kant ne aveva capovolto le funzioni assegnando alla ragion pura un ruolo supremo, quello appunto dell'attivit\u00e0 dialettica, che per lui consisteva nel collegare pi\u00f9 concetti tra loro dando luogo alle idee. Le idee della ragione tuttavia non avevano per Kant una funzione \"costitutiva\" della conoscenza, ma soltanto \"regolativa\" (non le danno il materiale, ma soltanto il fine o il senso): attribuirvi un valore ontologico significherebbe cadere nelle antinomie, mentre la dialettica dovrebbe servire piuttosto come critica dei giudizi trascendenti l'esperienza, mettendo in guardia dal tentativo di travalicare il mondo dei fenomeni.\nLa concezione kantiana della dialettica, intesa come esercizio critico di riconoscimento del proprio limite, venne tuttavia ripresa dagli idealisti Fichte e Schelling, i quali le attribuirono la capacit\u00e0 non solo di riconoscere razionalmente, ma anche di creare o di \"porsi\" ontologicamente un tale limite. La dialettica divenne cio\u00e8 lo strumento trascendentale in cui si articola l'attivit\u00e0 dell'Io, con cui il soggetto da un lato si auto-limita inconsciamente, ma dall'altro si accorge dell'errore insito nel senso comune, che lo portava a scambiare l'apparenza dei fenomeni per la vera realt\u00e0. Tornava cos\u00ec, in un certo senso, la concezione della ragione dialettica propria di Platone e dei neoplatonici, intesa nel suo duplice orientamento: come percorso ontologico attraverso cui l'Uno genera inconsciamente il molteplice strutturandosi nelle ipostasi inferiori a s\u00e9; e come strumento conoscitivo razionale di risalita dal molteplice all'uno.\nPercorrendo le tappe della dialettica, la ragione romantica di Fichte e Schelling poteva cos\u00ec ricondurre a scienza l'intera realt\u00e0, anche se essa si limitava a riconoscere, non a riprodurre, l'atto creativo con cui il soggetto poneva l'oggetto, atto che restava prerogativa di una suprema intuizione intellettuale. La loro ragione manteneva infatti un aspetto finito, poich\u00e9 si limitava a ricostruire per via teorica il processo con cui l'Io crea il mondo, non giungeva a cogliere l'Assoluto stesso, per accedere al quale Fichte proponeva la via etica, Schelling quella estetica (percorsi avulsi cio\u00e8 dalla razionalit\u00e0).\nRagione assoluta.\nSar\u00e0 invece con Hegel che la ragione stessa divenne creatrice, attribuendosi il diritto di stabilire cosa \u00e8 reale e cosa non lo \u00e8. \u00abCi\u00f2 che razionale \u00e8 reale, e ci\u00f2 che \u00e8 reale \u00e8 razionale\u00bb sar\u00e0 la \"summa\" del pensiero hegeliano: vale a dire che una realt\u00e0 esiste solo se soddisfa certi criteri di razionalit\u00e0, rientrando nella triade dialettica di tesi-antitesi-sintesi tipico del procedimento a spirale con cui la Ragione giunge a identificarsi con l'Assoluto.\nRifacendosi idealmente a Cartesio, salutato come l'iniziatore della filosofia moderna dopo secoli di metafisica da lui condannata come \"misticheggiante\", Hegel giudicava errato e irrazionale qualunque principio trascendente posto \"a priori\" in forma intuitiva, sostenendo che ogni verit\u00e0 dovesse essere giustificata razionalmente prima di essere accettata, tramite la relazione logico-dialettica che essa instaura col suo contrario. Il flusso logico che collega una tesi ad un'antitesi deve cio\u00e8 tornare a convalidare la tesi iniziale in una sintesi onnicomprensiva, dando luogo ad un procedimento a spirale che si giustifica da solo. Veniva cos\u00ec abbandonata la logica aristotelica: mentre quest'ultima procedeva in maniera lineare, da A verso B, la dialettica hegeliana procede in maniera circolare: da B fa scaturire C (sintesi), che \u00e8 a sua volta la validazione di A.\nQuesto modo assolutizzante di intendere la ragione, che faceva coincidere lo strumento col Fine stesso della filosofia, fu ripreso anche da Marx per giustificare la teoria della rivolta di classe sulla base del presunto procedere dialettico della storia, le cui leggi razionali egli intendeva illustrare elaborando il cosiddetto socialismo scientifico. La concezione assoluta della ragione diverr\u00e0 tuttavia oggetto di numerose critiche a partire dalla seconda met\u00e0 dell'Ottocento, che porteranno per contrapposizione alla nascita di correnti irrazionali ispirate alla filosofie di Schopenhauer e Nietzsche.\nAl giorno d'oggi.\nAl giorno d'oggi esistono accezioni pi\u00f9 ampie del termine \"ragione\". In particolare, l'idea di ragione come facolt\u00e0 indipendente della mente, separata dalle emozioni, e come caratteristica appartenente solo all'uomo, \u00e8 fonte di notevoli discussioni: basti considerare le teorie di George Lakoff e Mark Johnson, che hanno descritto cos\u00ec la ragione ed i suoi scopi:"}
{"id": "101827", "revid": "4175", "url": "https://it.wikipedia.org/wiki?curid=101827", "title": "Sei Nazioni 2003", "text": "Il Sei Nazioni 2003 (in inglese \"2003 Six Nations Championship\", in francese \"Tournoi des Six Nations 20003\", in gallese \"Pencampwriaeth y Chwe Gwlad 2003\") fu la 4\u00aa edizione del torneo rugbistico che vede annualmente confrontarsi le Nazionali di , , , , e , nonch\u00e9 la 109\u00aa in assoluto considerando anche le edizioni dell'Home Championship e del Cinque Nazioni.\nPer motivi di sponsorizzazione fu noto anche come RBS Six Nations Championship in quanto legato da un accordo di partnership commerciale con la Royal Bank of Scotland, la quale proprio con tale edizione diede avvio a una collaborazione con il torneo che dur\u00f2 15 edizioni fino al .\nA vincere il torneo fu, per la venticinquesima volta, l' che nell'occasione consegu\u00ec anche il suo dodicesimo Grande Slam.\nIl , rimasto senza vittorie, rimedi\u00f2 il suo primo \"Whitewash\" dal mentre l', alla sua seconda vittoria assoluta nel torneo dopo quella d'esordio del contro la , riusc\u00ec alla sua quarta partecipazione a non terminare il torneo all'ultima posizione."}
{"id": "101833", "revid": "228587", "url": "https://it.wikipedia.org/wiki?curid=101833", "title": "Ijime", "text": "Lijime ( o, meno comunemente, ) \u00e8 un fenomeno sociale giapponese simile a quello che in italiano viene chiamato bullismo, nella forma specifica di ostracismo (bullismo ostracizzante o bullismo di esclusione).\nIl termine \u00e8 un sostantivo derivato dal verbo , ed \u00e8 usato per identificare un particolare tipo di violenza scolastica. Si tratta di \"ijime\" quando un gruppo pi\u00f9 o meno ampio di studenti identifica tra i compagni di classe un individuo solitamente incapace di reagire, e quindi lo sottopone sistematicamente a pratiche vessatorie e disumanizzanti per periodi prolungati di mesi, o anche anni, con il silenzio complice dell'intera classe, quando non degli insegnanti. Diversi casi hanno visto gli insegnanti stessi incoraggiare o partecipare all\"ijime\".\nStoria.\nI primi studi specialistici sull\"ijime\" risalgono all'inizio degli anni ottanta del XX secolo. In questo periodo i rigorosi interventi del Ministero dell'Istruzione giapponese hanno ottenuto un certo successo nel circoscrivere e porre sotto controllo un altro fenomeno scolastico, tipico del decennio precedente, cio\u00e8 il teppismo giovanile, detto \"k\u014dnai b\u014dryoku\" (). Mentre il \"k\u014dnai b\u014dryoku\" indirizzava la violenza verso l'esterno del gruppo degli studenti, contro i docenti o, tramite il vandalismo, contro i simboli delle istituzioni, ora l\"ijime\", all'inverso, \u00e8 rivolto verso l'interno del gruppo, una violenza non pi\u00f9 esibita ma nascosta, particolarmente difficile da riconoscere.\nPrimo punto di svolta si ha a met\u00e0 degli anni ottanta. L'incremento nella segnalazione dei casi di \"ijime\" e, soprattutto, l'incremento annuo di suicidi delle vittime risveglia l'attenzione dei \"mass media\". Il problema esce dagli ambiti degli studi specialistici e diventa di dominio comune, creando a livello collettivo la richiesta di interventi concreti da parte delle istituzioni, a cominciare dal Ministero dell'Istruzione.\nL'attivazione di programmi per rilevare la presenza dell\"ijime\" a livello nazionale e l'elaborazione di strategie di contrasto del fenomeno sembrano dare dei frutti. Il periodo che intercorre tra la fine degli anni Ottanta e i primissimi novanta \u00e8 detto periodo della \"normalizzazione\" (), in cui le statistiche ufficiali segnano un continuo e significativo calo nei casi rilevati. Gi\u00e0 con all'inizio del nuovo decennio, tuttavia, alcuni studi indipendenti smentiscono questa tendenza, ponendo seri dubbi sull'affidabilit\u00e0 dei dati ufficiali e ministeriali.\nUn drammatico caso di suicidio di uno studente quattordicenne vittima di \"ijime\", nel 1992, risolleva l'intera questione. La particolare violenza dell\"ijime\" subita dalla vittima, e le pesanti accuse rivolte dai genitori alla scuola, dove gli insegnanti ammettono di non essersi assolutamente accorti della situazione, sollevano a livello nazionale la questione della validit\u00e0 non solo degli interventi del Monbush\u014d, ma delle stesse statistiche ministeriali, riproponendo, a livello di studi specialistici e non solo, la problematicit\u00e0 delle modalit\u00e0 con cui riconoscere il fenomeno e con cui contrastarlo.\nLa ripresa del dibattito sull\"ijime\" negli anni Novanta segnala, rispetto al decennio precedente, il passaggio in secondo piano dei precedenti toni emergenziali, cui subentra una sorta di \"metabolizzazione\" del fenomeno, vissuto adesso quasi come un corollario inevitabile, non sradicabile e forse nemmeno contenibile della societ\u00e0 giapponese contemporanea. L'assimilazione dell\"ijime\" nell'insieme dei luoghi comuni dell'immaginario collettivo \u00e8 riconoscibile dal suo uso costante, quasi immancabile, nelle rappresentazioni della realt\u00e0 giovanile e scolastica: da questo periodo l\"ijime\" diventa un ingrediente immancabile in telefilm, film, disegni animati e fumetti ad ambientazione scolastica. Condotte nella maggior parte dei casi con toni stereotipi e semplificati, ricavati dall'informazione giornalistica, queste rappresentazioni dimostrano il definitivo inserimento dell\"ijime\" all'interno di un discorso autoreferenziale sulla giovent\u00f9, dove passa in secondo piano l'interesse per un'eventuale soluzione o comunque per una percezione problematica della complessit\u00e0 del fenomeno.\nCon la seconda met\u00e0 degli anni Novanta, dunque, passato in secondo piano l\"ijime\", il nuovo problema scolastico al centro dell'attenzione pubblica diventa quello della totale mancanza di disciplina nelle scuole dell'obbligo, dell'incapacit\u00e0 di docenti di imporre un ordine e di interesse, da parte degli studenti, nell'imporselo ().\nDa segnalare comunque che \u00e8 proprio con la seconda met\u00e0 degli anni Novanta che si avviano tentativi di comparazione tra l\"ijime\" giapponese e l'analogo fenomeno del bullismo, studiato anche nei paesi anglosassoni o scandinavi gi\u00e0 a partire dal termine degli anni '70 e, una ventina d'anni pi\u00f9 tardi, anche in Italia. Negli anni successivi al 2000, viene nuovamente segnalato un notevole incremento nei casi di \"ijime\".\nCaratteristiche del fenomeno.\nL\"ijime\", il cui decorso si sviluppa lungo fasi che sono state ormai ben identificate dagli studiosi, si esplica attraverso diverse pratiche collettive, dotate di maggiore o minore gravit\u00e0, diffusione e possibilit\u00e0 di essere riconosciute dall'esterno. Si va da piccoli dispetti come l'imposizione di soprannomi, sino al danneggiamento e alla distruzione del materiale scolastico o degli oggetti personali. Dal mancato coinvolgimento nelle attivit\u00e0 di gruppo, sino alla vera e propria cancellazione sociale della vittima, trattata come se non esistesse. I casi pi\u00f9 gravi arrivano a minacce fisiche, spesso portate a termine, estorsioni di quantit\u00e0 di denaro anche ingenti, minacce e/o tentativi di uccidere la vittima. In alcuni casi, molto rari e prontamente amplificati dai \"mass media\", gli aggressori sono arrivati a causare la morte della vittima. Molto pi\u00f9 spesso \u00e8 invece quest'ultima a togliersi la vita.\nPer tutti questi ultimi casi, com'\u00e8 ovvio, si solleva quasi sempre il dibattito se debbano essere considerati l'estrema conseguenza di una degenerazione psicologica collettiva o non piuttosto degli atti criminali da perseguire penalmente. In pratica, viene messa in questione la responsabilit\u00e0 degli aggressori, quasi sempre preadolescenti, e dunque individui dallo statuto non del tutto definito per quel che riguarda l'autodeterminazione.\nLa percezione sociale.\nA causa della sua particolare struttura, in cui si intrecciano aspetti oggettivi e soggettivi, collettivi e individuali, le teorie che tentano di spiegare l'origine e la natura dell\"ijime\" presentano una notevole variet\u00e0 e ben pochi sono i punti condivisi dalla maggioranza degli specialisti del fenomeno.\nIl maggior problema riguarda le modalit\u00e0 per la raccolta dei dati. L\"ijime\", difatti, a differenza di altri problemi sociali come, ad esempio, la tossicodipendenza o l'omicidio, \u00e8 un fenomeno per la cui determinazione concorrono in maniera decisiva le percezioni \"soggettive\" sia delle vittime sia degli aggressori. Fatto, questo, messo in luce proprio dall'insufficienza delle rilevazioni del Ministero dell'Istruzione, effettuate tramite questionari diretti rivolti agli studenti. Altri studi hanno poi mostrato come molti casi di \"ijime\" siano vissuti in modo drammatico dalla vittima e percepiti con molta meno consapevolezza da parte degli aggressori e ancor meno da parte di eventuali osservatori esterni, come i docenti, ai quali possono apparire dei semplici \"giochi\" o \"litigi\".\nDa segnalare inoltre come il Ministero dell'Istruzione abbia a lungo affidato esclusivamente alle scuole e ai suoi responsabili la raccolta e la convalida dei dati. Considerando il notevole livello competitivo che oppone in regime di concorrenza le scuole giapponesi, altamente integrate con la competizione del mondo del lavoro, appare evidente come i singoli istituti abbiano tutto l'interesse a mostrare un'immagine positiva ai propri potenziali clienti, cio\u00e8 gli studenti, o meglio le famiglie. L\"ijime\", per una scuola, si traduce in un marchio vergognoso che rischia di minarne il prestigio, allontanare i possibili iscritti e, in ultima istanza, incidere sul bilancio e sui finanziamenti statali. Queste le cause che portano a un'atmosfera di omert\u00e0 interna ed esterna alle scuole per quel che riguarda l\"ijime\".\nDa ultimo \u00e8 da considerare come l'appropriazione dell'argomento da parte dei \"mass media\" abbia contribuito a creare un discorso collettivo sull\"ijime\" basato in gran parte su immagine stereotipe, retoriche e semplicistiche, prive di interesse per le eventuali condizioni effettive del fenomeno. Un discorso collettivo autonomo in grado di influenzare parte dell'indagine specialistica ma, soprattutto, le decisioni dei legislatori in materia di contrasto.\nUna parte, seppur minoritaria, di studiosi si interroga invece in maniera anche radicale sull'effettiva consistenza del fenomeno, partendo da un approccio costruzionista. Di fronte all'esplodere dell'interesse sull\"ijime\" a met\u00e0 degli anni '80, non ci si deve chiedere il perch\u00e9 dell'aumento dei casi riconosciuti, ma se questo aumento sia reale o non sia dovuto anche o solamente all'adozione di nuovi criteri per individuare un fenomeno precedentemente privo di una sua definizione. In tal senso dunque, anche prescindendo dall'effettiva incidenza dei casi di \"ijime\" presenti in ambito scolastico (spesso giudicata del tutto inverificabile), il \"focus\" delle indagini dovrebbe spostarsi sulle cause del risveglio dell'interesse pubblico. Il discorso sull\"ijime\", dunque, sarebbe da ricondurre all'interno di tutti quei discorsi pubblici che la societ\u00e0 adulta crea in riferimento all'infanzia e all'adolescenza non per un interesse concreto, ma per poter proiettare al di fuori di s\u00e9 le ansie e le domande sulla propria stessa condizione. La societ\u00e0 adulta, dunque, discorrendo dell\"ijime\" dei pi\u00f9 giovani, non farebbe altro che discutere dell\"ijime\" presente a ogni livello della societ\u00e0 nel suo complesso (ad esempio nel mondo del lavoro), depurandola ed esorcizzandola tramite quello che risulta un unico, grande sistema di rimozione.\nGli elementi.\nRapporto vittima-persecutore.\nLe primissime ricerche sull\"ijime\", concentrate soprattutto nella met\u00e0 degli anni Ottanta, sono focalizzate soprattutto sul rapporto tra la vittima e gli aggressori, e sugli eventuali tratti caratteriali che possono portare determinati individui all'incapacit\u00e0 di difendersi e/o determinati altri a indulgere a persecuzioni fine a s\u00e9 stesse e spesso spietate. Le indagini si rivolgono alla sfera della psicologia individuale, ed \u00e8 in questa che vengono anche cercati i rimedi. L\"ijime\" \u00e8 vista quindi come risultato di carenze educative, specie per quel che riguarda gli aggressori, carenze ricondotte a loro volta alle cause pi\u00f9 disparate.\nRuolo del gruppo.\nSuccessivamente alla met\u00e0 degli anni Ottanta lo spettro dell'indagine viene allargato alla struttura del gruppo scolastico. Da una parte si rileva il peso assunto, nel mantenimento dei meccanismi di sviluppo dell\"ijime\", da parte della cerchia degli \"osservatori\" (), individui che, pur non partecipando direttamente alle aggressioni, le appoggiano con un tacito consenso. Dall'altra \u00e8 messa in discussione la rigida dicotomia tra aggressore e vittima, riconoscendo che gli stessi individui possono, in una dinamica di gruppo fluida, passare da un ruolo all'altro a seconda delle occasioni e dei periodi. L\"ijime\" viene quindi ricondotta all'interno delle dinamiche del gruppo, e analizzata con gli strumenti della microsociologia.\nIpotesi sulle cause scatenanti.\nLa maggior parte delle teorie, che abbiano un approccio individuale o incentrato sulle dinamiche del gruppo, si interrogano sulle cause per cui, con il passaggio dagli anni Settanta agli anni Ottanta, sia avvenuta l'esplosione dei casi di \"ijime\". Le risposte sono le pi\u00f9 disparate. \u00c8 possibile riconoscere comunque una dicotomia trasversale tra teorie che propongono l\"ijime\" come una deviazione patologica e abnorme di gruppi originariamente sani, o come una semplice amplificazione visibile di dinamiche intrapersonali gi\u00e0 di per s\u00e9 basate su rapporti viziati dalla logica del potere e della sottomissione.\nDegenerazione della societ\u00e0.\nAlcuni studiosi chiamano in causa mutazioni a livello macrosociale, e le loro ricadute sullo sviluppo psichico dei pi\u00f9 giovani. L'individuazione delle cause a livello concreto si sviluppa lungo ulteriori ramificazioni: eccessivo individualismo; mancata introiezione delle norme sociali; assimilazione di modelli negativi attraverso i mass media; ottundimento delle capacit\u00e0 empatiche in seguito all'intensa esposizione ad attivit\u00e0 autistiche (come fumetti, televisione o videogiochi); dissolvimento della famiglia tradizionale. Comune a tutte queste ipotesi \u00e8 il presupposto che l\"ijime\", un tempo inesistente o comunque inconsistente, sia il frutto malato di una sorta di \"degenerazione della societ\u00e0\".\nStress scolastico e oppressione istituzionale.\nC'\u00e8 chi mette in evidenza la pervasivit\u00e0 con cui il sistema scolastico giapponese informa il tempo individuale degli studenti, in particolare tramite una serrata competitivit\u00e0 rigidamente meritocratica e l'imposizione di regolamenti minuziosi, disumanizzanti e imposti con la forza dell'autorit\u00e0. Il primo punto in particolare si traduce in orari prolungati sino al tardo pomeriggio, seguiti da lezioni supplementari in scuole private per poter superare esami calibrati su livelli molto alti. La scuola inoltre, delegata in tal senso dalle famiglie e dalla societ\u00e0, si fa carico di organizzare anche parte delle attivit\u00e0 ricreative degli studenti e di sorvegliare sulla loro disciplina, configurandosi quindi come una vera e propria \"istituzione totale\". A tutto questo si aggiunge un carico di studio ben pi\u00f9 pesante che negli altri paesi industrializzati, basato inoltre in gran parte su un nozionismo meccanico e decontestualizzato. Risultato sarebbe una condizione permanente di fortissimo stress psicofisico per gli studenti che, impossibilitati a rivolgerlo all'esterno del gruppo, troverebbe nell\"ijime\" uno sfogo interno, di natura quasi cannibalesca.\nParticolarit\u00e0 della societ\u00e0 nipponica.\nMolti altri studiosi riconducono l\"ijime\", specie in quanto fenomeno di gruppo, ai tratti tipici e tradizionali della societ\u00e0 giapponese, orientata fin dall'antichit\u00e0 al prevalere della collettivit\u00e0 sull'individuo. Partendo da questa base comune tuttavia, ancora una volta, le opinioni sulla diagnosi storica e le modalit\u00e0 di contrasto divergono. Alcuni affermano che la salita alla ribalta dell\"ijime\" come problema sociale riconosciuto sia segno di una lotta ancora in corso tra, da una parte, il modello tradizionale del gruppo come sistema chiuso e omogeneo e, dall'altra, le nuove esigenze individualistiche introiettate da segmenti delle fasce pi\u00f9 giovani della popolazione.\nAll'opposto c'\u00e8 chi proclama la fondamentale bont\u00e0 dei principi tradizionali della societ\u00e0 nipponica. L\"ijime\" sarebbe sempre esistita nella societ\u00e0 giapponese, sono le generazioni attuali a essere diventate, nell'intento di sottrarsi a qualsivoglia tipo di responsabilit\u00e0 collettiva, incapaci di viverla e comprenderla come necessaria al processo educativo. Il rimedio non consiste nel cercare di sradicare il fenomeno, frutto in ultima istanza della natura profonda del popolo giapponese, ma nel ristabilire un'educazione basata sui valori tradizionali, di impegno e stoica resistenza alle avversit\u00e0. \u00c8 chiaro come quest'ultima posizione si richiami quasi \"in toto\" ai principi del \"nihonjinron\"."}
{"id": "101834", "revid": "1714743", "url": "https://it.wikipedia.org/wiki?curid=101834", "title": "Berengario II d'Ivrea", "text": "Biografia.\nFiglio di Adalberto I di Ivrea e di Gisla, figlia di Berengario I re d'Italia e imperatore, nell'anno 950 Berengario II, alla morte di Lotario II, ottenne per s\u00e9 e per il figlio Adalberto a Pavia, nella basilica di San Michele, la corona d'Italia.\nLa loro posizione politica fu resa debole dal sospetto che i due avessero avvelenato il loro predecessore, quindi Berengario cerc\u00f2 di rafforzare la legittimit\u00e0 dell'investitura costringendo la vedova di Lotario a sposare Adalberto. In Germania vennero accusati di usurpazione e questo provoc\u00f2 l'intervento dell'allora re di Germania Ottone. Questi li costrinse alla fuga e assunse il titolo di \"Re dei Franchi e degli Italici\" (951) preludio ad una sua richiesta di investitura formale del titolo regale italiano. I due marchesi trovarono successivamente un accordo con Ottone che, nel 952, conferm\u00f2 loro la successione.\nIl loro atteggiamento e la loro azione politica provocarono malcontento fra i maggiorenti del regno, i quali richiesero pi\u00f9 volte un intervento del sovrano tedesco: evento che si realizz\u00f2 solamente nel 956-957, per mano del figlio di Ottone e duca di Svevia Liudolfo, e che termin\u00f2 con un accordo che confermava agli anscarici il titolo regale e il potere in Italia.\nNel 959 Berengario ed il figlio Adalberto avviarono una serie di purghe contro i filo-ottoniani. Una vittima fu Tebaldo II, duca di Spoleto e marchese di Camerino, della dinastia degli Hucpoldingi, contro il quale Berengario II organizz\u00f2 una spedizione volta a sottrargli i suoi possedimenti. Alla spedizione partecip\u00f2 anche il futuro doge Pietro IV Candiano.\nSuccessivamente, Berengario attu\u00f2 una politica aggressiva nei confronti del papato che spinse Giovanni XII a richiedere ad Ottone di scendere in Italia. Nel 961 il re di Germania giunse in Italia per la seconda volta.\nLe truppe di Berengario si rifiutarono di combattere, costringendo padre e figlio ad asserragliarsi presso la fortezza di San Leo. Ottone li depose formalmente dal titolo regale e si fece incoronare Imperatore da Giovanni XII.\nCaduta San Leo nel 963, Berengario fu arrestato ed esiliato a Bamberga assieme alla moglie Willa, sorvegliato dal margravio di Nordgau Bertoldo di Schweinfurt. Ebbero per figlia la futura regina di Francia Rozala.\nFamiglia e figli.\nBerengario II spos\u00f2 Willa III d'Arles, figlia del conte d'Avignone e d'Arles e margravio di Toscana della stirpe dei Bosonidi Bosone VI di Provenza, e di Willa II di Borgogna, figlia del re di Borgogna della stirpe dei Vecchi Welfen Rodolfo I e di Willa di Provenza. Essi ebbero:"}
{"id": "101837", "revid": "125135356", "url": "https://it.wikipedia.org/wiki?curid=101837", "title": "Sydney", "text": "Sydney (: ; in italiano talvolta anche \"Sidney\"; pronuncia italiana o ) \u00e8 una citt\u00e0 australiana di abitanti, capitale del Nuovo Galles del Sud. \u00c8 la pi\u00f9 popolosa citt\u00e0 dell'Oceania nonch\u00e9 una delle pi\u00f9 multiculturali del mondo. \u00c8 attualmente al 14\u00ba posto della classifica delle citt\u00e0 globali.\nL'area attorno a Sydney fu abitata dagli aborigeni per decine di millenni. I primi coloni britannici arrivarono nel 1788 con il capitano Arthur Phillip e fondarono la citt\u00e0 come colonia penale. Dal momento in cui si smise di trasportarvi criminali nel 1860 circa, Sydney \u00e8 diventata un centro culturale ed economico globale.\nNel 2000 Sydney ha ospitato i Giochi della XXVII Olimpiade, mentre nel 2008 \u00e8 stata la sede della XXIII Giornata mondiale della giovent\u00f9.\nLa citt\u00e0 \u00e8 contenuta per la maggior parte della sua estensione nella contea di Cumberland.\nGeografia fisica.\nTerritorio.\nSydney si trova in un bacino costiero compreso tra il Mar di Tasman a est, le Blue Mountains a ovest, il fiume Hawkesbury a nord e l'altopiano del Woronora a sud. Il centro della citt\u00e0 ha una superficie di ; la \"Grande Sydney\", l'area metropolitana di Sydney, si estende per , mentre l'area urbana ne occupa solo . Inoltre, vi si trovano il pi\u00f9 ampio porto naturale al mondo, Port Jackson, e oltre 70 spiagge, tra cui la celeberrima Bondi Beach.\nLa citt\u00e0 \u00e8 divisa ipoteticamente in due regioni geografiche principali: una, relativamente pianeggiante, collocata a sud-ovest della baia; l'altra, a nord della baia e spezzata da vallate ripide e coperte dalla foresta, ed elevata fino a circa La prima zona si \u00e8 sviluppata pi\u00f9 velocemente e ospita i quartieri pi\u00f9 antichi; la seconda ha avuto, invece, uno sviluppo pi\u00f9 lento a causa della sua topografia pi\u00f9 complessa, rimanendo nettamente in secondo piano fino alla costruzione del Harbour Bridge, che la unisce al centro della citt\u00e0 a sud della baia: da allora, \u00e8 diventata principalmente un'area suburbana per i ceti medio-alti, bench\u00e9 vi si siano sviluppati in seguito alcuni quartieri finanziari.\nClima.\nSecondo la classificazione dei climi di K\u00f6ppen, Sydney possiede un clima temperato oceanico con estati calde, talvolta bollenti, e inverni miti, e con precipitazioni distribuite durante tutto l'anno. Il clima \u00e8 moderato dalla vicinanza all'oceano, e le temperature pi\u00f9 estreme vengono registrate nella periferia occidentale dell'entroterra. I mesi pi\u00f9 caldi sono gennaio e febbraio, con un \"range\" di temperatura media dell'aria a Observatory Hill di 18,7\u201325,9\u00a0\u00b0C per gennaio e 18,8\u201325,8\u00a0\u00b0C per febbraio. Una media di 14,9 giorni all'anno raggiunge temperature al di sopra dei 30\u00a0\u00b0C.\nIn inverno, le temperature scendono raramente al di sotto dei 5\u00a0\u00b0C nelle aree costiere. Il mese pi\u00f9 freddo \u00e8 luglio, con un intervallo di 8-16,3\u00a0\u00b0C. Le precipitazioni sono distribuite in modo abbastanza equo durante l'anno, ma leggermente pi\u00f9 frequenti nella prima met\u00e0. La media annua delle precipitazioni, da moderata a bassa variabilit\u00e0, ammonta a mm, su una media di 143,5 giorni di pioggia all'anno. L'ultima nevicata nell'area di Sydney si \u00e8 riportata nel 1836, mentre, nel luglio 2008, una caduta di neve tonda (tedesco: \"Graupel\"), o grandine morbida, scambiata da molti per neve, ha sollevato la possibilit\u00e0 che l'evento del 1836 non fosse neve. Le temperature estreme spaziano da 45,8\u00a0\u00b0C (18 gennaio 2013) a 2,1\u00a0\u00b0C (22 giugno 1936), la pi\u00f9 bassa minima registrata a Observatory Hill. Alla stazione Sydney Airport, le estreme spaziano da 46,4\u00a0\u00b0C a \u22121\u00a0\u00b0C.\nRaramente colpita da cicloni tropicali, la citt\u00e0 \u00e8 soggetta a grandinate e a forti venti. Un esempio \u00e8 costituito dalla grandinata, abbattutasi su Sydney nel 1999, che ne danneggi\u00f2 severamente la zona orientale e la periferia. La tempesta ha prodotto enormi chicchi di grandine di almeno 9 cm di diametro e ha causato oltre 1,7 miliardi di dollari di danno in meno di cinque ore. Inoltre, nel 2009, una tempesta di sabbia ha imperversato su tutta l'Australia orientale, colpendo anche Sydney.\nLa temperatura media annuale del mare \u00e8 di 20\u00a0\u00b0C.\nStoria.\nL'area che circonda il Sydney Harbour \u00e8 stata abitata, per almeno 45\u00a0000 anni, da diverse trib\u00f9 aborigene, che la chiamavano \"Warrane\"; le principali trib\u00f9 della zona erano gli Eora e i Cadigal. Bench\u00e9 l'urbanizzazione abbia cancellato la maggior parte delle tracce di questi insediamenti, si trovano ancora dipinti rupestri in alcune zone. Gli europei iniziarono a interessarsi della zona a partire dal 1770, anno in cui il capitano James Cook avvist\u00f2 Botany Bay (oggi un sobborgo meridionale di Sydney). Per ordine del governo britannico, nel 1788 Arthur Phillip fond\u00f2 in questa zona un insediamento carcerario. Phillip sbarc\u00f2 inizialmente a Botany Bay, ma decise poi di far vela verso nord e fond\u00f2 l'insediamento definitivo a Sydney Cove, presso Port Jackson.\nPhillip diede nome alla colonia \"New Albion\", ma per motivi non del tutto chiari essa divenne presto nota con il nome \"Sydney\", da Lord Sydney (Thomas Townshend), che invi\u00f2 a Phillip l'autorizzazione a fondare la colonia. La colonia fu meta di molte deportazioni di detenuti, principalmente di origine irlandese e inglese. Nella maggior parte dei casi, come gli australiani tengono a ricordare, i \"detenuti\" erano accusati di crimini quasi insignificanti o venivano semplicemente esiliati perch\u00e9 non graditi, spesso per motivi politici, alla spietata aristocrazia britannica dell'epoca.\nAttorno all'insediamento inizi\u00f2 presto a formarsi una piccola citt\u00e0, che venne via via popolata da immigranti in cerca di nuova vita. Gi\u00e0 nel 1822 Sydney aveva banche e mercati; nel 1847, i detenuti costituivano ormai solo il 3,2 percento della popolazione. Un'ondata particolarmente importante di immigrati ebbe luogo durante la corsa all'oro del 1851. Con l'industrializzazione, l'espansione della citt\u00e0 ha accelerato, e all'inizio del XX secolo la popolazione complessiva superava di parecchio il milione. Sydney ha continuato per tutto il secolo a espandersi e accogliere nuove ondate di immigrati, prima europei e poi anche asiatici, che hanno contribuito a creare l'atmosfera cosmopolita di oggi.\nMonumenti e luoghi d'interesse.\nFra le principali attrazioni turistiche a Sydney si possono citare:\nSociet\u00e0.\nEtnie e minoranze straniere.\nLa maggioranza dei \"sydneysider\" sono di origine britannica e irlandese. Pi\u00f9 recentemente si sono formate vaste comunit\u00e0 di italiani, greci, serbocroati, libanesi, arabi e asiatici.\nCultura.\nSydney \u00e8 una delle capitali culturali d'Australia, e per tutto l'anno ospita eventi musicali, teatrali e artistici. \nArte.\nA Sydney hanno vissuto e lavorato moltissimi pittori e fotografi, da Lloyd Rees, stimato pittore di immagini rurali e pastorali, a Jeffrey Smart, autore di celebri ritratti sul tema dell'alienazione urbana.\nMusica.\nMolti gruppi rock australiani, dai Midnight Oil agli INXS, sono nati artisticamente a Sydney.\nMusei.\nNella citt\u00e0 si trovano quattro grandi musei e molti altri minori; in particolare: \nUniversit\u00e0.\nLa citt\u00e0 \u00e8 sede di sei universit\u00e0 pubbliche: \nRicerca.\nL'Osservatorio astronomico di Sydney \u00e8 stato fondato nel 1858.\nAmministrazione.\nLa citt\u00e0 di Sydney \u00e8 sempre stata un punto focale per la vita politica sia dello Stato del Nuovo Galles del Sud che della federazione australiana. I confini del bacino elettorale dell'area (diremmo la \"circoscrizione\" di Sydney) sono stati modificati almeno quattro volte dal 1945, sia da parte del partito laburista che da quello liberale (i due principali partiti australiani), ogni volta allo scopo di escludere i sobborghi simpatizzanti per l'opposizione e includere quelli favorevoli al governo statale.\nLa riorganizzazione del 1987 a opera dei liberali ha diviso il consiglio comunale in due, creando un nuovo consiglio per la parte sud della citt\u00e0. Nel 2004, il governo laburista dello Stato ha eliminato questa suddivisione. In seguito, nelle elezioni tenute il 27 marzo 2004, il candidato indipendente Clover Moore ha sconfitto il candidato laburista, acquisendo il titolo di Lord Mayor; secondo alcuni, questo risultato elettorale ha fra le sue cause principali l'insofferenza dei votanti verso le manipolazioni dei confini delle circoscrizioni da parte dei partiti.\nA Sydney hanno sede la borsa australiana (Australian Stock Exchange) e la Reserve Bank of Australia.\nGeografia antropica.\nSuddivisioni amministrative.\nQuartieri.\nL'area metropolitana di Sydney \u00e8 formalmente suddivisa in oltre 300 sobborghi con diversi codici di avviamento postale, ed \u00e8 gestita da circa 38 amministrazioni locali (oltre al governo statale e alle sue agenzie). A questa suddivisione formale, si aggiungono numerose distinzioni informali, con nomi usati dai sydneysider per indicare convenzionalmente determinate aree, zone o quartieri. Un elenco non esaustivo delle \"zone\" di Sydney principali potrebbe essere:\nLocal government area.\nLe 37 Amministrazioni Locali (Local Government Areas -LGA-) sono:\nGemellaggi.\nPer incoraggiare gli scambi culturali, commerciali e turistici, Sydney mantiene relazioni di gemellaggio con:\nSport.\nSydney ospita numerose squadre e organizzazioni sportive, fra cui:\nSydney \u00e8 probabilmente la pi\u00f9 importante citt\u00e0 del mondo per quanto concerne il campionato di rugby a 13. \u00c8 sede della Australian Rugby League e ospita 9 delle 15 squadre della National Rugby League.\nNel 2000 ha ospitato i Giochi della XXVII Olimpiade; \u00e8 inoltre sede dei Campionati australiani di atletica leggera.\nA Sydney ci sono tre stadi principali con capienze di almeno 40.000. Questi sono il Sydney Cricket Ground, il Sydney Football Stadium e lo Stadium Australia. Gli ultimi due hanno ospitato le partite della Coppa del Mondo di rugby 2003 e lo Stadium Australia la finale. \nIl golfo \u00e8 celebre per le gare di yacht (da qui parte la competizione nota come Sydney to Hobart Yacht Race).\nSul fiume Paramatta si naviga in canotto, canoa, barca a vela e su piccoli yacht, si fa pesca sportiva e, occasionalmente, gare di dragon boat, una imbarcazione tipica, simile a una lunga canoa a remi. Anche il piccolo porto di Darling Harbour, con i suoi numerosi ristoranti e negozi, \u00e8 una tappa quasi obbligata per il turismo.\nLo stadio polisportivo Sydney Cricket Ground ospita numerose competizioni internazionali di cricket e la squadra di football australiano dei Sydney Swans. La zona circostante, per molti anni sede della fiera-spettacolo pasquale Sydney Royal Easter Show, \u00e8 stata adattata a contenere gli studi di Sydney della 20th Century Fox. Il parco olimpico Homebush Bay ha ospitato gran parte degli eventi delle Olimpiadi di Sydney 2000 e viene frequentemente utilizzato per grandi eventi sportivi e culturali, specialmente all'interno dello Stadium Australia.\nInfrastrutture e trasporti.\nSydney \u00e8 servita da un'ampia rete di treni, autobus e traghetti. I treni sono gestiti dalla CityRail, che fa capo al governo del Nuovo Galles del Sud. Nelle zone periferiche i treni viaggiano in superficie in una rete ampia che converge nel CBD, trasformandosi in una sorta di metropolitana che scorre in tunnel sotto la citt\u00e0. Gli autobus servono tutta l'area metropolitana. Nel centro e nei sobborghi interni il trasporto su autobus \u00e8 monopolio della Sydney Buses. Il servizio \u00e8 frequente anche fuori dalle ore di punta. Nei sobborghi pi\u00f9 esterni, il servizio di autobus \u00e8 fornito da molte compagnie private, spesso criticate per una qualit\u00e0 del servizio pi\u00f9 scarsa e una molto minore frequenza delle corse, specialmente nelle ore non di punta. La Sydney Ferries, anch'essa facente capo al governo statale, gestisce un servizio molto ricco di traghetti sia per il trasporto pubblico convenzionale che per i percorsi pi\u00f9 tipicamente panoramici e turistici sul Sydney Harbour e lungo Parramatta River.\nSydney ha anche un sistema di metropolitana leggera, il Metro Light Rail, che va dalla stazione Centrale a Lilyfield, e ha avuto una monorotaia chiamata Monorail, dismesso durante la fine di luglio e l'inizio agosto 2013, fu principalmente a uso dei turisti, e viaggiava in cerchio attorno al CBD e al Darling Harbour.\n\u00c8 in costruzione anche una linea di metropolitana che collegher\u00e0 il quartiere di Rouse Hill a circa 50\u00a0km a nord e Bankstown a circa 30 chilometri a sud di Sydney.\nUn'ampia rete di strade e autostrade si diparte dalla citt\u00e0. Le vie principali dell'area metropolitana formano un sistema noto come Metroad.\nL'Aeroporto internazionale Kingsford Smith si trova nel quartiere di Mascot. Pi\u00f9 piccolo \u00e8 il Bankstown Airport, principalmente per voli privati e locali. Altre piste d'atterraggio per velivoli leggeri si trovano a Hoxton Park e a Camden. A nord-est si trova la base RAAF di Richmond (Sydney)."}
{"id": "101838", "revid": "124123", "url": "https://it.wikipedia.org/wiki?curid=101838", "title": "Epifanio Li Puma", "text": "Biografia.\nLa sua vita s'\u00e8 svolta essenzialmente nella sua Raffo, anche se la sua azione tocc\u00f2 l'intero comprensorio delle Madonie. Mezzadro di idee antifasciste alla fine della seconda guerra mondiale \u00e8 stato promotore del movimento dei contadini per la riforma agraria come organizzatore sindacale (della Cgil), politico (era un esponente del Partito Socialista Italiano) e di cooperative. Di orientamento nettamente riformista era contrario ad ogni estremismo ed alle teorie rivoluzionarie.\nNel secondo dopoguerra, sindacalista e capolega dei mezzadri e braccianti senza terra, fu determinato e irriducibile nella promozione dei diritti dei lavoratori contro gli agrari eversori della legalit\u00e0.\nUomo simbolo della giustizia sociale, eroe delle Alte Madonie, in Sicilia, non volle piegarsi alla prepotenza e alle minacce di un potere e di un sistema malsano.\nAssassinio.\n\u00c8 stato barbaramente assassinato dalla mafia agraria, al soldo dei baroni, nei terreni di Alburch\u00eca tra Petralia Soprana e Gangi. Nonostante ai suoi funerali, a Petralia Soprana, fossero stati apertamente denunciati i mandanti del suo omicidio, nessuno pag\u00f2 per la sua morte."}
{"id": "101839", "revid": "830939", "url": "https://it.wikipedia.org/wiki?curid=101839", "title": "Rub\u00e9n Gallego", "text": "Biografia.\n\u00c8 cerebroleso dalla nascita avvenuta in una clinica della capitale dell'ex Unione Sovietica, dalla figlia di Ignacio Gallego, segretario del Partito Comunista di Spagna in esilio e da uno studente venezuelano.\nTolto alla madre all'et\u00e0 di un anno dal nonno materno, che se ne vergogna, passa la sua infanzia da invalido in orfanotrofi e ospedali psichiatrici. Riesce a fuggire nel 1990 ed inizia a cercare la madre, alla quale si ricongiunge nel 2000.\n\"Bianco su nero\", un sobrio e tutt'altro che pietistico racconto, inizia con:\nScrive in forma di diario i suoi ricordi utilizzando il computer ed un solo dito. Il suo libro, autobiografico, scritto in russo, ha vinto nel 2003 il Russkij Booker a Mosca. Nel 2004 \u00e8 stato pubblicato in italiano dalla casa editrice Adelphi.\nAttualmente Gallego vive a Washington, negli Stati Uniti d'America.\nLa sua odissea personale \u00e8 raccontata nel documentario \"Siluro rosso - La straordinaria storia di Rub\u00e9n Gallego\" (2006)."}
{"id": "101842", "revid": "287204", "url": "https://it.wikipedia.org/wiki?curid=101842", "title": "Ruben Gallego", "text": ""}
{"id": "101843", "revid": "124240311", "url": "https://it.wikipedia.org/wiki?curid=101843", "title": "Costantino Mortati", "text": "\u00c8 annoverato fra i pi\u00f9 autorevoli giuristi italiani del XX secolo. Tra i suoi allievi sono da ricordare Giuseppe Ferrari, Leopoldo Elia, Mario Galizia e Sergio Fois.\nBiografia.\nOriginario di San Basile (CS) per parte materna e di Civita (CS) per via paterna, studi\u00f2 prima a San Demetrio Corone, dove consegu\u00ec il diploma di maturit\u00e0 classica, e poi a Catania. Nel 1914 si laure\u00f2 in Giurisprudenza a Roma. Nel 1917 si laure\u00f2, sempre a Roma, in Filosofia. Nel 1930, inoltre, consegu\u00ec la laurea in Scienze politiche. \nAllievo di Sergio Panunzio, dal 1936 insegn\u00f2 \"Diritto costituzionale\" all'Universit\u00e0 di Messina.\nSuccessivamente, fu professore ordinario di diritto costituzionale presso la facolt\u00e0 di Giurisprudenza dell'Universit\u00e0 di Macerata, di cui fu anche Rettore. In seguito tenne l'insegnamento di \"Diritto pubblico\" presso il Regio Istituto navale di Napoli. Proprio a Napoli, nel 1940 fu professore presso la Federico II, anno durante il quale scrisse il suo saggio: \"La Costituzione in senso materiale\".\nNel 1946 fu eletto deputato per la Democrazia Cristiana all'Assemblea costituente, e fece parte della \"Commissione dei 75\", di cui fu uno dei protagonisti: \"a questo personaggio cos\u00ec schivo e riservato si devono molti caratteri attribuiti nella Costituzione agli istituti parlamentari\".\nDal 1948 al 1960 ordinario di \"Diritto costituzionale italiano e comparato\" presso la Facolt\u00e0 di Scienze politiche dell'Universit\u00e0 di Roma \"La Sapienza\"; svolse anche l'attivit\u00e0 forense. Fu anche segretario della Corte dei conti.\nNel 1960 fu nominato giudice della Corte costituzionale, dove rimase fino al 1972. Nell'ultimo periodo fu anche vice presidente.\nNel 1977 fu colpito da una grave forma di paralisi. Mor\u00ec a Roma nel 1985.\nIl pensiero giuridico.\nMolto importanti i suoi studi sulla costituzione materiale del 1940. Tali studi, trascurati per lunghi anni, sono stati rivisitati alla fine del XX secolo e riscuotono oggi notevole consenso.\nLa sua visione della Costituzione \u00e8 in qualche modo intermedia tra la posizione di Hans Kelsen e quella di Carl Schmitt. Al riguardo si pu\u00f2 sostenere che il punto di riferimento \u00e8 l'individuazione dell'elemento primigenio dell'esperienza giuridica, che egli individua nell'\u201dordinamento\u201d pi\u00f9 che nelle \u201cnorme\u201d, rovesciando la posizione di Kelsen e differenziandosi dal pensiero schmittiano, che poneva viceversa l'accento sulla \"decisione\".\nAll'interno della sua idea di costituzione materiale \u00e8 assegnato un ruolo fondamentale al partito politico: agganciandosi cos\u00ec a qualcosa di definito e concreto l\u2019autore sfugge al rischio di utilizzazioni autoritarie, inevitabili quando il riferimento \u00e8\ngenericamente al popolo, che facilmente conduce all\u2019idea di qualcuno che\ndel popolo interpreta la volont\u00e0 e lo \u201cguida\u201d: al F\u00fchrer, insomma, della\nGermania nazista. Per Mortati la costituzione materiale, nucleo fondamentale\nintoccabile che caratterizza e identifica il sistema, sta invece nei\nprincipi, valori e interessi di cui sono portatrici le forze dominanti, o la\nforza dominante (com\u2019era al tempo in cui l\u2019autore scriveva): lineare in\nquest\u2019ultimo caso, composita nel primo essendo la risultante delle diverse\nposizioni e forze\". \"La \u201cfunzione\u201d giuridica e organica del partito politico altro quindi\nnon \u00e8, nella visione mortatiana, che la naturale proiezione del processo di\nnazionalizzazione delle masse\".\nLe opere.\n\u00c8 da ricordare anzitutto il suo importante manuale, le \"Istituzioni di diritto pubblico\", pi\u00f9 volte ampliato e ristampato, nonch\u00e9 \"Le forme di governo\" (1973), considerato tutt'oggi una delle pi\u00f9 complete introduzioni allo studio del diritto costituzionale comparato.\nFu autore di molte opere, tra cui: \"L'ordinamento del governo nel nuovo diritto pubblico italiano\" (1931); \"La costituzione in senso materiale\" (1940); \"La costituente. La teoria. La storia. Il problema italiano.\" (1946); \"Lezioni di diritto costituzionale italiano e comparato\" (1965); \"Le forme di governo\" (1973); \"Istituzioni di diritto pubblico\" (1975-76 (I-II), 1991 (I))."}
{"id": "101847", "revid": "34392", "url": "https://it.wikipedia.org/wiki?curid=101847", "title": "Cronologia LEGO", "text": ""}
{"id": "101848", "revid": "124426940", "url": "https://it.wikipedia.org/wiki?curid=101848", "title": "Istituto veneto di scienze, lettere ed arti", "text": "L'Istituto veneto di scienze, lettere ed arti \u00e8 un'istituzione accademica italiana con sede a Venezia.\nStoria.\nL'Istituto veneto di scienze, lettere ed arti trova origine nell'Istituto Nazionale voluto da Napoleone per l'Italia all'inizio del XIX secolo.\nVenne poi rifondato con l'attuale denominazione dall'imperatore Ferdinando I d'Austria nel 1838, con la separazione dell'Istituto Lombardo di Scienze Lettere ed Arti. Con l'unione del Veneto all'Italia, l'istituto fu riconosciuto di interesse nazionale, assieme alle principali accademie degli stati preunitari, anche se la maggiore attenzione ha continuato ad essere rivolta alla vita culturale e scientifica delle Venezie.\nNel 1866 l'Istituto Veneto di Scienze, Lettere ed Arti assunse anche parte degli incarichi assegnati fino ad allora al Magistrato alle Acque, che era stato soppresso in seguito all'annessione del Veneto al Regno d'Italia. Nel 1871 fu installato presso la sede dell'Istituto il primo mareografo per il controllo sistematico delle maree a Venezia e per l'analisi statistica del fenomeno dell'acqua alta. L'Istituto cur\u00f2 le osservazioni fino al 1908, quando don\u00f2 gli strumenti e il relativo archivio documentale all'Ufficio Idrografico del Comune.\nLa prima sede del Istituto Veneto fu Palazzo Ducale trasferita poi nel 1893 a Palazzo Loredan. Nel 1999 fu acquistata la seconda sede di Palazzo Franchetti, inaugurata nel 2004.\nAttivit\u00e0.\nL'Istituto \"ha per fine l'incremento, la diffusione e la tutela delle scienze, delle lettere ed arti\" (articolo 1 dello statuto).\n\"L'Istituto \u00e8 composto di due classi, una per le scienze fisiche, matematiche e naturali, l'altra per le scienze morali, lettere ed arti. Ciascuna classe \u00e8 formata di 40 componenti per la categoria dei soci effettivi, 80 per quella dei soci corrispondenti e 25 per quella dei soci stranieri\" (articolo 2 dello statuto).\nL'Istituto, oltre alla ordinaria attivit\u00e0 accademica e alle mensili riunioni dei soci, promuove periodicamente manifestazioni di carattere scientifico e umanistico, incontri di studio, convegni, seminari, scuole internazionali di specializzazione e organizzazione di mostre d'arte.\nPubblica annualmente un periodico, vari volumi monografici e opere inedite ritenute di rilevante valore scientifico o tali comunque da apportare un contributo significativo agli studi.\nBiblioteca.\nLa biblioteca si forma a partire dalla rifondazione dell'Istituto, avvenuta nel 1838. Inizialmente collocata in Palazzo Ducale, sede dell'Istituto Veneto dal 1838 al 1893, con il trasferimento dell'Istituto a Palazzo Loredan, venne collocata in una serie di sale del piano nobile arredate per tale destinazione, dove si trova tuttora. Nella biblioteca sono conservate numerose cinquecentine e seicentine, manoscritti cinquecenteschi parte della collezione di Serafino Raffaele Minich, la raccolta di studi classici di Oddone Ravenna, l'intera biblioteca medica di Angelo Minich, quella di Luigi Luzzatti, di Fabio Vitali e molti volumi derivanti da altri lasciti. La biblioteca conserva inoltre gli atti accademici ed i volumi editi dall'Istituto, oltre ad una raccolta di periodici, tra i quali vanno segnalati \"The Times\" (1870 - 1930), \"La Perseveranza\" (1859 -1922), \"L'Osservatore Romano\" (1861-1996), \"La Stampa\" (1867 - 1948), \"Il Sole 24 ORE\" (1865-1916) ed \"Il Gazzettino di Venezia\" (1887\u2013oggi).\nDal 1990 la biblioteca dell'Istituto Veneto fa parte del polo SBN (Servizio Bibliotecario Nazionale) di Venezia.\nCollezione di medaglie.\nLa collezione di medaglie si divide in due parti:\nDocumenti cretesi.\nNel 1898, a seguito dell'abbandono dell'isola di Creta da parte dell'Impero Ottomano, venne inviata, dal Ministero della Pubblica Istruzione del Regno d'Italia, una spedizione archeologica guidata da Federico Halbherr. L'Istituto Veneto decise di inviare in missione anche un suo delegato, il giovane Giuseppe Gerola, che rest\u00f2 nell'Isola di Creta dal 1900 al 1902 a ricercare tracce di monumenti veneti.\nIl risultato di questa spedizione \u00e8 conservato presso l'Istituto Veneto di Scienze, Lettere ed Arti e comprende: \nPremi a suo nome.\nPremio giornalistico Istituto Veneto per Venezia: premio per un articolo o video su Venezia che si contraddistingua per la finezza dell'analisi della realt\u00e0 veneziana, colta nei vari aspetti sociali, economici, naturalistici o artistici.\nPersone legate all'Istituto.\nSoci nella classe di Scienze morali, lettere ed arti.\nCarlo Anti, Feliciano Benvenuti, Bernard Berenson, Camillo Boito, Vittore Branca, Giosu\u00e8 Carducci, Fernand Braudel, Antonio Canova, Luigi Carrer, Andr\u00e9 Chastel, Carlo Cipolla, Benedetto Croce, Francesco De Sanctis, Giacomo Devoto, Carlo Diano, Aldo Ferrabino, Francesco Ferrara, Giuseppe Fiocco, Antonio Fogazzaro, Gianfranco Folena, Giuseppe Gerola, Virgilio Guidi, Ferdinand Gregorovius, Ren\u00e9 Huyghe, Frederic C. Lane, Luigi Luzzatti, Francesco Malipiero, Terenzio Mamiani, Alessandro Manzoni, Concetto Marchesi, Luigi Meneghello, Jules Michelet, Marco Minghetti, Pompeo Molmenti, Theodor Mommsen, Costantino Nigra, Pierre de Nolhac, Ugo Ojetti, Aldo Palazzeschi, Gaston Palewski, Giovanni Pascoli, Ezra Pound, Leopold von Ranke, Alfred von Reumont, Ettore Romagnoli, Antonio Rosmini, Luigi Settembrini, Nicol\u00f2 Tommaseo, Diego Valeri, Manara Valgimigli, Pasquale Villari, Giacomo Zanella.\nSoci nella classe di Scienze matematiche, fisiche e naturali.\nMassimiliano Aloisi, Roberto Ardig\u00f2, Giovanni Canestrini, Vittorio Cini, Giuseppe Colombo, Giorgio Dal Piaz, Antonio Favaro, Galileo Ferraris, Augusto Ghetti, Tullio Levi Civita, Fedele Lampertico, Guglielmo Marconi, Angelo Messedaglia, Umberto Nobile, Pietro Paleocapa, Louis Pasteur, Antonio Pacinotti, Gregorio Ricci Curbastro, Giuseppe Jappelli, Alessandro Rossi, Paul Sabatier, Quintino Sella, Claudio Datei."}
{"id": "101858", "revid": "1745361", "url": "https://it.wikipedia.org/wiki?curid=101858", "title": "Dione (mitologia greca)", "text": ""}
{"id": "101873", "revid": "1543377", "url": "https://it.wikipedia.org/wiki?curid=101873", "title": "Dirk Gently. Agenzia di investigazione olistica", "text": "Dirk Gently. Agenzia di investigazione olistica (\"Dirk Gently's Holistic Detective Agency\"), tradotto anche come L'investigatore olistico Dirk Gently, \u00e8 un romanzo umoristico scritto nel 1987 dallo scrittore britannico Douglas Adams, in cui l'autore sfrutta con arguzia i temi di molti generi letterari, dal giallo alla fantascienza, dall'horror al fantasy. Come in molte opere che trattano di viaggi nel tempo, \u00e8 difficile da classificare.\nIl libro ha avuto un seguito, \"The Long Dark Tea-Time of the Soul\", edito in Italia nel 2011 come \"La lunga oscura pausa caff\u00e8 dell'anima\", sebbene l'unico personaggio principale rimasto sia lo stesso Dirk Gently.\nTrama.\nNella sua prima avventura l'investigatore Dirk Gently \u00e8 alle prese con il solito caso di gatto scomparso, quando viene casualmente in contatto con un vecchio amico di college, Richard MacDuff.\nQuesto incontro, assieme al ritrovarsi con un vecchio professore, Reg (Urban Chronotis), lo trascina in un'avventura di delicata investigazione olistica, che comprender\u00e0 un divano irrimediabilmente incastrato sulle scale di casa dell'amico, un ricco rampollo proprietario di una casa editrice, un Monaco elettrico difettoso, il poeta romantico Samuel Taylor Coleridge e una macchina del tempo.\nGently riuscir\u00e0 a risolvere i vari misteri che gli si prospettano grazie al suo metodo che sfrutta la \"fondamentale interconnessione di tutte le cose\", principio su cui si basa la sua peculiare tecnica di investigazione olistica."}
{"id": "101876", "revid": "767487", "url": "https://it.wikipedia.org/wiki?curid=101876", "title": "Presto (motore di rendering)", "text": "Presto \u00e8 il motore di rendering sviluppato da Opera Software utilizzato dal browser Opera fino al 2013, prima di essere sostituito da Blink.\nStoria.\n\u00c8 stato reso disponibile per la prima volta al pubblico (dopo diverse beta pubbliche e \"technical previews\") il 28 gennaio 2003 in Opera 7 per Windows.\nLe successive versioni hanno visto risolvere diversi bug e vi sono state ottimizzazioni. L'interprete ECMAScript, che inizialmente era piuttosto lento, \u00e8 stato velocizzato col tempo.\nUtilizzo.\nHa rimpiazzato il vecchio Elektra utilizzato dalla versione 4 alla versione 6 del browser norvegese. Differisce da esso principalmente perch\u00e9 \u00e8 dinamico: la pagina o parti di essa possono essere ridisegnate in risposta a eventi JavaScript."}
{"id": "101878", "revid": "767487", "url": "https://it.wikipedia.org/wiki?curid=101878", "title": "Dirk Gently", "text": "Dirk Gently (pseudonimo di Svlad Cjelli) \u00e8 un personaggio immaginario creato dall'autore inglese Douglas Adams. \u00c8 un investigatore molto \"sui generis\", protagonista di una serie di romanzi.\nGently \u00e8 profondamente convinto del suo \"metodo olistico\", che prevede che tutto sia in dipendenza, diretta o indiretta, da tutto, propugnando la \"fondamentale interconnessione fra tutte le cose\". Per questo cerca di risolvere i casi che gli si propongono con metodi non convenzionali e, all'apparenza, del tutto svincolati dal problema.\nDirk Gently vive e lavora a Londra, dove ha un ufficio-abitazione che ne rispecchia il carattere, sempre a corto di soldi e alla ricerca di fatti improbabili, che user\u00e0 abilmente per spillare quattrini alle anziane signore, cui dovrebbe ritrovare il gatto smarrito o il marito presumibilmente fuggito per la disperazione."}
{"id": "101879", "revid": "6923", "url": "https://it.wikipedia.org/wiki?curid=101879", "title": "Isola di Sant'Antioco", "text": "L'isola di Sant'Antioco (in sardo \"isula 'e S\u00e0ntu Anti\u00f2gu\", in tabarchino \"uiza de Sant'Anti\u00f3ccu\") \u00e8 situata all'estremo sud ovest della Sardegna e ad essa legata da un ponte e un istmo artificiale. In epoca Romana era conosciuta come \"Insula Plumbaria\".\nGeografia.\nTerritorio.\nSant'Antioco \u00e8 per estensione la quarta isola del territorio della Repubblica Italiana (), subito dopo l'Elba, (Sant'Antioco ha pressoch\u00e9 la met\u00e0 della superficie di Elba), e prima di Pantelleria (); al sesto posto troviamo l'isola \"sorella\" di Sant'Antioco, l'isola di San Pietro.\nL'isola \u00e8 in gran parte di origine vulcanica; si tratta di vulcanesimo antico e ormai inattivo da almeno 15-20 milioni di anni. La costa dell'isola \u00e8 prevalentemente rocciosa.\nNella parte occidentale (verso il mare aperto), la costa \u00e8 caratterizzata da pareti verticali o molto scoscese a falesia, con intervallate grotte ed alcune insenature, con poche ma grandi spiagge.\nLa costa orientale, che si affaccia sulla prospiciente Sardegna ha invece costa bassa e sabbiosa che nel, punto di istmo che la collega alla Sardegna stessa, viene progressivamente ad assumere un aspetto lagunare.\nIl golfo meridionale, a Sud dell'istmo, racchiude grandissime spiagge sabbiose, delimitate da tomboli e dune.\nL'interno dell'isola \u00e8 collinoso con altitudini limitate, privo di corsi d'acqua di rilievo.\nAl largo, verso sud, esistono alcuni isolotti rocciosi disabitati e di difficile accesso, il pi\u00f9 grande dei quali \u00e8 l'isola del Toro.\nLa formazione vegetale principale \u00e8 la tipica macchia mediterranea bassa costituita da cisto (\"Cistus\"), lentisco (\"Pistacia lentiscus\"), corbezzolo (\"Arbutus unedo\") e ginepro (\"Juniperus\"). Tra le forme di vita vegetale sono presenti sull'isola anche la palma nana (\"Chamaerops humilis\"), unica specie spontanea europea, e il dattero di Creta (\"Phoenix theophrasti\").\nL'isola \u00e8 punteggiata nelle zone riparate da piccoli orti e vigne a conduzione familiare, soprattutto nella parte pi\u00f9 protetta (orientale); i fruttiferi pi\u00f9 estesamente coltivati sono la vite (Vitis vinifera) con diverse variet\u00e0, il fico e il fico d'india.\nSono presenti puntualmente alcuni rari endemismi botanici.\nClima.\nIl clima \u00e8 definito come mediterraneo caldo.\nGli inverni sono freschi, umidi e a volte ventosi; il vento dominante \u00e8 il maestrale, seguito dallo scirocco. L'estate \u00e8 calda e arida, le temperature massime sono comunque fortemente moderate dal clima marino, ventilato e fresco.\nMentre in inverno la vegetazione erbacea che ricopre tutta l'isola \u00e8 ricca, rigogliosa e fiorita, in estate \u00e8 pressoch\u00e9 inesistente ed \u00e8 limitata a una onnipresente macchia mediterranea a sempreverdi che nelle parti pi\u00f9 riparate assume portamento arboreo, soprattutto a Leccio e Ginepro. La piovosit\u00e0 estiva \u00e8 trascurabile.\nStoria.\nFu abitata in epoca preistorica da popolazioni native dell'et\u00e0 nuragica. Nella parte sudorientale fu fondato dai fenici, attorno al IX secolo a.C., un insediamento urbano denominato Sulki. In seguito l'isola fu conquistata dai cartaginesi, attorno al VI secolo a.C., e poi sottomessa all'impero romano dopo le guerre puniche con il nome di Sulcis, che diede anche il nome attuale alla regione circostante.\nDurante il dominio romano l'isola era conosciuta anche col nome di \"Insula Plumbaria\" o \"Insula Plumbea\". L'origine del nome \u00e8 controversa: potrebbe essere dovuta alla presenza di antiche miniere di piombo e argento nell'isola oppure, pi\u00f9 probabilmente, Sulci fu il centro in cui si vendevano i metalli estratti nella regione del Sulcis.\nDopo la caduta dell'impero romano fu annessa all'impero romano d'oriente e godette di relativa autonomia sotto il Giudicato di Cagliari. Sub\u00ec incursioni saracene, dominio pisano e aragonese sino al trattato di Utrecht (1713), quando fu annessa con tutta la Sardegna al Regno di Sardegna dei Savoia.\nPer lungo tempo fu costantemente base di pirati, soprattutto nelle cale disabitate; il presidio si interruppe con la soppressione del fenomeno in tutto il Mediterraneo, attorno al 1830.\nSant'Antioco costituisce l'unico caso in Europa di isola minore sulla quale siano presenti popolazioni storicamente diverse per lingua, tradizioni e costumi. La parte settentrionale, appartenente al comune di Calasetta, \u00e8 abitata infatti da una popolazione di origine, cultura, e parlata liguri; tale popolazione \u00e8 detta \"tabarchina\". Il termine \"tabarchino\" deriva dalla colonia ligure, proveniente da Pegli e dintorni, presso Genova, insediatasi attorno al 1540 in Tunisia avendo in concessione l'isolotto di Tabarca e poi trasferitasi in parte, nel 1738, sull'isola di San Pietro, dove fu fondata Carloforte, ed in parte, nel 1770, su Sant'Antioco, dove fu fondata Calasetta. Nel centro di Sant'Antioco si parla invece una variet\u00e0 della lingua sarda.\nCaratteristiche di interesse.\nDotata di grandi spiagge relativamente poco affollate anche nei periodi di altissima stagione, presenta fondali di interesse per le attivit\u00e0 subacquee, \u00e8 adatta a pesca d'altura nei periodi primavera - autunno.\nNel periodo 15 maggio - 15 giugno, al passaggio dei tonni lungo le coste esterne delle isole di Sant'Antioco e di San Pietro, viene effettuata la \"calata della tonnara\" ossia la tradizionale impresa collettiva di pesca del tonno rosso (Bluefin).\nGli stagni e le lagune racchiuse tra l'isola e la Sardegna rappresentano una zona umida di estremo interesse faunistico: fenicottero rosa, cormorani, garzette, gabbiani ed altre specie di uccelli acquatici.\nSulle alte falesie della costa esterna occidentale (verso il mare aperto) nidifica il \"falco della Regina\" che in autunno migra in Madagascar, in Africa.\n\u00c8 interessante l'enogastronomia locale, con piatti, di terra e di mare, caratteristici; nella parte meridionale strettamente sardi, nella parte settentrionale strettamente liguri.\nDi rilievo \u00e8 la produzione di vini di qualit\u00e0, ottenuti da vitigni di origine particolare, come il \"Carignano\", di origine catalana.\nIl nome di \"Sant'Antioco\" venne sostituito al vecchio nome \"Sulci\" in seguito alla riscoperta delle spoglie del martire mauritano sant'Antioco che, nel primo secolo dopo Cristo, vi port\u00f2 la religione cristiana. Esiste oggi, restaurata, una delle prime chiese cristiane del Mediterraneo, assunta al ruolo di basilica minore, con le catacombe di Sant'Antioco.\n\u00c8 uno dei pochi luoghi al mondo dove viene effettuata la filatura e tessitura del bisso, fibra ricavata dal mollusco denominato \"Pinna nobilis\" presente nelle lagune locali a fondo sabbioso.\nGeografia politica.\nL'isola \u00e8 territorialmente suddivisa in due comuni: la parte meridionale \u00e8 amministrata dal comune di Sant'Antioco (il cui territorio amministrato copre la maggior parte dell'isola), la parte settentrionale dal comune di Calasetta."}
{"id": "101880", "revid": "325224", "url": "https://it.wikipedia.org/wiki?curid=101880", "title": "Luis Federico Leloir", "text": "Nel 1970 vinse il Premio Nobel per la chimica con la seguente motivazione:\nBiografia.\nCome medico dell'Ospedale Ramos Mej\u00eda Leloir decise di dedicarsi alla ricerca di laboratorio. Da allora, Leloir si specializz\u00f2 nel metabolismo dei carboidrati.\nAll'inizio degli anni quaranta, Leloir conosce Bernardo A. Houssay, dell'istituto che pi\u00f9 tardi si chiamer\u00e0 Istituto Leloir e che Leloir diresse per 40 anni a partire dalla sua fondazione avvenuta nel 1947.\nLe ricerche di Leloir si svilupparono durante il periodo in cui era alla guida di questo laboratorio, contemporaneamente divenne professore associato alla Facolt\u00e0 di Scienze Naturali.\nAll'inizio del 1948, il gruppo di Leloir identific\u00f2 gli zuccheri del carnucleotide, composti che giocano una parte fondamentale nel metabolismo dei carboidrati, una scoperta che port\u00f2 all'Istituto un riconoscimento da parte della comunit\u00e0 scientifica mondiale. A Leloir venne prontamente assegnato il \"Premio de la Sociedad Cient\u00edfica Argentina\" e fu uno di pochi di origine straniera a ricevere un tal premio.\nNel 1970 Leloir Ricevette il Premio Nobel per la chimica per la scoperta dei nucleotidi degli zuccheri e per la spiegazione della loro funzione nella biosintesi dei carboidrati.\nPi\u00f9 tardi, il suo team si dedic\u00f2 alla glicoproteina, ed alla determinazione della causa della galattosemia, una severa forma di intolleranza al lattosio.\nMor\u00ec a Buenos Aires nel 1987 e fu seppellito nel Cimitero della Recoleta."}
{"id": "101884", "revid": "1543377", "url": "https://it.wikipedia.org/wiki?curid=101884", "title": "La lunga oscura pausa caff\u00e8 dell'anima", "text": "La lunga oscura pausa caff\u00e8 dell'anima (\"The Long Dark Tea-Time of the Soul\") \u00e8 un romanzo di fantascienza umoristica edito nel 1988 dallo scrittore britannico Douglas Adams. Costituisce il secondo capitolo delle avventure del detective privato olistico Dirk Gently, e l'ultimo romanzo pubblicato mentre l'autore era ancora in vita.\nIl titolo del romanzo deriva da una frase riportata nel romanzo \"La vita, l'universo e tutto quanto\" di Adams, tuttavia non esistono ulteriori collegamenti fra le due serie di romanzi.\nTrama.\nGently \u00e8 profondamente invischiato in un intreccio internazionale che, iniziato ai banchi del check-in di un aeroporto londinese, coinvolge tutto il Pantheon delle divinit\u00e0 nordiche, Odino in testa.\nVeniamo a conoscenza dei difficili rapporti familiari di Odino e Thor, dei patti faustiani stretti da due ricchi inglesi con il sommo dio scandinavo, e anche delle difficolt\u00e0 psicologiche che l'immortalit\u00e0 pu\u00f2 provocare su una divinit\u00e0 che non conta pi\u00f9 adoratori.\nCome gi\u00e0 nel primo libro, \"Dirk Gently. Agenzia di investigazione olistica\", Gently riuscir\u00e0 a risolvere la situazione e a coinvolgere il lettore in un mondo ben pi\u00f9 complesso e interconnesso di quanto non appaia."}
{"id": "101885", "revid": "4252", "url": "https://it.wikipedia.org/wiki?curid=101885", "title": "Lag Ba'omer", "text": "Lag Ba'omer (, anche \"Lag B'Omer\", lett. 33 nell'Omer) \u00e8 una festivit\u00e0 religiosa ebraica situata tra Pesach e Shavuot; pi\u00f9 precisamente il 33\u00ba giorno dell'Omer, ossia il 34\u00ba giorno a partire dalla prima sera di Pesach; quindi nel periodo aprile - maggio del calendario gregoriano.\nOrigini.\nLa festa ha origine al tempo di Rabbi Akiva. Il Talmud (\"Yebamoth 62:2\") racconta che 24.000 allievi di Rabbi Akiva morirono per una misteriosa malattia mandata da Dio. Il Talmud in seguito giustifica l'evento perch\u00e9 costoro non \"dimostravano rispetto l'uno per l'altro\". Lag Ba'omer celebra il giorno in cui questa malattia cess\u00f2. Altri indicano come causa della morte di cos\u00ec tanti studenti alla rivolta di Bar Kokhba (nella quale Rabbi Akiva ebbe un ruolo di primo piano). Da questo punto di vista, assume un senso la stessa accensione dei fal\u00f2, tradizionale di questa festa, in quanto i fal\u00f2 erano utilizzati come segnali durante le guerre.\nIn questo stesso giorno ricorre l'anniversario della morte del famoso Rabbino Shimon bar Yohai, il cabalista, conosciuto quale autore dello Zohar.\nDurante il medioevo, divenne anche un momento di festa per gli studenti delle scuole rabbiniche.\nSignificato cabalistico.\nLag Ba'omer ha importanza anche nella tradizione cabalistica, secondo cui si assegna una Sefirah a ogni giorno e settimana del Conteggio dell'Omer. La prima settimana corrisponde a \"Chessed\", la seconda settimana a \"Ghevurah\", ecc., e analogamente il primo giorno di ogni settimana corrisponde a \"Chessed\", il secondo giorno a \"Ghevurah\", e cos\u00ec via. Pertanto, il 33\u00ba giorno, che \u00e8 il quinto della quinta settimana, corrisponde a \"Hod she-be-Hod\" (\"Splendore in [settimana di] Splendore\"). Come tale, Lag Ba'omer rappresenta il livello di manifestazione spirituale o \"Hod\" che precede la manifestazione pi\u00f9 fisica del 49\u00ba giorno (\"Malkhut she-be-Malkhut\", \"Regno in [settimana di] Regno\"), che precede subito la festa di Shavuot.\nIl nome.\nLag Ba'omer \u00e8 la forma sintetica per dire \"Il trentatreesimo giorno dell'Omer\". Ricorre, infatti, nel trentatreesimo giorno del conteggio dell'Omer che incomincia il secondo giorno di Pesach e termina con la festa di Shavuot.\nLa parola Lag non \u00e8, in realt\u00e0, una vera e propria parola. In ebraico antico (e, limitatamente ad alcuni usi specifici, anche in ebraico moderno) le lettere dell'alfabeto venivano utilizzate anche per scrivere i numeri: il numero 33 veniva scritto con le lettere \"lamed\", \u05dc, (L, vale 30) e \"gimel\", \u05d2, (G, vale 3), che sommate fanno 33 \u05dc\u05d2.\nUsi.\nLag Ba'omer \u00e8 un giorno particolare in quanto tutte le proibizioni dell'Omer decadono. Le famiglie colgono l'occasione per picnic e feste. I bambini vanno a giocare nei parchi.\nIn Israele migliaia di persone si recano sulle tombe di Rabbi Simon bar Yochai e di suo figlio Rabbi Eleazar ben Simeon per celebrarne l'anniversario della morte. Nella Israele odierna, Lag Ba'Omer \u00e8 un giorno di chiusura delle scuole. I ragazzi con i genitori accendono fal\u00f2 nelle piazze delle citt\u00e0.\nInoltre, unico giorno dal conteggio della sera, in un mese e mezzo di conta dell'Omer, in cui non ci sono proibizioni, vengono celebrati moltissimi matrimoni, conferendo, quindi, un ulteriore spirito di festa a questa giornata.\nIncidenti.\nIl consistente afflusso di gente e la relativa calca hanno provocato in due occasioni \u2013 nel 1911 e nel 2021 \u2013 disastri con numerose vittime e feriti.\nLag Ba'omer nel calendario gregoriano.\nPoich\u00e9 Lag Ba'omer \u00e8 sempre il diciottesimo giorno del mese lunare di Iyar nel calendario ebraico, la data secondo il calendario gregoriano (solare) varia di anno in anno.\nAlcune ricorrenze sono:"}
{"id": "101888", "revid": "71155", "url": "https://it.wikipedia.org/wiki?curid=101888", "title": "Le Vibrazioni", "text": "Le Vibrazioni sono un gruppo musicale pop rock italiano, formatosi a Milano nel 1999.\nIl gruppo \u00e8 composto dal cantante e chitarrista Francesco Sarcina, principale compositore, il chitarrista e tastierista Stefano Verderi, il bassista Marco Castellani e il batterista Alessandro Deidda. La formazione ha incluso per un periodo Emanuele Gardossi, che ha sostituito Castellani dal febbraio del 2008 fino alla pausa dichiarata dalla band nel 2012.\nStoria del gruppo.\nPrimi anni e album di debutto.\nDopo anni di gavetta trascorsi a suonare per i locali milanesi, il gruppo riesce ad esordire all'inizio del 2003 con il singolo \"Dedicato a te\", certificato disco di platino dopo poche settimane. Il singolo \u00e8 stato trainato da un video girato sui navigli milanesi; il gruppo Elio e le Storie Tese e il rapper Frankie hi-nrg mc ne hanno successivamente realizzato delle parodie. Nello stesso anno Le Vibrazioni pubblicano il loro primo album, \"Le Vibrazioni\", le cui vendite superano le copie e da cui estraggono i singoli \"In una notte d'estate\", \"Vieni da me\", \"Sono pi\u00f9 sereno\" ed \"...E se ne va\". Quest'ultima verr\u00e0 inclusa nella colonna sonora del film \"Tre metri sopra il cielo\".\nNel 2004, terminato il loro primo tour di successo, pubblicano un DVD live, \"Live all'Alcatraz\" registrato il 27 settembre 2003 presso lo stesso club milanese in occasione dell'ultima data del tour di promozione del loro primo album in quell'anno. Il DVD contiene il filmato integrale del concerto e alcuni estratti video relativi al backstage.\n\"Le Vibrazioni II\" e \"Officine meccaniche\".\nVerso la fine del 2004 esce un nuovo singolo, \"Raggio di sole\", che anticipa il loro secondo album. Nel marzo del 2005 partecipano al Festival di Sanremo nella categoria gruppi con la canzone \"Ovunque andr\u00f2\". Il loro secondo album, intitolato \"Le Vibrazioni II\" esce in contemporanea alla manifestazione canora. \"Le Vibrazioni II\" viene certificato disco d'oro.\nNello stesso anno collaborano al film \"Eccezzziunale veramente - Capitolo secondo... me\", cantando la sigla insieme a Diego Abatantuono.\nIn estate partecipano al Festivalbar con il brano \"Angelica\".\nIl loro terzo album, \"Officine meccaniche\", prodotto da Marco Trentacoste, viene pubblicato nel novembre del 2006, anticipato dal singolo \"Se\". Il nuovo album \u00e8 caratterizzato da una svolta musicale verso un genere pi\u00f9 rock, seppur mantenendo qualche brano melodico, cercando di allontanarsi dai due lavori precedenti.\nCambio di formazione, \"Le strade del tempo\" e la pausa.\nAll'inizio del 2008 Marco Castellani, il bassista, lascia la band per dedicarsi ad un progetto musicale con la band \"Octopus\" e viene sostituito da Emanuele Gardossi. Nel febbraio dello stesso anno esce il video di \"Drammaturgia\", una rivisitazione del film degli anni settanta, \"The Rocky Horror Picture Show\" che vede coinvolti come attori personaggi famosi nell'ambito del cinema, come Riccardo Scamarcio, Paolo Bonolis e Sabrina Impacciatore.\nNel marzo 2008 viene pubblicato il primo singolo registrato e prodotto da Marco Trentacoste con la nuova formazione, \"Insolita\", che \u00e8 stata inclusa nella colonna sonora del film di Sergio Rubini, \"Colpo d'occhio\".\nIl 18 aprile dello stesso anno esce il primo live album della band, dal titolo \"En vivo\". Si tratta di una raccolta di brani registrati dal vivo durante il concerto del 24 agosto 2007 a Sant'Angelo dei Lombardi.\nNel dicembre 2009 il gruppo ritorna sulle scene con un nuovo singolo sempre prodotto da Marco Trentacoste, \"Respiro\", che anticipa l'album \"Le strade del tempo\", che viene pubblicato il mese successivo.\nIl 19 maggio 2010 Le Vibrazioni sono stati chiamati ad aprire il concerto degli AC/DC a Udine. In occasione del campionato mondiale di calcio 2010, la band incide insieme al produttore Marco Trentacoste, quello che diventer\u00e0 il brano ufficiale di Sky Sport, \"Invocazioni al cielo\" e viene inserita nella riedizione dell'ultimo album \"Le strade del tempo\".\nL'ultima tappa del Vibratour 2012, il 25 ottobre 2012 ai Magazzini Generali di Milano, preceder\u00e0 una pausa indeterminata dalle scene del gruppo milanese, come esplicitamente detto dai componenti stessi.\nIl ritorno.\nIl 30 giugno 2017 il gruppo ha annunciato il proprio ritorno sulle scene musicali con la formazione originaria durante un'esibizione all'annuale Radio Italia Live. Il 15 dicembre 2017 vengono annunciati tra i partecipanti al Festival di Sanremo 2018, con il brano \"Cos\u00ec sbagliato\". Si tratta della seconda partecipazione per il gruppo al festival della canzone italiana dopo quella del 2005.\nIl 9 febbraio 2018 \u00e8 uscito \"V\", quinto album in studio del gruppo. Il 25 maggio \u00e8 stato pubblicato il singolo inedito \"Amore Zen\", in collaborazione con Jake La Furia, mentre il 28 settembre \u00e8 stata la volta di un secondo inedito, \"Pensami cos\u00ec\". Il 18 gennaio 2019 \u00e8 stato pubblicato il singolo \"Cambia\", che omaggia \"Dedicato a te\" del 2003. Nell'estate dello stesso anno viene pubblicato il singolo \"L'amore mi fa male\", in rotazione radiofonica dal 21 giugno.\nIl 5 febbraio 2020 hanno pubblicato il singolo \"Dov'\u00e8\", presentato al 70\u00ba Festival di Sanremo e classificatosi quarto al termine della manifestazione.\nNel 2022 hanno preso parte al Festival di Sanremo 2022 con il brano \"Tantissimo\", posizionandosi ventiduesimi nella classifica generale."}
{"id": "101891", "revid": "125382625", "url": "https://it.wikipedia.org/wiki?curid=101891", "title": "Imposta", "text": "L'imposta \u00e8 un tributo, consistente in un prelievo coattivo di ricchezza dal contribuente volto a finanziare i servizi pubblici generali e a ridurre la liquidit\u00e0 monetaria nel sistema economico del paese in cui queste vengono disposte.\nDescrizione.\nCaratteri e funzioni.\nL'imposta \u00e8 un prelievo coattivo di ricchezza che, sul piano della scienza delle finanze, si caratterizza per essere espressione del potere d'imperio attribuito allo Stato, il quale per regolare la quantit\u00e0 di denaro in circolazione ne preleva una quantit\u00e0 variabile, ad ogni cittadino (in maniera proporzionale al proprio reddito), in maniera da mantenere la corretta quantit\u00e0 di moneta in circolazione in funzione della capacit\u00e0 produttiva dello stato stesso. Lo stato fornisce moneta ai propri cittadini con i pubblici servizi indivisibili (come ad esempio la difesa, la ricerca, oppure la costruzione delle strade) e ne preleva una quantit\u00e0 variabile con le imposte.\nSi distingue dalla tassa in quanto essa \u00e8 il corrispettivo per un pubblico servizio richiesto in forma individuale.\nElementi.\nL'imposta si basa sui seguenti elementi costitutivi:\nRipartizione delle imposte in Italia.\nIl bilancio dello stato del 2012, riporta per l'anno 2011, entrate tributarie per 396.641M EUR, divise in 214.201M di imposte dirette e 182.440M di imposte indirette. Le altre entrate (35999M) sono meno del 10% del totale (432.640M).\nSe ne deduce che, nel 2011, le imposte indirette costituivano il 46% delle entrate tributarie, e il 42% delle entrate totali dello stato. Dato che le imposte indirette tassano la popolazione generale e sono ripartite fra circa 60 milioni di italiani, in media ogni cittadino ha contribuito alle casse dello stato per circa 3000 EUR, indipendentemente dall'et\u00e0 o dal lavoro svolto, escluse le tasse sul reddito.\nIn maniera ancora pi\u00f9 grossolana, le imposte dirette sono state frutto del lavoro di circa 23 milioni di italiani (occupati 2011, ISTAT), che avrebbero contribuito in media per oltre 9000 EUR a testa alle casse dello stato.\nClassificazione.\nOgni imposta si classifica in quattro modalit\u00e0. Quanto:\nInvece, nelle imposte di quotit\u00e0, si calcola individualmente il reddito imponibile, e si applica un saggio di imposta costante.\nImposte dirette e indirette.\nSi tratta della principale classificazione delle imposte. Sono dirette quelle che gravano sulle manifestazioni pi\u00f9 evidenti della capacit\u00e0 contributiva, come il reddito o il patrimonio; sono indirette le imposte che colpiscono le manifestazioni meno evidenti della capacit\u00e0 contributiva ovvero consumi, trasferimenti, scambi.\nConfronto tra imposte dirette e indirette.\nSul piano dell'equit\u00e0 sono preferibili le imposte dirette che, commisurandosi alla ricchezza posseduta, si adeguano meglio alla capacit\u00e0 contributiva del soggetto.\nCome fonte di entrata, le imposte dirette risultano pi\u00f9 reattive alla crescita economica, in quanto il loro gettito aumenta quando un maggiore benessere fa incrementare i redditi della popolazione.\nLe imposte indirette, invece, tendono ad incontrare meno resistenza al pagamento da parte del contribuente. Le imposte dirette hanno un maggior effetto ridistributivo del reddito, assicurano una continuit\u00e0 del gettito e sono economiche da riscuotere; tuttavia esse stimolano l'evasione fiscale, sono rigide e il contribuente le sente in modo marcato, soprattutto sul lato psicologico. Le imposte indirette, invece, sono elastiche, divisibili e, essendo incluse nel prezzo dei beni acquistati, sono meno sentite dai contribuenti.\n\u00c8 oggetto di dibattito adottare il contrasto di interessi senza IVA, che potrebbe essere sufficiente a stimolare la crescita economica e contrastare l'evasione fiscale.\nLe imposte dirette sono pi\u00f9 difficilmente traslabili, ovvero rimangono a carico di chi \u00e8 obbligato a pagarle; quindi non provocano una variazione dei prezzi dei prodotti o dei fattori, ovvero non vi \u00e8 divario fra prezzi netti per il produttore e prezzi pagati dal consumatore. Le imposte indirette sui consumi invece si trasferiscono da chi \u00e8 tenuto a pagarle ad altri soggetti. Tali imposte possono portare ad un divario tra prezzi netti per il produttore e prezzi pagati dal consumatore.\nMentre la tassazione sul reddito generalmente garantisce una omogeneit\u00e0 tra oggetto e fonte (l'imposta viene pagata versando una parte del reddito ricevuto), la tassazione sul patrimonio comporta invece una stridente disomogeneit\u00e0 tra oggetto (il patrimonio) e fonte (che in buona parte dei casi \u00e8 il reddito). Conseguenza pu\u00f2 essere un particolare gravame nei confronti del contribuente qualora il reddito non sia tale da coprire gli oneri derivanti dalla tassazione del patrimonio.\nImposte generali e speciali.\nL'imposta \u00e8 generale quando colpisce uniformemente un certo tipo di operazioni in qualunque settore economico; \u00e8 speciale quando si riferisce ad un solo settore dell'economia oppure ad un solo piccolo gruppo di manifestazioni della capacit\u00e0 contributiva.\nImposte fisse, proporzionali, progressive, regressive.\nL'imposta \u00e8:\nLa progressivit\u00e0 \u00e8 una caratteristica dell'ordinamento tributario italiano; l'art. 53 della Costituzione dispone in tal senso: \"Tutti sono tenuti a concorrere alle spese pubbliche in ragione della loro capacit\u00e0 contributiva. Il sistema tributario \u00e8 informato a criteri di progressivit\u00e0\". Da un punto di vista teorico-politico, l'utilit\u00e0 della progressivit\u00e0 dell'imposta \u00e8 dibattuta:\nTecniche per l'attuazione della progressivit\u00e0.\nEsistono quattro tipi di progressivit\u00e0: continua, per classi, per scaglioni, per deduzione e detrazione. \nDifferenza tra progressivit\u00e0 per classi o per scaglioni\nUn reddito pari a 15.000 euro sar\u00e0 cos\u00ec assoggettato ad imposta:\nImposte personali e reali.\nLe imposte possono anche dividersi in:\nNo tax area.\nLa \"no tax area\" \u00e8 un sistema per aumentare l'effetto di progressivit\u00e0 delle imposte sul reddito. Si stabilisce di non applicare le imposte sino ad un certo livello di reddito, in modo da esentare i soggetti con redditi molto bassi.\nPu\u00f2 essere sia una manovra di sostegno sociale sia un possibile strumento di politica economica per incrementare il PIL. Infatti, coloro che hanno un reddito basso tenderanno in proporzione a spendere di pi\u00f9 di chi l'ha alto (teoria della propensione al consumo) e dunque in tal modo \u00e8 possibile accendere una spirale virtuosa per effetto delle maggiori spese dei ceti pi\u00f9 poveri.\nLa no tax area viene normalmente adottata quando non vi sia gi\u00e0 un sistema di sovvenzioni o rimborsi per i titolari di redditi bassi ed il regime fiscale preveda solo un numero limitato di spese detraibili, perch\u00e9 in caso di un numero elevato di detrazioni possibili si ottiene comunque un effetto di tassazione limitata o nulla per i redditi inferiori.\nNon viene adottata, al contrario, quando, per esempio, in fase di espansione economica si preferisce alzare il livello della tassazione, oppure, in presenza di vincoli di bilancio, quando si preferisce favorire determinate fasce sociali (chi ha famiglia o chi \u00e8 in affitto o chi sostiene molte spese mediche...) adottando delle detrazioni specifiche, che abbattono comunque la tassazione nelle tipologie di soggetti agevolate.\nImposte monofase e plurifase.\nLe imposte monofase si applicano in una sola fase del processo produttivo; le plurifase possono colpire il bene pi\u00f9 volte durante la sua vita.\nEffetti.\nElusione ed evasione fiscale.\nIn Italia negli ultimi anni tutti i Governi succedutisi hanno introdotto misure contro l'evasione fiscale.\nIn particolare si \u00e8 provveduto a introdurre:\nNella stessa ottica \u00e8 stata introdotta una norma (art. 29 del decreto legge 31 maggio 2010, n. 78, cosiddetto \u201cManovra correttiva 2010\u201d, convertito dalla legge 30 luglio 2010 n. 122) che facilita l'incasso da parte del Fisco delle somme contestate come evasione anche se i contribuenti hanno impugnato gli atti davanti alle Commissioni Tributarie. Tale nuova norma comporta, in caso di impugantiva da parte del Contribuente, il pagamento entro 60 giorni dalla notifica dell'avviso di accertamento della somma corrispondente al 50% delle maggiori imposte accertate.\nL'Agente della riscossione (normalmente Equitalia), passati ulteriori 30 giorni, potr\u00e0 procedere con l'esecuzione forzata e l'espropriazione dei beni del debitore senza dover notificare nessun atto.\nConseguentemente il contribuente decorsi al massimo 90 giorni potr\u00e0 essere assoggettato a procedura esecutiva (iscrizione di ipoteca, pignoramento, fermo amministrativo dei veicoli ecc.) senza alcuna comunicazione.\nIn Italia l'evasione fiscale \u00e8 considerata reato (decreto legislativo 10 marzo 2000, n. 74), ed \u00e8 quindi penalmente rilevante, in alcuni casi specifici i pi\u00f9 comuni dei quali si verificano:\nAspetti giuridici.\nPrincipi giuridici.\nL'imposta \u00e8 per sua natura:\nSecondo la teoria dello scambio i tributi che si pagano agli enti pubblici sono il corrispettivo dei servizi che questi prestano alla collettivit\u00e0 dei cittadini (non singolarmente). Lo Stato calcola il gettito in base alla domanda reale di servizi, e le imposte ne risultano come prezzi politici e orientati al costo pi\u00f9 efficiente possibile di un servizio erogato ai cittadini. \nLa progressivit\u00e0 della tassazione \u00e8 giustificata dalla \"teoria del sacrificio uguale\", per cui \"l'eguaglianza tributaria non si consegue se non facendo pagare a ciascun contribuente una somma tale di denaro che rappresenti per ognuno lo stesso grado di pena\". \nLa capacit\u00e0 contributiva era gi\u00e0 negli anni '80 la teoria pi\u00f9 accreditata e diffusa, anche nella Costituzione italiana, secondo cui la capacit\u00e0 contributiva dei singoli a pagare doveva essere stimata da indicatori misurabili come il reddito o il patrimonio.\nPrincipi costituzionali dell'imposta.\nQuesti principi amministrativi trovano corrispondenza nei principi costituzionali di eguaglianza, certezza del diritto, buon andamento e imparzialit\u00e0 della pubblica amministrazione.\nIl credito fiscale determinato in questo modo ha i caratteri di credito certo, liquido ed esigibile, che nel diritto privato italiano sono il presupposto per chiedere e ottenere dal giudice un decreto ingiuntivo per il recupero coattivo delle somme dovute.\nA questi principi, si aggiunge il principio storico anglo-americano del \"no taxation without representation\": tasse e imposte devono essere approvata dai rappresentanti eletti dal popolo. Deve essere finalizzata ad un servizio, a pagare e rendere possibile un \"servizio indivisibile\" fruito dai cittadini, ma non necessariamente da ogni singolo contribuente; l'evasione di contro ammette come possibile sanzione la parziale limitazione o esclusione da quei servizi che con la tassa o imposta evasi dovevano essere finanziati.\nIl principio di sussidiariet\u00e0 (e il ruolo dello Stato) impongono l'effettivit\u00e0 della tutela delle parti deboli e la garanzia dei loro diritti costituzionali: per questo motivo, il cittadino \u00e8 chiamato a \"pagare anche per gli altri\", per servizi che lui non fruisce, ma che sono basilari e insostituibili per altre persone che diversamente non vi potrebbero accedere (scuola, sanit\u00e0, pensioni, assistenza, assicurazioni). Ci\u00f2 vale anche per i diritti delle minoranze etniche, linguistiche, ecc. che resterebbero escluse da una tassazione decisa secondo il principio \"la maggioranza vince\".\nPrincipi amministrativi dell'imposta.\nI principi amministrativi dell'imposta sono riassunti nelle quattro massime del liberalista Adam Smith:\nIn altre parole, dovrebbe essere \"cost-effective\" sia per il singolo contribuente che per lo Stato: le spese complessive di tempo, spostamenti, consulenze, e pratiche burocratiche a carico del contribuente dovrebbero costare meno della tassa o imposta versata al fisco. In modo simile, la struttura di gestione (dal calcolo all'incasso), e quella di accertamento dell'evasione e di riscossione coattiva dovrebbero costare meno dell'entrata fiscale, o dell'imponibile evaso recuperato."}
{"id": "101892", "revid": "1305772", "url": "https://it.wikipedia.org/wiki?curid=101892", "title": "Armonica", "text": ""}
{"id": "101899", "revid": "2194416", "url": "https://it.wikipedia.org/wiki?curid=101899", "title": "Processo (diritto)", "text": "Il processo (talvolta indicato come \"giudizio\"), in diritto, \u00e8 il procedimento attraverso il quale viene esercitata la funzione giurisdizionale, e si conclude con una sentenza. Talvolta viene usato anche il termine \"procedimento\" che, a rigore, si riferisce a un concetto pi\u00f9 ampio, essendo il processo un particolare tipo di procedimento.\nStoria.\nNell'antica Roma gli attori vengono rappresentati, nei testi di diritto romano, con il nome fittizio di: \"Aulo Agerio\"; i convenuti invece vengono rappresentati, nei testi di diritto romano, con il nome fittizio di: \"Numerio Negidio\". Erano previsti vari tipi di processo, come ad esempio il \"processo per formulas\" e il \"processo extra ordinem\". Con la caduta dell'Impero romano, i nuovi regni barbarici si diedero un priprio diritto barbarico; nel corso dei secoli gli istituti si sono evoluti ulteriormente, fino ad arrivare la codice napoleonico, che costitu\u00ec la base alla quale tutti i successivi sistemi processuali si ispirarono.\nLa disciplina normativa.\nL'ordine degli atti processuali, la loro forma, i termini da rispettare, gli organi e i soggetti competenti sono indicati e disciplinati da particolari norme giuridiche, le \"norme processuali\", che nel loro insieme costituiscono il \"diritto processuale\". In relazione ai vari tipi di processo, si avr\u00e0 un diritto processuale civile, penale, amministrativo e cos\u00ec via. In molti ordinamenti il diritto processuale civile e quello penale sono codificati rispettivamente nel \"codice di procedura civile\" e nel \"codice di procedura penale\".\nIl principio espresso dal brocardo \"ne procedat iudex ex officio\" vuole che il processo possa essere avviato solo su azione di una parte, non dal giudice di propria iniziativa (d'ufficio); nel diritto positivo, per\u00f2, non mancano eccezioni a questo principio: si pensi all'avvio del processo penale a iniziativa del giudice laddove \u00e8 adottato il sistema inquisitorio.\nCaratteristiche generali.\nEsso consiste in una sequenza ordinata di atti giuridici, gli \"atti processuali\", posti in essere dalle parti (incluso il pubblico ministero, quale parte pubblica) e dal giudice o da suoi ausiliari compiuti secondo le norme processuali, preordinati all'emanazione dell'atto terminale, che \u00e8 un \"provvedimento giurisdizionale\".\nIl complesso di norme che disciplinano un processo \u00e8 detto \"procedura\" o \"rito\". Accanto al \"rito ordinario\", l'ordinamento pu\u00f2 prevedere \"riti speciali\", pi\u00f9 o meno differenziati, applicabili laddove ricorrano determinate condizioni, ad esempio quando la controversia rientra in una certa materia. Un caso particolare sono i \"riti sommari\" nei quali alcune fasi del rito ordinario sono semplificate o rimosse, per assicurare la celerit\u00e0 del procedimento. Secondo i casi, il ricorso al rito speciale pu\u00f2 essere necessario o pu\u00f2 essere lasciata all'attore la facolt\u00e0 di scegliere tra lo stesso e il rito ordinario; tutti gli ordinamenti moderni garantiscono inoltre il diritto alla difesa.\nLe parti.\nIl porre in essere un'azione legale consente alle parti di provocare l'esercizio della giurisdizione da parte degli organi statali competenti e l'instaurazione del processo; la parte che lo esercita (attraverso un atto introduttivo, la \"domanda giudiziale\") - nel sistema giuridico italiano - \u00e8 detta \"attore\", mentre \"convenuto\" \u00e8 la parte con la quale, a seguito dell'esercizio dell'azione, viene costituito il rapporto (a prescindere dalla sua volont\u00e0, tant'\u00e8 che la sua mancata costituzione in giudizio non impedisce la celebrazione del processo ma determina solo la particolare condizione detta \"contumacia\").\nIl rapporto processuale.\nOltre che come procedimento, il processo pu\u00f2 essere visto come un particolare rapporto giuridico, il \"rapporto processuale\", intercorrente tra le parti e un giudice terzo e imparziale. Si tratta di una ricostruzione, risalente alla dottrina tedesca del XIX secolo, accoglibile nella misura in cui non si perda di vista il carattere intrinsecamente \"dinamico\" del rapporto, che dal momento dell'instaurazione, con l\"'atto introduttivo\", si modifica continuamente per effetto dei successivi atti processuali.\nIl rapporto processuale va tenuto distinto dal \"rapporto sostanziale\", relativo al diritto soggettivo per la cui realizzazione \u00e8 stato instaurato. Ha propri presupposti (\"presupposti processuali\"), ossia fatti la cui sussistenza \u00e8 condizione necessaria affinch\u00e9 sorga il potere-dovere del giudice di pronunciarsi sul diritto sostanziale; ove questi presupposti manchino, il rapporto processuale viene ugualmente in essere, ma in capo al giudice sorge un diverso potere-dovere, quello di dichiarare la loro insussistenza.\nPrincipio dispositivo e inquisitorio.\nSecondo il ruolo che il diritto processuale riserva al giudice, si distinguono i sistemi basati sul \"principio dispositivo\" da quelli basati sull'opposto \"principio inquisitorio\", fermo restando che il diritto positivo, nel disciplinare il processo, pu\u00f2 ispirarsi in varia misura tanto all'uno quanto all'altro principio, realizzando, quindi, una commistione tra i due. \nIl principio dispositivo \u00e8, in realt\u00e0, un insieme di principi, che vanno considerati separatamente giacch\u00e9 ben potrebbe la disciplina positiva conformarsi a uno e discostarsi dall'altro. Tali principi sono tradizionalmente espressi da brocardi, a testimonianza della loro antica origine:\nI primi tre brocardi si possono compendiare nel \"principio dispositivo in senso proprio\" (o \"materiale\" o \"sostanziale\"), mentre il quarto esprime il \"principio dispositivo in senso improprio\" (o \"formale\" o \"processuale\"), detto anche \"principio di disponibilit\u00e0 delle prove\". Un processo basato sul principio dispositivo si pone come unico obiettivo la risoluzione della controversia tra le parti e, dunque, la tutela dei loro interessi privati; alle parti \u00e8, quindi, lasciata la piena disponibilit\u00e0 della vicenda processuale, mentre il giudice si limita ad assicurare che si svolga nel rispetto delle regole. \nIl principio inquisitorio, invece, prende piede quando nel processo si vogliono perseguire anche altri interessi pubblici, sicch\u00e9 viene riconosciuto al giudice un ruolo pi\u00f9 attivo, allo scopo di assicurare tale finalit\u00e0. Non stupisce, quindi, che il principio dispositivo caratterizzi tipicamente il processo civile e che nel processo penale possa essere pi\u00f9 o meno attenuato, a beneficio del principio inquisitorio. Anche il processo civile, del resto, pu\u00f2 discostarsi dal principio dispositivo quando, ad esempio, l'ordinamento, per ragioni di equit\u00e0, si propone di assicurare una particolare tutela a una parte ritenuta \"debole\" (quale potrebbe essere il lavoratore nei confronti del datore di lavoro); lo scostamento \u00e8, poi, considerevole negli ordinamenti comunisti, correlativamente al venir meno del principio della natura privata dei diritti patrimoniali e, quindi, della loro libera disponibilit\u00e0.\nNel mondo.\nItalia.\nNel diritto processuale penale italiano, dopo l'entrata in vigore del nuovo codice di procedura penale, distingue il \"processo\" dal \"procedimento penale\": il processo penale comprende tutte le attivit\u00e0 dall'esercizio dell'azione penale fino al passaggio in giudicato della sentenza; il procedimento penale comprende, oltre a tali attivit\u00e0, anche le \"indagini preliminari\", svolte dal pubblico ministero e dalla polizia giudiziaria, volte a permettere al pubblico ministero di decidere se esercitare o meno l'azione penale.\nNel vigente ordinamento giuridico italiano sussiste una netta distinzione tra controversie civili, penali e amministrative. Le controversie civili generalmente hanno per oggetto l'accertamento di un diritto, quelle penali attengono all'accertamento della violazione di una legge penale incriminatrice, vale a dire la sussistenza di un reato, quelle amministrative riguardano la lesione di un diritto soggettivo o di un interesse legittimo da parte di una pubblica amministrazione italiana.\nAlla divisione generale di cui sopra si debbono evidenziare materie specifiche, spesso di competenza di giudici diversi da quelli che decidono i processi civili, penali o amministrativi, come per esempio le controversie tributarie (decise dalle commissioni tributarie in primo, secondo e terzo grado, giudice speciale) oppure le controversie in materia di esecuzione delle condanne penali (decise, oltre che dai giudici penali come \"incidenti di esecuzione\", anche dai tribunali di sorveglianza, questi ultimi con competenza esclusiva per quanto concerne le misure alternative alla detenzione) oppure ancora le controversie in materia di acque (Tribunale Regionale delle acque pubbliche e Tribunale Superiore delle acque pubbliche) oppure ancora le violazioni dei Regolamenti militari (decisi dai Tribunali militari e dalle Corti d'Appello militari). Nell'esercizio della giurisdizione, la magistratura italiana \u00e8 inoltre coadiuvata dai cosiddetti \"ausiliari\" (quali, il cancelliere o l'ufficiale giudiziario). Infine, con il D.P.R. 13 febbraio 2001 n.123 venne poi introdotto nell'ordinamento italiano il processo civile telematico\nL'ordinamento italiano prevede vari tipi di processo: civile, penale, amministrativo e cos\u00ec via. Il tipo di processo pu\u00f2 variare da un ordinamento all'altro; tutti gli ordinamenti statali, per\u00f2, conoscono:\nNell'ambito del processo civile si distingue il \"processo di cognizione\", volto all'emanazione di una \"sentenza\" che accerta l'esistenza o l'inesistenza di situazioni giuridiche soggettive e, conseguentemente, condanna la parte soccombente a tenere un determinato comportamento oppure crea, modifica o estingue un rapporto giuridico, dal \"processo di esecuzione\", volto alla materiale soddisfazione di un diritto soggettivo gi\u00e0 accertato, nel caso la parte soccombente non tenga il comportamento alla quale \u00e8 stata condannata.\nAi sensi della legge italiana, nei processi civili innanzi al giudice di pace, la parte pu\u00f2 stare personalmente in giudizio. Inoltre, allorch\u00e9 la parte ovvero il suo rappresentante legale abbia la qualit\u00e0 necessaria a esercitare con procura l'ufficio di difensore presso il giudice adito, pu\u00f2 stare in giudizio senza il ministero di altro difensore. Negli altri casi (cio\u00e8 davanti a tutti gli altri giudici) \u00e8 necessaria l'assistenza di un avvocato difensore. Ove il giudizio sia avanti alla Corte di Cassazione, il difensore deve essere un avvocato abilitato al patrocinio avanti le giurisdizioni superiori. Nei procedimenti penali \u00e8 invece obbligatoria l'assistenza e difesa a mezzo di un avvocato difensore."}
{"id": "101902", "revid": "125953714", "url": "https://it.wikipedia.org/wiki?curid=101902", "title": "Casa Vianello", "text": "Casa Vianello \u00e8 una sit-com trasmessa sulle reti Mediaset dal 1988 al 2007, la pi\u00f9 longeva prodotta dalla televisione italiana. \u00c8 ambientata nell'immaginario appartamento dei coniugi Sandra Mondaini e Raimondo Vianello, accompagnati dalla tata Giorgia Trasselli.\nTrama.\nLa serie si incentra sulla vita quotidiana coniugale di Sandra Mondaini e Raimondo Vianello (sposati sia nella finzione della sit-com che nella vita reale), narrando i loro battibecchi e le loro iniziative, sempre portate avanti in maniera maldestra all'insegna di equivoci e doppi sensi. Ogni episodio narra una serie di tali bizzarre iniziative, che falliscono sempre miseramente e terminano sempre con conseguenze tragicomiche, ad esempio risse condite di botte e insulti, con Raimondo che viene picchiato brutalmente da qualcuno, oppure figure pessime con gli ospiti, minacciati di essere denunciati, essere arrestati dalla Polizia oppure scoprirsi truffati, ed altre situazioni simili.\nLa conclusione di ogni episodio \u00e8 celeberrima ed \u00e8 entrata nell'immaginario collettivo degli italiani: nonostante la giornata si sia da poco conclusa in modo concitato e spiacevole, nel letto matrimoniale Sandra si lamenta con Raimondo sostenendo che nella loro vita non accada mai niente e che essa sia troppo noiosa e piatta, ripetendo pi\u00f9 volte la memorabile battuta \u00ab\"Che barba, che noia, che noia, che barba\"\u00bb, poi d\u00e0 la buonanotte al marito in modo sarcastico, si corica e scalcia nervosamente sotto le coperte, mentre Raimondo si limita a lanciare alla moglie alcuni sguardi nervosi (o a rivolgerle alcune parole nelle serie successive alla prima), continuando imperturbabile a leggere \"La Gazzetta dello Sport\".\nPersonaggi e interpreti.\nPersonaggi secondari.\nAlla serie hanno partecipato, come attori, diversi doppiatori milanesi, come ad esempio Claudio Moneta, Mario Scarabelli, Pietro Ubaldi, Davide Garbolino, Patrizia Scianca, Debora Magnaghi, Giovanni Battezzato, Riccardo Peroni e Raffaele Fallica.\nAlla serie hanno partecipato ad alcuni episodi anche Antonella Elia, Simona Tagli, Ana Laura Ribas, Paola Saluzzi, Elena Guarnieri, Marina Giulia Cavalli, Ellen Hidding, Sebastiano Somma, Valerio Staffelli, Giuditta Saltarini, Vincenzo Crocitti, Maurizio Mattioli, Aldo Ralli, Diego Parassole, Patrizia Pellegrino, Nina Soldano, Mirella Banti, Daniela Castelli, Anna Falchi e Costantino Vitagliano.\nDalla quinta stagione ha partecipato in alcune puntate anche il piccolo Gianmarco, il bambino filippino adottato, assieme alla sua famiglia, da Sandra e Raimondo.\nAlcuni interpreti fissi hanno interpretato diversi ruoli nelle precedenti stagioni: un esempio \u00e8 Raffaele Fallica che nelle ultime stagioni ha interpretato il ruolo del portiere.\nProduzione.\nLa seconda stagione \u00e8 curata da Fatma Ruffini che viene accreditata nei titoli di testa con la sua tipica dicitura \"programma di\", pur non essendo l'ideatrice della serie, ma semplicemente la curatrice del programma, in qualit\u00e0 di capostruttura.\nLa terza stagione, vede apparire nei titoli di testa Claudio M. Riccardi in veste di curatore del programma, figura che scomparir\u00e0 dalla stagione successiva per poi essere ripristinata dalla settima da Antonino Antonucci Ferrara, fino ad allora accreditato come supervisore alla produzione.\nSceneggiatura.\nGli sceneggiatori delle prime stagioni sono Giambattista Avellino, Alberto Consarino, Alessandro Continenza e lo stesso Raimondo Vianello.\nRiprese.\nLa prima stagione venne girata presso lo Studio Clodio della \"Cerrato Compagnia Cinematografia\", in via Riboty 18 a Roma che in quel periodo ospitava anche i set di \"Forum\" e de \"Il pranzo \u00e8 servito\". Dal 2002 questo studio (ex sala cinematografica) \u00e8 un supermercato.\nDalla seconda stagione, in concomitanza con il trasferimento reale di Sandra Mondaini e Raimondo Vianello a Milano 2 dopo quasi trent'anni vissuti a Roma, le riprese si svolgono presso gli studi Mediaset di Cologno Monzese, dividendosi tra lo studio 4 e lo studio 14, storicamente dedicato alle sitcom.\nDalla settima alla tredicesima stagione il set si trasferisce presso gli \"Icet Studios\", poco distanti dagli studi Mediaset che torneranno a ospitare la sitcom dalla quattordicesima alla sedicesima ed ultima stagione.\nScenografia.\nDalla seconda alla sesta stagione, la scenografia \u00e8 di CST Scenografie. Dalla settima stagione, la scenografia \u00e8 di Studiofuccaro.\nColonna sonora.\nIl motivetto jazz utilizzato come sigla, composto da Augusto Martelli, \u00e8 diventato un \"cult\" della televisione italiana. Ne sono state realizzate due versioni:\nNell'immaginario collettivo degli italiani, la sigla di \"Casa Vianello\" rappresenta un simbolo del \"menage\" matrimoniale.\nSigla di testa.\nCe ne furono quattro versioni:\nDistribuzione.\nIl primo episodio della sitcom \u00e8 stato trasmesso domenica 17 gennaio 1988 alle ore 19:05 su Canale 5. La prima stagione andava in onda all'interno del contenitore \"La giostra\". La serie \u00e8 stata trasmessa per anni su Canale 5, per poi passare su Rete 4 nel 2005, dove sono andate in onda le ultime stagioni in prima serata. Dal 1988 al 2007 sono state realizzate ben 16 stagioni, per un totale di 338 episodi, spesso riproposti anche sull'emittente satellitare Happy Channel e sulle reti digitali Iris e Mediaset Extra.\nEdizioni home video.\nNel 2005 \u00e8 stato distribuito un cofanetto di 4 DVD, edito da Stormovie-Mhe. Comprendeva 20 episodi della settima stagione, oltre a interviste bonus di Sandra, Raimondo, Giorgia Trasselli e Augusto Martelli. Dal 15 aprile 2011 TV Sorrisi e Canzoni ha distribuito, in quattro uscite settimanali, 4 DVD a doppio disco curati da Fivestore. La collezione conteneva una selezione di 32 episodi delle 16 stagioni. La serie completa \u00e8 stata distribuita dal 15 aprile 2020, a 10 anni dalla scomparsa di Raimondo Vianello e Sandra Mondaini, dalla Gazzetta dello Sport e il Corriere della Sera.\nDistribuzione internazionale.\nAlcune delle ultime stagioni realizzate sono state doppiate anche in lingua spagnola e trasmesse su Veo Televisi\u00f3n. L'orario di messa in onda \u00e8 stato proprio quello storico italiano, ossia le 18:15. Per la trasmissione nei paesi esteri (in cui la Mondaini e Vianello non erano famosi come lo erano in Italia), la serie veniva presentata con un approccio al pubblico differente cio\u00e8 come \"una sit-com che in modo ironico descrive i problemi della terza et\u00e0, quando si smette di lavorare e si ha a disposizione molto tempo libero...\". Diverse puntate sono state anche vendute in Canada, Australia, Libano ed Israele. \nAccoglienza.\nLe prime stagioni della sit-com, sino al 2000 circa, realizzate col suddetto cast autorale al completo e con molti attori di provenienza teatrale, riuscivano spesso a richiamare un pubblico che, secondo i dati Auditel, raggiungeva in media anche i 6 milioni di spettatori (pur trattandosi spesso di repliche), specialmente quando veniva trasmessa quotidianamente alle 12:30, o alle 18:15 della domenica, o il luned\u00ec in seconda serata su Canale 5.\nOpere correlate.\nDi questa serie sono stati realizzati due serie TV e un film per la televisione:\nCuriosit\u00e0.\nPochissime anche le scene in un interno diverso dall'appartamento dei coniugi Vianello:\nUnica location interna, oltre all'appartamento di Sandra e Raimondo, ad apparire frequentemente durante la serie \u00e8 l'ingresso del condominio dove i due abitano."}
{"id": "101905", "revid": "363629", "url": "https://it.wikipedia.org/wiki?curid=101905", "title": "Ori di Taranto", "text": "Gli ori di Taranto sono una collezione museale di gioielli tra cui anelli, orecchini, bracciali, corona e consistono in preziosi monili di epoca ellenistica e romana. Si inseriscono nella categoria di oggetti di lusso che fanno parte della storia di un popolo e di una comunit\u00e0, come preziosa testimonianza storica e come sintesi della famosa lavorazione dell'oro in et\u00e0 ellenistica e romana. I concetti di lavorazione orafa, manualit\u00e0 e preziosit\u00e0 dei materiali, rendono questa collezione museale unica nel suo genere. . Sono custoditi nel Museo archeologico nazionale di Taranto, il MARTA.\nDescrizione.\nI gioielli, custoditi nella sezione dedicata all'arte orafa in et\u00e0 ellenistica del Museo nazionale archeologico di Taranto, costituiscono un'importante testimonianza di come la lavorazione dei metalli preziosi, e in particolare dell'oro, fosse una delle attivit\u00e0 pi\u00f9 apprezzate nella famosa citt\u00e0 della Magna Grecia tra il IV e il I secolo a.C.\nLe principali tecniche di lavorazione erano quelle di martellatura, cesellatura, filigrana e granulazione.\nFra i pezzi in esposizione nella \"Sala degli ori\", si segnalano i gioielli appartenuti ad alcuni corredi funerari, tra i quali si notano:\nNegli anni ottanta gli ori furono esposti con enorme successo di pubblico in una mostra itinerante tenutasi a Milano, Parigi, Amburgo e Tokyo.\nTale mostra suscit\u00f2 per\u00f2 anche polemiche per la sparizione di un orecchino d'oro, avvenuta in circostanze mai chiarite.\nGli ori e l'Esposizione Mondiale Universale.\nIl lusso che gli ori rappresentano \u00e8 spesso portato a modello di esclusivit\u00e0 come un vero e proprio \"brand italia\". Per questo motivo ben 80 pezzi della collezione sono stati esposti ad EXPO Shanghai nel 2010 e 5 pezzi destinati al Padiglione Italia per EXPO Milano nel 2015."}
{"id": "101907", "revid": "125173748", "url": "https://it.wikipedia.org/wiki?curid=101907", "title": "Metrodoro (nome)", "text": "Origine e diffusione.\nDeriva dal greco antico \u039c\u03b7\u03c4\u03c1\u03cc\u03b4\u03c9\u03c1\u03bf\u03c2 (\"Metrodoros\"), al femminile \u039c\u03b7\u03c4\u03c1\u03bf\u03b4\u03ce\u03c1\u03b1 (\"Metrodora\"); \u00e8 composto dai termini \u03bc\u03b7\u03c4\u03c1\u03bf\u03c2 (\"metros\", genitivo di \u03bc\u03ae\u03c4\u03b7\u03c1, \"meter\", \"madre\") e \u03b4\u1ff6\u03c1\u03bf\u03bd (\"doron\", \"dono\"), e il suo significato pu\u00f2 pertanto essere interpretato come \"dono della madre\" (o anche \"dono alla madre\", \"dono della maternit\u00e0\" e via dicendo). Il primo elemento si ritrova anche in Metrofane e Demetra, mentre il secondo \u00e8 riscontrabile in molti altri nomi, quali Isidoro, Dorotea, Ninfodora, Eudora e Pandora. Va notato che alcune fonti riconducono invece la prima parte del nome a \u03bc\u03ad\u03c4\u03c1\u03bf\u03bd (\"m\u00e9tron\", \"misura\"), col significato complessivo di \"dono ben misurato\", \"dono giusto\".\nIl nome in Italia \u00e8 rarissimo.\nOnomastico.\nL'onomastico si festeggia il 10 settembre in onore di santa Metrodora, vergine e martire in Bitinia con le sorelle Menodora e Ninfodora sotto Massimiano."}
{"id": "101917", "revid": "121774338", "url": "https://it.wikipedia.org/wiki?curid=101917", "title": "Paul Muni", "text": "Fu un versatile attore dell'era d'oro di Hollywood, vincitore di un Premio Oscar e candidato per altri quattro.\nBiografia.\nMuni nacque a Leopoli, in Galizia (al secolo una provincia dell'Impero austro-ungarico, attualmente parte dell'Ucraina), il 22 settembre del 1895 da una famiglia ebraica ashkenazita. Emigr\u00f2 con la propria famiglia negli Stati Uniti nel 1902, all'et\u00e0 di sette anni. Entrambi i genitori erano attori di teatro \"yiddish\" e Muni li segu\u00ec ben presto sul palcoscenico. Alla sua prima apparizione sulle scene all'et\u00e0 di dodici anni, venne subito notato e scritturato da Maurice Schwartz, proprietario dello \"Yiddish Art Theater\". Nel suo primo ruolo in un capriccio teatrale, Muni interpret\u00f2 un uomo di ottant'anni, un debutto significativo per un attore che nella propria carriera am\u00f2 assumere accenti diversi e abbigliarsi con costumi particolarmente elaborati.\nAll'et\u00e0 di 29 anni, Muni cominci\u00f2 a recitare nei teatri di Broadway. Il suo primo ruolo, quello di un anziano ebreo nella pi\u00e8ce \"Noi americani\" (\"We Americans\") di Sam Harris, fu anche il primo in cui ebbe occasione di recitare in lingua inglese. Tre anni pi\u00f9 tardi, nel 1929, vene assunto dalla Fox Film Corporation e ottenne la sua prima candidatura al premio Oscar al miglior attore, per il suo primo film, \"The Valiant\" ma, scontento dei ruoli disponibili, decise di tornare a Broadway.\nNel 1932 raggiunse nuovamente Hollywood per recitare nei film \"Scarface - Lo sfregiato\" (1932) e \"Io sono un evaso\" (1932), per il quale ottenne una seconda candidatura all'Oscar come migliore attore. I titolari della casa produttrice Warner Brothers riconobbero quindi il suo notevole talento e lo assunsero con un contratto a lungo termine. Negli anni successivi fu nuovamente candidato al premio per il film \"Emilio Zola\" del 1937 (oltre ad aver partecipato al film \"Adorazione\"), per poi finalmente vincere l'ambita statuetta con l'interpretazione di Louis Pasteur nel film \"La vita del dottor Pasteur\" (1939).\nFino all'anno del suo ritiro dalle scene, Muni continu\u00f2 a recitare sia per il cinema che per il palcoscenico, consolidando la propria fama di talentuoso per quanto eccentrico individuo. Era conosciuto per alterarsi se qualcuno indossava abiti rossi, ma al tempo stesso era nota la sua passione per il violino, che amava suonare per rilassarsi nei momenti di pausa. Divent\u00f2 inoltre sempre pi\u00f9 dipendente dalla moglie Bella, la quale terrorizzava i registi, forzandoli a girare pi\u00f9 volte le scene che non la soddisfacevano.\nDopo vari progetti falliti, nel 1955 Muni fu candidato per un Tony Award, grazie al ruolo di Henry Drummond in \"Inherit the Wind\". La sua salute stava comunque deteriorandosi verso l'infermit\u00e0, tanto che, nel 1959, poco dopo aver ottenuto la sua ultima candidatura all'Oscar come migliore attore per il film \"Addio dottor Abelman!\" (1959), l'attore si ritir\u00f2 definitivamente. Mor\u00ec nel 1967 nella localit\u00e0 di Montecito, California."}
{"id": "101932", "revid": "1718925", "url": "https://it.wikipedia.org/wiki?curid=101932", "title": "Battaglia di Novara", "text": ""}
{"id": "101933", "revid": "4175", "url": "https://it.wikipedia.org/wiki?curid=101933", "title": "Sei Nazioni 2002", "text": "Il Sei Nazioni 2002 (; ; ) fu la 3\u00aa edizione del torneo annuale di rugby a 15 tra le squadre nazionali di , , , , e , nonch\u00e9 la 108\u00aa in assoluto considerando anche le edizioni dell'Home Championship e del Cinque Nazioni.\nNoto per motivi di sponsorizzazione come 2002 Lloyds TSB Six Nations, si tenne dal al e segn\u00f2 la fine del sodalizio commerciale con il gruppo bancario Lloyds TSB, che per cinque edizioni di torneo gli aveva dato il proprio nome; dalla stagione successiva e per 15 edizioni consecutive lo sponsor fu Royal Bank of Scotland.\nAd aggiudicarsi la vittoria finale del torneo fu la , al suo 21\u00ba titolo (13\u00ba indiviso) e, nell'occasione, anche al suo primo Grande Slam nell'era del Sei Nazioni e settimo complessivo.\nLa chiave di volta del torneo dei francesi fu la vittoria interna 20-14 sui campioni uscenti dell'; grazie a tale affermazione, infatti, i bianchi di Clive Woodward furono staccati in classifica e, pur vincendo gli ultimi due incontri, non riuscirono a riprendere la nazionale d'Oltremanica.\nL', che proprio nell'ultima giornata di torneo ancora a zero vittorie ospitava gli inglesi, fu da essi sconfitta 9-45 e chiuse il suo secondo Sei Nazioni consecutivo senza punti; a seguito di tale ulteriore \"whitewash\", la F.I.R. decise l'esonero del C.T. della nazionale, il neozelandese Brad Johnstone."}
