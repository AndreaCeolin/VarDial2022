{"id": "102969", "revid": "91533", "url": "https://it.wikipedia.org/wiki?curid=102969", "title": "Pallacanestro Treviso", "text": "La Pallacanestro Treviso, nota come Benetton Treviso fino all'anno 2012 per ragioni di sponsorizzazione, \u00e8 una societ\u00e0 sportiva dilettantistica di pallacanestro con sede nella citt\u00e0 di Treviso. Pur essendo stata tra le squadre pi\u00f9 titolate d'Italia, nel 2012 ha rinunciato al massimo campionato per concentrarsi esclusivamente sul settore giovanile, salvo nel 2015 in cui ha disputato il campionato di Serie C Silver.\nStoria.\nInizi.\nNel 1954 nasce, sotto l'egida del CSI, la \"Duomofolgore\", presieduta dal professor Menenio Bortoluzzi, che in pochi anni porta la squadra dalla Promozione fino alla serie A nella stagione 1961-62. Nella prima apparizione sul massimo palcoscenico nazionale, la societ\u00e0 trevigiana subisce numerose sconfitte, alcune delle quali umilianti, e pertanto viene retrocessa l'anno stesso. Gi\u00e0 nel 1963-64, i problemi finanziari della societ\u00e0 costringono il presidente Bortolozzi a gettare la spugna.\nDopo un periodo di difficolt\u00e0 ed alcune retrocessioni, negli anni sessanta assume il nome di \"Associazione Pallacanestro Treviso\" e la responsabilit\u00e0 societaria passa a Luciano Bortoletto. Dal 1971 viene sponsorizzata dalla Faram. In questo periodo la presidenza viene assunta dall'avvocato Ugo Grelli. La squadra trevigiana fa un salto clamoroso, poich\u00e9 conquista dapprima la Serie C ed in seguito, grazie alla fusione di due altre societ\u00e0 nel 1976, anche la serie B. Allenatore della Faram Treviso, a met\u00e0 anni '70 \u00e8 Gianni Furlan. Nel 1978 fu ingaggiato il primo allenatore professionista, Mario De Sisti, e si cambia anche la sponsorizzazione, alla Faram subentra la Liberti di Aldo Bordignon, il quale diventa presidente. Nel 1979, dopo aver battuto nello spareggio-promozione la Pallacanestro Livorno, ottiene la promozione in serie A/2.\nAnni Ottanta: ingresso in societ\u00e0 della famiglia Benetton.\nNel 1979-80 la Pallacanestro Treviso, sponsorizzata Liberti, disputa il campionato di serie A2. I primi stranieri ingaggiati, in assoluto, dalla storia della Pallacanestro Treviso, in questa occasione, sono gli statunitensi Tom Scheffler e Dave Sorenson. Coach \u00e8 ancora Mario De Sisti. La matricola trevigiana, alla fine della stagione, termina al sesto posto.\nNella stagione 1980-81 la Liberti, sempre allenata da De Sisti, arriva terza, con un buon ruolino di marcia di ventuno partite vinte e undici perse, e conquista la promozione in serie A/1.\nNel 1981-82 con il campionato di A/1, subentra come sponsor la Benetton ma non disponendo di un palazzetto adeguato alla massima serie, la squadra trevigiana si vede costretta ad emigrare a Padova. A rafforzare la formazione, vengono presi Larry Boston, Alberto Marietta e Davide Croce. Inoltre arriva da Trieste Nestore Crespi, il primo General Manager professionista della Pallacanestro Treviso. Coach della squadra trevigiana \u00e8 Piero Pasini, il quale non riesce ad evitare la retrocessione. Nel frattempo inizia la costruzione del nuovo palazzetto dello sport, nelle vicinanze di Treviso.\nNella Benetton della stagione 1982-83, ancora in esilio a Padova, siede in panchina Gianfranco Lombardi. Stranieri di quest'annata sono Dale Solomon e Larry Demic, fortemente voluto da Lombardi, ma tagliato quasi subito per scarso rendimento, al suo posto arriva Art Housey. Arriva al decimo posto in serie A/2 e, perci\u00f2, riesce a salvarsi dalla seconda retrocessione di fila. Alla fine della stagione Aldo Bordignon passa la mano direttamente alla famiglia Benetton, che diviene proprietaria. La presidenza viene assunta da Gianni Furlan.\nNel 1983 vede alla luce il gioiello del PalaVerde, realizzato con contributo della famiglia Benetton. Con la stagione 1983-84 la Benetton, allenata da Mauro Di Vincenzo, vengono presi sul mercato Vittorio Ferracini, proveniente dall'Olimpia Milano, il quale diventa subito capitano, l'italoamericano Phil Melillo e il croato \u017deljko Jerkov. Treviso, al termine della stagione regolare di A2, arrivando solamente dodicesima, davanti alla Virtus Rieti, a Vigevano, alla Pallacanestro Livorno e alla Scaligera Verona, rishcia il baratro della serie B. In Coppa Italia le cose vanno assai meglio, dato che arriva fino in semifinale, eliminata dalla Granarolo Bologna.\nIl 30 agosto 1984 la Benetton, squadra ancora di serie A2, disputa un'amichevole di lusso contro la franchigia NBA dei Seattle SuperSonics. La squadra trevigiana viene sconfitta per 123 a 101, ma l'impianto mediatico \u00e8 notevole, quindi le premesse per spiccare il volo sono notevoli. Infatti, in quell'annata, il 1984-85 la Benetton, con coach Massimo Mangano e dirigente Giuseppe De Stefano, allestisce una buona squadra. Al confermatissimo Dale Solomon si aggiunge il centro Marcel Starks, quest'ultimo, nonostante un inizio esplosivo, si infortuna alla decima giornata e viene sostituito dal nigeriano Abayomi Sangodey. Alla fine Treviso arriva al secondo posto in A2 e dunque ritorna nella massima serie, dopo tre anni di purgatorio.\nCon il 1985-86 la squadra trevigiana fa il suo ritorno in serie A1. Bench\u00e9 al roster venga aggiunta qualche pedina importante, come Massimo Iacopini, Carlo Caglieris e Audie Norris, quest'ultimo, un centro dotato di grande fisicit\u00e0, si \"rompe\" subito alla quarta giornata, venendo sostituito dall'ala grande Joe Kopicki, la squadra si trova in difficolt\u00e0 e al termine del girone d'andata si trova con solo sei punti. Un primo grave problema si ha con l'infortunio di Audie Norris. Viene cos\u00ec esonerato Mangano, al quale subentra, alla guida tecnica, Lajos T\u00f3th, ma la cura non ha effetto. Alla fine della regular season la Benetton vince solamente otto partite, arriva quindicesima e quindi scende nuovamente in A2.\nPer la stagione 1986-87 viene chiamato alla guida tecnica il \"barone\" Riccardo Sales, con il compito di riportare la Benetton in massima serie. Sales, al confermato Norris, recuperato dall'infortunio dell'anno precedente, gli affianca il centro Kenneth Perry. Presidente della societ\u00e0, a partire dal 1986, diventa Luciano Bortoletto. La missione riesce, il team trevigiano, in serie A2, diventa la squadra ammazza-campionato e con 22 partite vinte e solo otto perse, arriva prima in regular season ed ottiene la promozione in A1. Ma la stagione non finisce con la promozione. Partecipa ai play-off, in virt\u00f9 di essere la prima classificata di A2 incontra la Pallacanestro Livorno, cio\u00e8 la quinta di A1, per\u00f2 viene eliminata in tre gare.\nCon l'annata 1987-88 la Benetton, sempre allenata da Sales, deve muoversi sul mercato per rimpiazzare i due giocatori stranieri, dato che Norris firma un contratto sontuoso con il Fc Barcellona e Perry viene tagliato. Vengono presi Mike Davis e il veterano NBA Mark Olberding. Alla fine della regular season, la dodicesima piazza, ma la salvezza non \u00e8 ancora raggiunta, perch\u00e9 deve essere conquistata attraverso i play-out. Nel minitorneo di sei squadre, delle quali solo le prime due restano in A1, viene inserita nel girone giallo, nel quale dovr\u00e0 vedersela con una squadra di serie A/1, la Wuber Napoli, e con altre quattro di A2, Viola Reggio Calabria, Montecatini, Udine e Pescara. Nonostante il rischio incorso di retrocedere in seconda divisione tramite questo \"limbo\", il team trevigiano riesce a vincere ben sette incontri su dieci, guadagnandosi cos\u00ec la permanenza in serie A1.\nCon il 1988-89 la Benetton si pone, oltre alla salvezza, traguardi pi\u00f9 ambiziosi, ossia la conquista dei play-off. Vengono presi sul mercato gli statunitensi Kyle Macy e Dan Gay e l'italiano, Pietro Generali, centro con molti anni d'esperienza con la canotta delle V nere, che vanno ad aggiungersi al roster di italiani ormai collaudatissimo che comprende Massimo Iacopini, Paolo Vazzoler, Massimo Minto e Paolo Pressacco. I risultati non tardano, dato che in regular season la Benetton arriva al quarto posto, posizione di assoluto riguardo, mai conquistata in precedenza, e, bench\u00e9 venga gi\u00e0 eliminata ai quarti di play-off dall'Olimpia Milano, alla quale si aprono grandi prospettive per il futuro.\nAnni Novanta.\nNella stagione 1989-90, la squadra trevigiana spera di bissare il buon risultato dell'anno precedente. Colonne portanti del roster restano Dan Gay, Kyle Macy, Massimo Iacopini e Massimo Minto. La stagione regolare va tra alti e bassi: a stagione ancora non terminata viene esonerato il coach Riccardo Sales, ma alla fine in classifica arriva l'undicesima piazza che significa mancato accesso ai play-off. Nei play-out la Benetton viene inserita nel girone verde, in cui le avversarie da battere sono la Reyer Venezia, Pallacanestro Pavia, Aresium Milano, Scaligera Verona e Napoli. Dopo un sofferto girone di play-out, la Benetton riesce a salvarsi proprio all'ultima giornata nella sfida salvezza contro l'arrembante Glaxo Verona, conservando cos\u00ec il posto in serie A1.\nPer la stagione 1990-91 il croato Petar Skansi viene chiamato alla guida della Benetton Basket. Inoltre arriva Vinny Del Negro, guardia statunitense di origini italiane, con alle spalle due anni di esperienza in NBA. L'avvio d'annata \u00e8 entusiasmante: Del Negro trascina la squadra in un girone d'andata formidabile, finito al primo posto. Dopo il giro di boa, per\u00f2 la Benetton va in calando e si classifica al quinto posto. Ai play-off, negli ottavi di finale trova la seconda classificata della serie A2, la Mens Sana Siena, che elimina in tre gare. Ai quarti Treviso incontra il forte Messaggero Roma, con il quale i trevigiani devono issare bandiera bianca dopo tre combattutissime partite. Bench\u00e9 i sogni scudetto si frantumino, la Benetton acquisisce comunque il diritto di partecipare alla Coppa Kora\u0107.\nNell'estate 1991 la societ\u00e0 cambia status giuridico, da \"Associazione Pallacanestro Treviso\" diventa \"Pallacanestro Treviso srl\", in quanto da associazione passa a societ\u00e0 a responsabilit\u00e0 limitata. Luciano Bortoletto lascia la carica di presidente, al suo posto subentra il notaio Enrico Fumo.\nNel 1991-92 la squadra viene notevolmente rinforzata con alcuni autentici colpi di mercato, che hanno anche richiamato l'attenzione oltreoceano, come gli ingaggi del croato Toni Kuko\u010d, astro nascente dal basket europeo e futuro campione NBA, e del centro azzurro Stefano Rusconi. Altro acquisto di spessore \u00e8 quello di Nino Pellacani. L'avvio di stagione si rivela incerto, poich\u00e9 proprio i nuovi acquisti Kuko\u010d e Rusconi si infortunano in maniera seria, tanto che restano lontani dal parquet per almeno un paio di mesi. Kuko\u010d viene momentaneamente sostituito, in modalit\u00e0 \"a gettone\", dallo statunitense Randolph Keys. I primi traguardi sfumano: eliminazione dalla Coppa Kora\u0107 dal modesto Peristeri e sconfitta in finale di Coppa Italia dalla Scavolini Pesaro. Ma la stagione termina in crescendo, con il secondo posto in regular season, che all'epoca fu il miglior piazzamento in assoluto nella storia del club. Nei quarti di finale dei playoff Treviso si sbarazza, in due sole gare, della Stefanel Trieste. In semifinale supera l'ambizioso Messaggero Roma, per 2-1 nella serie. In finale ritrova la Scavolini Pesaro, ma questa volta il team trevigiano rifila un 3-1 ai biancorossi marchigiani e pu\u00f2 finalmente fregiarsi del primo scudetto della sua storia.\nIl 1992-93 \u00e8 l'anno della difesa dello scudetto. In estate la Benetton perde Vinny Del Negro che, allettato dalle offerte NBA, si accasa ai San Antonio Spurs. Del Negro viene per\u00f2 rimpiazzato egregiamente dall'ex Lakers Terry Teagle. Inoltre vengono presi gli italiani Maurizio Ragazzi e Riccardo Esposito. Si inizia con la vittoria della prima Coppa Italia. Nel campionato europeo per club viene inopinatamente sconfitta, nella finalissima di Atene, dal Limoges CSP. In campionato arriva un terzo posto in regular season. Ai playoff i biancoverdi battono, faticando, la Viola Reggio Calabria e l'Olimpia Milano, rispettivamente nei quarti e in semifinale. In finale scudetto c'\u00e8 la Virtus Bologna, squadra che si aggiudica il titolo in tre gare.\nNel 1993-94 ci furono forti mutamenti, oltre che nel parco giocatori, anche nell'assetto dirigenziale e tecnico. Presidente della Benetton Basket diventa Giorgio Buzzavo, ex cestista degli anni settanta, gi\u00e0 presidente della Sisley Volley, nonch\u00e9 amministratore delegato di Verde Sport. Fa il suo ingresso, come procuratore generale, il forlivese Maurizio Gherardini. In panchina viene scelto Fabrizio Frates, che va a sostituire Petar Skansi. A rimpiazzare Toni Kuko\u010d, partente per gli Stati Uniti, destinazione Chicago Bulls, la Benetton mette a segno un colpo di mercato con l'ingaggio di Riccardo Pittis dall'Olimpia Milano. Come giocatori stranieri, vengono scelti Pace Mannion e Winston Garland. La stagione si trascina tra alti e bassi e, nonostante la vittoria della seconda coppa Italia, la Benetton sembra non brillare. Il cambio del deludente e contestatissimo Pace Mannion con l'ex Pallacanestro Livorno Rafael Addison non porta giovamenti significativi, con il team biancoverde che, oltre ad essere eliminato precocemente dalla Coppa dei Campioni, arriva all'ottavo posto in regular season per essere poi eliminato ai quarti dalla Virtus Bologna.\nPer l'annata 1994-95 alla guida tecnica viene chiamato l'\"Arsenio Lupin\" del basket italiano, ossia Mike D'Antoni a sostituire Fabrizio Frates. Nel roster vengono inseriti la guardia macedone Petar Naumoski e l'ala grande statunitense Ken Barlow. L'avvio di stagione non sembra entusiasmare, ma, a stagione avviata, il deludente Barlow viene sostituito con \"Big O\" Orlando Woolridge. Nella primavera del 1995 la Benetton Basket sembra volare: in regular season vince dieci partite consecutive tra la prima e la seconda fase detta \"a orologio\", conquista la terza Coppa Italia nonch\u00e9 il primo trofeo internazionale, l'Eurocup ad Istanbul. Nei playoff la Benetton arriva in finale ma viene sconfitta, per la seconda volta in due anni, per 3-0 dalla Virtus Bologna.\nNel 1995-96, dopo le partenze di Petar Naumoski, di Woolridge e quelle ancor pi\u00f9 clamorose di Massimo Iacopini e Stefano Rusconi, si assiste ad un forte ringiovanimento del parco giocatori. In questa occasione si accasano a Treviso il play bolognese Davide Bonora, il centro serbo \u017deljko Rebra\u010da e la guardia statunitense Henry Williams. In questa stagione, con la squadra rinnovata, la Benetton manca di poco la finale scudetto e la partecipazione alle Final Four nell'Euroclub.\nCon il 1996-97 il gruppo formatosi l'anno precedente, arricchito da Denis Marconato che prende il posto di Roberto Chiacig, da Glenn Sekunda (primo comunitario biancoverde) e Andrea Niccolai, oltre al rientro di Stefano Rusconi, dopo una parentesi nel campionato \"pro\" statunitense, arriva la conquista del secondo scudetto. Dopo una regular season terminata al primo posto, staccando di 10 punti la seconda, la vittoria arriva in una finale-scudetto giocata in cinque gare sul filo di nervi contro gli arrembanti bolognesi della Fortitudo.\nNell'estate del 1997 si deve dare l'addio a Mike D'Antoni, al quale viene offerto un posto di team manager dalla franchigia della NBA dei Denver Nuggets. Al posto del \"baffo\" la squadra viene affidata al coach serbo \u017deljko Obradovi\u0107. Con lui la Benetton Basket conquista, nel settembre 1997, la Supercoppa Italiana. Proprio in quel periodo partecipa anche al McDonald's Open a Parigi come vincitrice del campionato italiano, arrivando al quinto posto. In Coppa Italia la Benetton arriva in finale, uscendo sconfitta contro la Fortitudo Bologna. In regular season terza, dietro alle due squadre bolognesi, ma ai playoff viene inopinatamente eliminata gi\u00e0 ai quarti di finale, in cinque gare, dalla Pallacanestro Reggiana. La stagione 1997-98 si conclude quindi con un bilancio negativo.\nCon la stagione 1998-99 vengono riconfermati l'allenatore ed alcuni giocatori-chiave come Riccardo Pittis, Denis Marconato, Davide Bonora, \u017deljko Rebra\u010da, Henry Williams e Glenn Sekunda. A questi si aggiungono gli arrivi dell'ala forte argentina Marcelo Nicola, che nel prosieguo diventer\u00e0 una bandiera per la squadra trevigiana, dello spagnolo Tom\u00e1s Jofresa, dello statunitense-tedesco Casey Schmidt e dell'italo-statunitense William Di Spalatro. Questa stagione viene ricordata per il record di vittorie casalinghe, ben ventinove tra campionato italiano e Saporta Cup. Proprio la Saporta Cup d\u00e0 le soddisfazioni maggiori ai ragazzi di Obradovi\u0107: dopo il girone eliminatorio impeccabile, Treviso supera ai quarti il Partizan Belgrado; in semifinale deve incontrare il Budu\u0107nost Podgorica, ma a causa dello scoppio della guerra nei Balcani Treviso vince a tavolino e passa direttamente in finale, che si tiene a Saragozza, con gli spagnoli del Pamesa Valencia. Dopo una tesissima partita Treviso conquista il trofeo, l'unico della stagione. In Coppa Italia la Benetton viene sconfitta in semifinale dalla Virtus Bologna dopo due supplementari; in campionato, dopo il terzo posto in regular season, elimina agevolmente nei quarti di finale la Sony Milano, mentre in semifinale supera la Fortitudo Bologna solamente al termine di gara-5. In finale i biancoverdi trovano i Roosters Varese ma perdono 3-0 la serie, con i lombardi a festeggiare il loro decimo scudetto.\nAnni Duemila.\nNel 1999-00 la squadra subisce un forte rinnovamento. Alla guida della squadra arriva il bolognese Piero Bucchi al posto di Obradovi\u0107. Per quanto riguarda il parco giocatori, si accasano alla Benetton il folletto Tyus Edney, fresco vincitore dell'Eurolega, la guardia Jeff Sheppard, che sostituisce il partente Henry Williams, e l'ex-capitano del Real Madrid Ismael Santos. La scommessa dello staff dirigente \u00e8 vinta dato che questo gruppo gioca un basket divertente, conquista la coppa Italia ai danni della Virtus Bologna; in regular season si piazza alla terza posizione. In Eurolega viene eliminata ai quarti di finale dalla Fortitudo Bologna. Ai playoff vengono eliminate Rimini, Trieste e Virtus Bologna. La finale scudetto viene disputata contro la Fortitudo Bologna: i trevigiani vincono la prima partita, ma la reazione dei bolognesi non si fa attendere, dato che vincono tre gare consecutive. Lo scudetto sfugge, ma l'annata si pu\u00f2 dire soddisfacente.\nPer la stagione 2000-01 la squadra viene ritoccata. Ritorna in maglia biancoverde la guardia macedone Petar Naumoski. Altri colpi messi a segno furono l'acquisto di Marcus Brown, di Jorge Garbajosa e, in extremis, del centro Alan Tomidy. La squadra \u00e8 ambiziosa e si prepara all'assalto di campionato italiano, coppa Italia ed Eurolega. L'annata si rileva alla fine deludente per i biancoverdi, nonostante alcune punte spettacolari, come l'ottavo di finale contro il Barcellona, nel quale la squadra catalana \u00e8 eliminata in due partite intensissime, poich\u00e9 non arriva nessun trofeo. Non riesce a qualificarsi per le final eight di Coppa Italia, viene eliminata ai quarti di finale dal non irresistibile e anche dalla lotta per lo scudetto italiano, in semifinale, dalla Virtus Bologna.\nL'estate del 2001 segna il clamoroso ritorno a Treviso di due ex: il folletto Tyus Edney, dopo un anno con gli Indiana Pacers, e, in panchina, Mike D'Antoni, l'head coach dello scudetto del 1997. Oltre a loro vengono presi la guardia tiratrice Sergej \u010cikalkin, l'ala slovena Bostjan Nachbar e la guardia-ala Mario Stoji\u0107. La stagione 2001-02 inizia bene, dato che gi\u00e0 a settembre arriva la conquista della supercoppa italiana, sbaragliando la Kinder Bologna e la Scavolini Pesaro. Buono l'avvio anche in regular season, con la serie di 11 vittorie consecutive, la Benetton conclude il girone d'andata in testa alla classifica provvisoria. Anche in Eurolega la Benetton riesce ad arrivare prima nel girone eliminatorio, bench\u00e9 si trovi ad affrontare, in un \"girone di ferro\", squadre molto attrezzate, tra cui Maccabi Tel Aviv, Olympiacos Pireo, Efes Pilsen Istanbul e Club Baloncesto M\u00e1laga. In Coppa Italia, disputata a Forl\u00ec alla fine di febbraio 2002, viene per\u00f2 eliminata in semifinale dalla Mens Sana Siena. Cos\u00ec arriva l'innesto in squadra della guardia statunitense Charlie Bell, che risulta decisivo per la parte finale della stagione. Intanto il team trevigiano riesce a qualificarsi per le final four di Bologna, eliminando nelle Top16 la Scavolini Pesaro, la Skipper Bologna e il Barcellona, ma vengono sconfitti in semifinale dalla Kinder Bologna. Nel campionato italiano, la Benetton termina la stagione al secondo posto, dietro la Fortitudo Bologna. Iniziano cos\u00ec i play-off: ai quarti viene rifilato un secco 3-0 alla Coop Nordest Trieste. In semifinale, ritrova la Virtus Bologna, ma i \"verdi della Marca\" riescono a vendicarsi e in quattro gare, per 3 a 1, riescono ad aver la meglio. La finale scudetto si gioca contro l'altra bolognese, la Fortitudo, ma in questo caso Treviso ha vita facile: in tre gare supera nettamente le \"Aquile\", di cui ben due volte al PalaDozza; \u00e8 il trionfo, terzo scudetto della storia per la Pallacanestro Treviso, rovinato solo dall'invasione della tifoseria fortitudina a poco pi\u00f9 di un minuto al termine di gara-3.\n\"Ricomincio da tre\" \u00e8 lo slogan della Benetton nella stagione 2002-03. Ettore Messina, nemico di tante battaglie, viene scelto come nuovo coach al posto di Mike D'Antoni, dopo il suo secondo addio. Per quanto riguarda la squadra, arriva a Treviso Trajan Langdon, forte guardia tiratrice. Con Messina in panchina, \u00e8 l'annata magica per la Benetton, poich\u00e9 domina incontrastata in Italia. Viene conquistata la Supercoppa Italiana, a settembre, battendo al palasport di Genova la Virtus Bologna. A febbraio arriva la vittoria in Coppa Italia, eliminando, nell'ordine, Viola Reggio Calabria (quarti), Pompea Napoli (semifinali) e Pallacanestro Cant\u00f9 (finale). Dopo una regular season dominata, la Benetton parte in pole position per i playoff. Ai quarti di finale incontra la Viola Reggio Calabria: dopo un sorprendente 2-0 a favore dei reggini, Treviso riesce a rimediare e, portandosi sul 3-2, supera l'ostacolo e passa in semifinale dove trova la Montepaschi Siena. La Benetton batte la squadra senese per 3-1 e passa in finale-scudetto, dove trova per la seconda volta consecutiva la Fortitudo Bologna. Nelle prime tre gare di finale, tiene il fattore campo, ma in gara-4 la Benetton viola il PalaDozza. Per la squadra trevigiana \u00e8 il trionfo: in Italia conquista il grande slam. Per quanto concerne l'Eurolega, iniziano bene i gironi eliminatori e la squadra trevigiana vince anche il girone della Top16, che d\u00e0 accesso alle Final Four, in programma a Barcellona. In semifinale batte, nell'Euroderby, la Mens Sana Siena, cos\u00ec la squadra trevigiana pu\u00f2 giocarsi la finale europea contro il , padrone di casa, che conquista il trofeo anche grazie alla maggior caratura del suo roster.\nNella stagione 2003-04 la squadra trevigiana, con il roster ben rodato, tranne qualche ritocco dato che Maurice Evans fa posto al partente Trajan Langdon, ai nastri di partenza ha ancora fame di vittorie. A febbraio conquista la Coppa Italia, battendo in finale la Scavolini Pesaro. Nonostante alcuni innesti al gruppo, il statunitense Jermaine Jackson e il tedesco-nigeriano Ademola Okulaja, per la Benetton non si conclude bene la stagione, poich\u00e9 viene eliminata in Eurolega ai quarti di finale e nei playoff-scudetto esce alle semifinali per mano della Fortitudo Bologna.\nLa stagione 2004-05 per la Benetton sembra l'inizio di un nuovo ciclo, poich\u00e9 la squadra viene parzialmente rinnovata. Dopo l'uscita di scena di importanti pedine, ormai entrate nei cuori dei tifosi, quali in primis Pittis e Nicola, viene dato spazio a Bulleri, Marconato e a Matteo Soragna, quest'ultimo rilevato dalla Pallacanestro Biella, freschi di medaglia d'argento nel torneo olimpico. Oltre a questi si affiancano una serie di giovani talenti, tra cui Andrea Bargnani, Uro\u0161 Slokar e Paccelis Morlende. Per quanto riguarda gli stranieri d'esperienza, vengono accasati Marlon Garnett, Marcus Goree e Ram\u016bnas \u0160i\u0161kauskas. Ad ottobre la squadra trevigiana si esalta in Canada in un'amichevole con i Toronto Raptors persa per solo tre punti di scarto (86-83). In Italia la stagione sembra andare a gonfie vele: a febbraio, conquista della Coppa Italia, settima coccarda tricolore, e a maggio, primo posto in regular season, a sei punti di vantaggio dalla Fortitudo Bologna. In Eurolega vengono eliminati ai quarti di finale dal Tau Vitoria. I playoff iniziano bene per la squadra trevigiana, perch\u00e9, nei quarti di finale, rifilano un secco 3-0 a Napoli. In semifinale vengono eliminati dall'Olimpia Milano dopo cinque tiratissime partite (3-2 a favore della squadra meneghina che viola in gara-5 il PalaVerde). Il sogno scudetto svanisce.\nFinita la stagione, il coach Ettore Messina firma per il CSKA Mosca: viene rimpiazzato, per l'annata 2005-06, da David Blatt, poi allenatore di Maccabi Tel Aviv e dei Cleveland Cavaliers. Salutano anche Denis Marconato e Massimo Bulleri, chiamati rispettivamente dal Barcellona e dall'Olimpia Milano. Le partenze vengono compensate dagli arrivi di Nikos Z\u012bs\u012bs, di Drew Nicholas e di Marco Mordente. Inoltre rientrano dal prestito Uro\u0161 Slokar e Guilherme Giovannoni. Con coach Blatt i trevigiani in Coppa Italia vengono eliminati in semifinale da Napoli, che poi vincer\u00e0 la coccarda tricolore, in Eurolega arrivano fino alle Top 16 e in campionato arrivano al terzo posto. Nei playoff scudetto i biancoverdi, ai quarti di finale, battono in cinque tiratissime gare l'Olimpia Milano, nelle semifinali eliminano la Virtus Roma ed infine, in finale, la Fortitudo Bologna, prevalendo per 3 a 1. Cos\u00ec la Benetton centra il suo quinto titolo. Il simbolo del trionfo di questo gruppo \u00e8 Andrea Bargnani, che dopo solo nove giorni viene scelto come numero 1 al Draft NBA del 2006. Con il giocatore romano se ne va anche il general manager Maurizio Gherardini, che andr\u00e0 ad assumere la vicepresidenza dei Toronto Raptors.\nNell'estate 2006 inizia la ricostituzione della squadra, ma anche dello staff tecnico. Al posto di Gherardini subentra Andrea Fadini. Per quanto riguarda il parco giocatori, vengono ingaggiati il lungo romano Angelo Gigli, promessa del basket azzurro, gli statunitensi Terrell Lyday, Richie Frahm, guardia tiratrice con buona esperienza nella NBA, Spencer Nelson e Joey Beard, quest'ultimo di rientro dal prestito.\nLa stagione 2006-07 inizia bene, dato che, in settembre, arriva la conquista della Supercoppa Italiana a danni dell'Eldo Napoli. Subito dopo iniziano i problemi: infortunio alla guardia statunitense Richie Frahm, che non rientrer\u00e0 pi\u00f9 in campo. Arrivano cos\u00ec i rinforzi: dapprima viene rilevato Bryant Smith, utilizzato quasi esclusivamente in Eurolega, poi Preston Shumpert dalla Fortitudo Bologna, nel periodo natalizio. Nel gennaio 2007 viene ingaggiato Erazem Lorbek in uscita dall'Club Baloncesto M\u00e1laga. Con la squadra rimaneggiata, arriva la conquista dell'ottava coppa Italia, disputata ai primi di febbraio a Casalecchio di Reno, battendo a domicilio proprio la VidiVici Bologna. Subito dopo la conquista del titolo arriva la bufera del cosiddetto \"caso Lorbek\": essendo lo sloveno il 19\u00ba tesserato (il limite per stagione \u00e8 fissato a 18) la societ\u00e0 viene prima penalizzata di 18 punti, poi ridotti a 12 dal Collegio Arbitrale del Coni. Per questo fatto, dopo che le forze di polizia hanno intercettato alcune telefonate, il presidente Giorgio Buzzavo, il general manager Andrea Fadini e il direttore sportivo Andrea Cirelli, questi ultimi due non pi\u00f9 nei ranghi societari, sono rinviati a giudizio dalla giustizia ordinaria per frode sportiva e falso ideologico. Nonostante la penalizzazione, la Benetton termina all'undicesimo posto.\nPer la stagione 2007-08 viene rinnovata profondamente la squadra e al posto di David Blatt, in panchina, subentra Alessandro Ramagli. L'inizio di stagione si rivela per\u00f2 negativo e il 7 novembre avviene la rescissione consensuale del contratto.\nLa squadra viene temporaneamente affidata all'assistant-coach veneziano \"Frank\" Vitucci, fino all'ingaggio dell'ex-allenatore dell'Efes Pilsen S.K., il turco Oktay Mahmuti. Nonostante ci\u00f2 la Benetton finisce undicesima in regular season e quindi esclusa dai playoff scudetto. In Uleb Cup invece viene eliminata ai sedicesimi di finale. In sostanza un'annata da dimenticare.\nNell'estate 2008, viene compiuta l'ennesima rivoluzione, poich\u00e9 a rimanere sono solo Matteo Soragna, Andrea Renzi e il coach Oktay Mahmuti. In seguito al ridimsionamento del budget, il general manager Enzo Lefebre cerca di costruite una squadra esperta: arriva da Cant\u00f9 il folletto Dashaun Wood, mentre come guardie viene scelto Gary Neal, ex bomber del Barcellona (anche se le cose migliori le aveva fatte vedere in Turchia). Sul reparto esterni arriva C.J. Wallace, da Capo D'Orlando dove aveva una media di 15 punti e 10 rimbalzi.\nAltri arrivi: Sandro Nicevi\u0107, Radoslav Ran\u010d\u00edk e Domen Lorbek (fratello dell'ex giocatore di Roma, ora in forza al CSKA di Mosca), segno che il coach ha puntato molto sul mercato baltico. Poco prima dell'inizio del campionato, piove sul bagnato per la Benetton, visto che Dashaun Wood, infortunato in una gara di precampionato, deve operarsi al ginocchio; con una prognosi di tre mesi, la societ\u00e0 si cautela ingaggiando il play Bobby Dixon. Il nuovo play-maker Dixon \u00e8 successivamente tagliato per permettere alla societ\u00e0 di far tornare con la casacca biancoverde Massimo Bulleri, il quale trascina la squadra alla final 8 di coppa Uleb a Torino, dove la Benetton \u00e8 costretta ad arrendersi ai quarti ai lituani del Lietuvos Rytas, che andranno poi a vincere la coppa. La stagione comunque si chiude bene, con la Benetton che si piazza al quarto posto, e con l'approdo in semifinale playoff (dopo una serie combattuta ai quarti di finale contro la Virtus Bologna, terminata sul 3-2 per i trevigiani), rientrando \"nell'Europa che conta\" ovvero l'Eurocup. In semifinale la Benetton viene fermata dalla Mens Sana Siena.\nNel giugno del 2009 c'\u00e8 un'altra rivoluzione con la rescissione consensuale del contratto del tecnico Mahmuti (al suo posto Vitucci, head coach dopo sei anni da secondo) e l'ingaggio del giovane nazionale italiano Daniel Hackett. Inoltre, arriva anche la giovane promessa Donatas Motiej\u016bnas. Nonostante le buone premesse la prima parte della stagione 2009-2010 non \u00e8 positiva per la Benetton, tanto che si arriva all'esonero di Vitucci; il suo posto viene preso dal croato Jasmin Repe\u0161a. Alla fine della stagione la Benetton riesce a piazzarsi all'ottavo posto, ultimo valido per partecipare ai play-off scudetto, ma viene eliminata subito da Siena.\nNell'aprile del 2011 disputa in casa, al PalaVerde di Treviso, la Final Four dell'Eurocup 2011. Dopo aver perso la semifinale contro il Cajasol Sevilla, perde anche la finale per il 3\u00ba posto contro la Cedevita Zagabria.\nIl 2 luglio 2011 Aleksandar \u0110or\u0111evi\u0107 viene nominato allenatore. Entrano a far parte della squadra Sani Be\u010dirovi\u010d, Brian Scalabrine, Jeff Adrien, E'Twaun Moore e i promettenti Gal Mekel e Vlad Moldoveanu. Tra arrivi e partenze (tra cui lo scambio di Alessandro Gentile con Jeff Viggiano e le partenze di Scalabrine, Adrien e Moore dopo appena poche settimane) la Benetton si classifica dodicesima al termine della stagione regolare senza raggiungere i play-off; \u00e8 anche eliminata al secondo turno in Eurocup.\nIl ritiro della famiglia Benetton, l'attivit\u00e0 a livello giovanile e la Serie C Silver.\nNel febbraio 2011 il \"patron\" Gilberto Benetton annuncia che dal luglio 2012 il gruppo Benetton abbandoner\u00e0 il basket professionistico per dedicarsi solamente al settore giovanile e alla Benetton Rugby Treviso.\nL'eredit\u00e0 della prima squadra professionistica viene idealmente raccolta da Universo Treviso Basket che milita in Serie A senza per\u00f2 attribuirgli i titoli vinti poich\u00e9 la societ\u00e0 trevigiana \u00e8 in attivit\u00e0 e non ha cessato di esistere. Nell'estate 2015, con una squadra composta da atleti giovani, il club torna nei campionati cestistici senior iscrivendosi al campionati di Serie C Silver Veneto.\nFinali disputate.\n1993 contro Virtus Pallacanestro Bologna\n1995 contro Virtus Pallacanestro Bologna\n1999 contro Pallacanestro Varese\n2000 contro Fortitudo Pallacanestro Bologna\n1992 contro Victoria Libertas Pesaro\n1998 contro Fortitudo Pallacanestro Bologna\n1995 contro Virtus Pallacanestro Bologna\n2003 contro Pallacanestro Cant\u00f9\n2004 contro Mens Sana Basket Siena\n2005 contro Fortitudo Pallacanestro Bologna\n2007 contro Mens Sana Basket Siena\n1993 contro Cercle Saint-Pierre de Limoges\n2003 contro FC Barcelona\nMaggiori scarti.\nIn casa.\nBenetton Treviso-Pallacanestro Trieste 104-46 con uno scarto di 58 punti.\nBenetton Treviso-Coop Trieste 116-68 con uno scarto di 48 punti.\nBenetton Treviso-Roosters Varese 97-50 con uno scarto di 47 punti.\nBenetton Treviso-Sedima Roseto 104-57 con uno scarto di 47 punti.\nBenetton Treviso-Coop Trieste 116-70 con uno scarto di 46 punti.\nBenetton Treviso-Euro Roseto 119-74 con uno scarto di 45 punti.\nBenetton Treviso-Fabriano 96-52 con uno scarto di 44 punti.\nBenetton Treviso-Montana Forl\u00ec 113-71 con uno scarto di 42 punti.\nBenetton Treviso-Air Avellino 99-57 con uno scarto di 42 punti.\nBenetton Treviso-Irge Desio 113-73 con uno scarto di 40 punti.\nIn trasferta.\nBasket Agordina-Treviso Basket 39-101 con uno scarto di 62 punti. (questa \u00e8 riferita a Treviso Basket non a Pall. Treviso)\nIrge Desio-Benetton Treviso 75-118 con uno scarto di 43 punti.\nBasket Pieve '94-Treviso Basket 65-101 con uno scarto di 36 punti. (questa \u00e8 riferita a Treviso Basket non a Pall. Treviso)\nFacar Pescara-Benetton Treviso 60-93 con uno scarto di 33 punti.\nGenertel Trieste-Benetton Treviso 71-101 con uno scarto di 30 punti.\nIllycaff\u00e9 Trieste-Benetton Treviso 76-105 con una scarto di 29 punti.\nSedima Roseto-Benetton Treviso 79-105 con uno scarto di 26 punti.\nIn Europa.\nBenetton Treviso-Aek Larnaca 110-49 con uno scarto di 61 punti.\nBenetton-Hapoel Tel Aviv 128-82 con uno scarto di 46 punti.\nBenetton Treviso-Slask Wrocklaw 98-56 con uno scarto di 42 punti.\nSequenze pi\u00f9 lunghe.\nSi registr\u00f2 una scia di 14 vittorie consecutive tra il 12 febbraio e il 25 aprile 1995 e una di 10 sconfitte tra l'8 dicembre 1986 e il 16 febbraio 1987.\nTifosi.\nMediamente la Benetton Basket, quando giocava in casa al PalaVerde negli anni della Serie A, aveva un pubblico di circa 2000-3000 spettatori, con punte di 5500 negli incontri pi\u00f9 importanti e spettacolari.\nPoteva contare su un gruppo di sostenitori \"ultr\u00e0\", i \"Rebels 1998\", nati dalle ceneri della vecchia \"Giovent\u00f9 biancoverde\". Altri gruppi sono stati i \"Roligans\" e il \"Nuovo basket club\".\nInoltre, dagli inizi degli anni Duemila, era stata formata una scuola di tifo, dedicata ai ragazzini al di sotto dei 14 anni, denominati i \"Draghi\"."}
{"id": "102970", "revid": "11694", "url": "https://it.wikipedia.org/wiki?curid=102970", "title": "Zenzero", "text": ""}
{"id": "102971", "revid": "1728", "url": "https://it.wikipedia.org/wiki?curid=102971", "title": "Stato della Citt\u00e0 del Vaticano", "text": ""}
{"id": "102982", "revid": "125478972", "url": "https://it.wikipedia.org/wiki?curid=102982", "title": "Ipotenusa", "text": "In un triangolo rettangolo si dice ipotenusa (dal latino hypotenusa, dal greco \u1f51\u03c0\u03bf\u03c4\u03b5\u03af\u03bd\u03bf\u03c5\u03c3\u03b1, hypote\u00ednousa, \"linea tesa sotto\") il lato opposto all'angolo retto. Gli altri due lati si chiamano invece cateti.\nCalcolo della lunghezza.\nLa relazione fondamentale fra i lati di un triangolo rettangolo \u00e8 stabilita dal teorema di Pitagora, che pu\u00f2 essere adoperato per calcolare la misura dell'ipotenusa quando sono note le misure dei cateti. Con i metodi della trigonometria \u00e8 anche possibile determinare la misura dell'ipotenusa conoscendo la misura di uno solo dei cateti insieme all'ampiezza di uno degli angoli acuti del triangolo rettangolo.\nNelle formule riportate qui sotto indicheremo con \"i\" l'ipotenusa, con \"c1\" e \"c2\" i due cateti e con \"h\" l'altezza costruita sull'ipotenusa di un generico triangolo rettangolo. Gli angoli opposti ai cateti \"c1\" e \"c2\" saranno rispettivamente \"\u03b31\" e \"\u03b32\".\nDati i cateti.\nl'ipotenusa \u00e8 uguale alla:\nformula_1\nDati un cateto e un angolo acuto.\nLa misura dell'ipotenusa equivale a quella di un cateto divisa per il seno dell'angolo opposto al cateto, o per il coseno dell'angolo adiacente.\nformula_2\nConsiderazioni.\nCon il teorema di Pitagora \u00e8 facile dimostrare che la misura dell'ipotenusa \u00e8 sempre maggiore di quella di un cateto. Ricordando che tutti i lati misurano pi\u00f9 di zero:\nformula_3\nAlla stessa conclusione si giunge applicando il teorema dei seni."}
{"id": "102988", "revid": "1226", "url": "https://it.wikipedia.org/wiki?curid=102988", "title": "Apocalisse di San Giovanni", "text": ""}
{"id": "102990", "revid": "1305772", "url": "https://it.wikipedia.org/wiki?curid=102990", "title": "Omofonia (musica)", "text": "Nella musica, omofonia Greco: \u1f41\u03bc\u03cc\u03c6\u03c9\u03bd\u03bf\u03c2, \"hom\u00f3ph\u014dnos\", da \u1f41\u03bc\u03cc\u03c2, \"hom\u00f3s\", \"stesso\" e \u03c6\u03c9\u03bd\u03ae, \"ph\u014dn\u0113\", \"suono, tono\") \u00e8 una struttura in cui una parte primaria \u00e8 supportata da uno o pi\u00f9 elementi aggiuntivi che incarnano l'armonia e spesso forniscono contrasto ritmico. Questa differenziazione dei ruoli contrasta con la polifonia a voce uguale (in cui linee simili si muovono con indipendenza ritmica e melodica per formare una trama uniforme) e la monofonia (in cui tutte le parti si muovono all'unisono o alle ottave). Storicamente l'omofonia e i suoi ruoli differenziati per le parti sono emersi in tandem con la tonalit\u00e0, che ha dato diverse funzioni armoniche al soprano, al basso e alle voci interiori.\nUna struttura omofonica pu\u00f2 essere omoritmica, il che significa che tutte le parti hanno lo stesso ritmo. La struttura corale \u00e8 un'altra variante dell'omofonia. Il tipo pi\u00f9 comune di omofonia \u00e8 l'omofonia dominata dalla melodia, in cui una voce, spesso la pi\u00f9 alta, canta una melodia distinta e le voci di accompagnamento lavorano insieme per articolare un'armonia sottostante.\nInizialmente, nell'Antica Grecia, l'omofonia indicava la musica in cui una singola melodia viene eseguita da due o pi\u00f9 voci all'unisono o ottave, cio\u00e8 la monofonia con voci multiple. L'omofonia come termine apparve per la prima volta in inglese con Charles Burney nel 1776, nel sottolineare la concordia della melodia armonizzata.\nStoria.\nMusica europea e tedesca.\nL'omofonia apparve per la prima volta come una delle strutture musicali predominanti nella musica classica occidentale durante il periodo barocco all'inizio del XVII secolo, quando i compositori cominciarono a comporre comunemente con l'armonia verticale in mente, con il basso continuo omofonico che diventava una caratteristica definitiva dello stile. L'arrangiamento corale di quattro voci (soprano, contralto, tenore e Basso) \u00e8 diventato ormai comune nella musica classica occidentale. L'omofonia inizi\u00f2 con l'apparire nella musica sacra, sostituendo la polifonia e la monofonia come forma dominante, ma si diffuse alla musica secolare, per la quale oggi \u00e8 una delle forme standard.\nNella musica classica del XX secolo alcune delle \"figure di accompagnamento orientate alla triade come il basso albertino, una forma omofonica di accompagnamento, sono in gran parte scomparse dall'uso e, piuttosto che la tradizionale interdipendenza di toni melodici e cordali che condividono la stessa base tonale, una chiara distinzione pu\u00f2 esistere tra il materiale di intonazione della melodia e dell'armonia, evitando comunemente la duplicazione. Alcuni strumenti tradizionali, tuttavia, come gli accordi ripetuti, sono ancora usati.\nIl jazz ed altre forme di musica popolare moderna generalmente hanno influenze omofoniche, seguendo le progressioni di accordi su cui i musicisti suonano una melodia o improvvisano (vedi \"omofonia dominata dalla melodia\").\nMusica africana e asiatica.\nL'omofonia \u00e8 comparsa in diverse culture non occidentali, forse in particolare nelle regioni in cui \u00e8 stata coltivata la musica vocale condivisa. Quando l'esploratore Vasco da Gama sbarc\u00f2 nell'Africa occidentale nel 1497, si rifer\u00ec alla musica che sentiva l\u00ec come a una \"dolce armonia\". Mentre il concetto di armonia in quel tempo non era necessariamente lo stesso del concetto di omofonia inteso dagli studiosi moderni, \u00e8 generalmente accettato che le armonie vocali omofoniche erano comuni nella musica africana per secoli prima del contatto con gli europei ed \u00e8 comune nella musica africana oggi. I cantanti normalmente armonizzano le voci nel parallelismo omofonico muovendosi in terze o quarte parallele. Questo tipo di modello armonico \u00e8 anche implementato nella musica strumentale in cui le voci sono impilate in terza o quarta. Il parallelismo omofonico non \u00e8 limitato a terze e quarte, tuttavia tutto il materiale armonico aderisce al sistema scalare su cui si basa la melodia o la canzone particolare. L'uso dell'armonia in sesta \u00e8 comune nelle aree in cui viene utilizzato un sistema di scala esatonica. Ad esempio il popolo Fang del Gabon usa l'omofonia nella sua musica.\nNell'Indonesia orientale (cio\u00e8 nella musica della Toraja nel Sulawesi Meridionale, a Flores, nel Kalimantan Orientale e nel Sulawesi Settentrionale), le armonie in due parti sono comuni, di solito a intervalli di terze, quarte o quinte. Inoltre la musica cinese \u00e8 generalmente considerata omofonica, poich\u00e9 gli strumenti tipicamente forniscono l'accompagnamento in quarti e quinti paralleli e spesso raddoppiano la voce nella musica vocale, anche l'eterofonia \u00e8 comune in Cina.\nOmofonia dominata dalla melodia.\nNell'omofonia dominata dalla melodia, le voci di accompagnamento forniscono il supporto armonico per la voce principale, che si presuppone la melodia. Una certa musica popolare oggi potrebbe essere considerata un'omofonia dominata dalla melodia, la voce in genere assume il ruolo principale, mentre strumenti come pianoforte, chitarra e chitarra basso normalmente accompagnano la voce. In molti casi gli strumenti assumono anche il ruolo principale e spesso il ruolo passa da una parte all'altra, la voce prende il comando durante un verso e gli strumenti eseguono in seguito degli assolo, durante i quali gli altri strumenti forniscono il supporto armonico.\nLa monodia \u00e8 simile all'omofonia dominata dalla melodia in quanto una voce diventa la melodia, mentre un'altra voce assume l'armonia sottostante. La monodia, tuttavia, \u00e8 caratterizzata da una singola voce con accompagnamento strumentale, mentre l'omofonia dominata dalla melodia si riferisce ad una pi\u00f9 ampia categoria di musica omofonica, che include opere per pi\u00f9 voci, non solo lavori per voce solista, come era la tradizione nei primi anni del XVII secolo nella monodia italiana.\n&lt;score vorbis=\"1\"&gt; {\n\\new PianoStaff \u00ab\n\\new Staff { \\relative c' { \\key e \\major\n\\partial 4 b4_\\markup{ \\italic \"sostenuto\"}( | \\mark \"Lento\" gis'4. a8 b dis e cis b2 fis4.\n\\new Staff { \\relative c, { \\key e \\major \\clef \"bass\"\n\\partial 4 r4 | e\\sustainOn &lt;e' gis cis&gt;\\sustainOff( \\sustainOn &lt;gis' cis e&gt;\\sustainOff)\nb,\\sustainOn &lt;fis\" dis'&gt;( &lt;dis b,&gt;)\\sustainOff &lt;cis, cis,&gt;\\sustainOn\n&lt;e gis cis&gt;\\sustainOff \\sustainOn &lt;e gis d'&gt;\\sustainOff \\sustainOn &lt;e' cis'&gt;\\sustainOff\n&lt;/score&gt;\nLa melodia domina l'omofonia nel Notturno Op. 62 n. 2 in Mi Maggiore di Chopin. La mano sinistra (chiave di basso) fornisce il supporto cordale per la melodia suonata dalla mano destra (chiave di violino)."}
{"id": "102991", "revid": "105911", "url": "https://it.wikipedia.org/wiki?curid=102991", "title": "Il ritratto di Dorian Gray", "text": "Il ritratto di Dorian Gray (\"The Picture of Dorian Gray\") \u00e8 un romanzo del 1890 scritto da Oscar Wilde.\nStoria editoriale.\nAlla fine di marzo del 1890, Wilde invi\u00f2 il dattiloscritto ai redattori della rivista \"Lippincott's Monthly Magazine\". Fu pubblicato, in una forma purgata dai redattori per censurare alcuni passi ritenuti scabrosi, nel luglio dello stesso anno; all'inizio del 1891 l'autore pubblic\u00f2 su \"The Fortnightly Review\" una prefazione al romanzo (\"A Preface to \"The Picture of Dorian Gray\"\") per rispondere ad alcune polemiche sollevate dalla sua opera.\nNell'aprile 1891 Wilde fece stampare in volume il romanzo, unendovi la propria prefazione, da \"Ward, Lock &amp; Company\". L'autore modific\u00f2 a sua volta il dattiloscritto, cancellando delle parti rischiose, aggiunse molti capitoli (il 3\u00b0, il 5\u00b0, il 15\u00b0, il 16\u00b0, il 17\u00b0 e il 18\u00b0) per raggiungere le centomila parole richieste dall'editore, e anche per depistare i critici. L'autocensura fu inutile, e il romanzo fu usato - per il suo contenuto omosessuale - come arma processuale contro Wilde.\nTrama.\nIl romanzo \u00e8 ambientato nella Londra vittoriana del XIX secolo, che all'epoca era pervasa da una mentalit\u00e0 tipicamente borghese. Narra di un giovane di bell'aspetto, Dorian Gray, che arriver\u00e0 a fare della sua bellezza un rito insano. Egli incomincia a rendersi conto del privilegio del suo fascino quando Basil Hallward, un pittore suo amico, gli regala un ritratto da lui dipinto, che lo riproduce nel pieno della giovent\u00f9.\nLord Henry Wotton avr\u00e0 un ruolo decisivo nella vita di Dorian, che conosce proprio presso lo studio di Hallward. L\u00ec, infatti, Wotton, con i suoi discorsi estremamente lunghi, influenza negativamente Dorian, che comincia a guardare la giovinezza come qualcosa di veramente importante, tanto da provare invidia verso il suo stesso ritratto, che sar\u00e0 eternamente bello e giovane mentre lui invecchier\u00e0. Colpito dal panico, Dorian arriva a stipulare una sorta di \"patto col demonio\", grazie al quale rimarr\u00e0 eternamente giovane e bello, mentre il quadro mostrer\u00e0 i segni della decadenza fisica e della corruzione morale del personaggio.\nDopo una tormentata storia d'amore con un'attrice di teatro di nome Sybil Vane, terminata col suicidio della ragazza dopo uno spettacolo in cui ha recitato male, Dorian, vedendo che la sua figura nel quadro invecchia e assume spaventose smorfie tutte le volte che egli commette un atto feroce e ingiusto, come se fosse la rappresentazione della sua coscienza, nasconde il quadro in soffitta e si d\u00e0 a una vita all'insegna del piacere, sicuro che il quadro patir\u00e0 le miserie della sorte al posto suo.\nNon riveler\u00e0 a nessuno l'esistenza del quadro, se non a Hallward, che poi uccider\u00e0 in preda alla follia fomentata dalle critiche del pittore, che ritiene causa dei suoi mali in quanto creatore dell'opera. Ogni tanto, per\u00f2, si reca segretamente nella soffitta per controllare e schernire il suo ritratto che invecchia e si imbruttisce giorno dopo giorno, ma che gli crea anche tanti rimorsi e timori finch\u00e9, stanco della sua malvagia vita, lacera il quadro con lo stesso coltello con cui aveva ucciso Hallward.\nAlla fine i servi trovano Dorian morto con un pugnale conficcato nel cuore, irriconoscibile e precocemente avvizzito, ai piedi del ritratto, ritornato meravigliosamente giovane e bello.\nPersonaggi.\nOscar Wilde in una lettera a un suo amico (Ralph Payne) dice: \nCritica.\nL'opera, cos\u00ec come molte altre, appare ispirarsi in parte al mito del Dottor Faust, limitatamente al tema generale del conflitto tra piacere estetico-edonistico e moralit\u00e0.\n\"Il ritratto di Dorian Gray\" si configura come un eccellente capolavoro della letteratura inglese e come una vera e propria celebrazione del culto della bellezza. Una \u2018professione di fede\u2019 che Wilde tende a fare propria e a perseguire nell'arco della sua intera esistenza, sia attraverso la sua produzione artistica sia per mezzo della sua condotta decisamente anti-vittoriana e anti-conformista, sprezzante del buonsenso e dei canoni della morale borghese.\nLa vita, per Wilde, si configura infatti come un'opera d'arte ben riuscita. Wilde opta quindi per il rovesciamento del principio secondo cui \u00e8 l'arte che imita la vita, trasformandolo nel presupposto per il quale \u00e8 la vita a imitare l'arte. La vita \u00e8 pertanto prodotto e risultato dell'arte. Di qui l'importanza attribuita all'apparenza e al dominio dei sensi, che perviene quindi all'estetismo (dal greco \u03b1\u1f34\u03c3\u03b8\u03b7\u03c3\u03b9\u03c2, \u2018percezione con i sensi\u2019), atteggiamento tipicamente wildiano (ma anche dannunziano) e caratterizzato dalla concezione di un'arte fondamentalmente fine a s\u00e9 stessa (\"art for art's sake\").\nUn'esperienza, quella estetica, che non sempre si rivela giusta e retta. La visione della vita come arte implica infatti da un lato la ricerca del piacere, ovvero l'edonismo, dall'altro uno stile di vita disinibito e dissoluto che porta allo sfacelo morale e, nel caso di Dorian Gray, al crimine.\nGli aforismi di Lord Wotton.\nCome tutte le opere di Wilde, anche \"Il ritratto di Dorian Gray\" \u00e8 ricco di sentenze, collocate dai critici nella categoria di aforismi; questo particolare tipo d'espressione, artificiosamente spontanea se vogliamo, conferisce allo stile di Wilde un modo tagliente di affrontare le verit\u00e0 della vita, aderendo perfettamente al carattere, quasi armonizzato ai suoi stessi pensieri, di quello che probabilmente \u00e8 il \"crypto-personaggio principale\" dell'opera, Lord Henry Wotton. La maggior parte degli aforismi, infatti, prende vita attraverso la straordinaria eloquenza di Henry, o comunque viene quasi sempre ricondotta alle sue oscure teorie sulla vita e sull'arte. Lord Wotton, per usare le parole con cui lo stesso autore lo descrive all'interno del romanzo, \"sembra aver riassunto il mondo in una frase\".\nNon c'\u00e8 affatto da stupirsi, quindi, se leggendo il romanzo ci sembra improvvisamente di avvertire un rovesciamento radicale dei ruoli conferiti ai personaggi della storia. Lord Henry molto spesso ne sembra l'indiscusso protagonista, quasi parlasse per bocca dello stesso autore. Wilde stesso parl\u00f2 di questo punto in pi\u00f9 occasioni, notando quasi con rammarico che tutti pensassero al romanzo come a un'opera autobiografica in cui, attraverso i vari personaggi, lo stesso autore non faceva altro che rappresentare le varie inclinazioni del suo stesso carattere. Non \u00e8 da dimenticare che questa fu una parte decisiva rispetto alla sua successiva incarcerazione; i capi d'accusa contro di lui si rifacevano in buona parte a innumerevoli passi di questo romanzo. Le colpe di Dorian Gray e gli affilati aforismi di Lord Henry diventarono i delitti dell'autore stesso. L'impatto di Wilde sulla Londra vittoriana fu di immenso potere culturale, quasi d'avanguardia. Tutto quello che egli diceva, come si comportava, veniva preso come una rivolta contro le regole che facevano da pilastri a quel mondo cos\u00ec austero. I suoi aforismi lo condannarono cos\u00ec come lo portarono ad avere un posto nella storia immortale della letteratura.\nCome molti critici si divertono molto spesso a sottolineare - non ci si stupisce poi che lo stesso autore detestasse questa particolare categoria -, quelli di Wilde non sono veri e propri aforismi, ovvero generalmente non sono autonomi, o slegati dal contesto; molti faticano a vedere le verit\u00e0 che si nascondono dietro il loro paradosso artistico. Ma la loro forma non \u00e8 che il pretesto. Nonostante ci\u00f2, infatti, essi riescono forse con maggior precisione a far notare, o forse provare, al lettore tutto ci\u00f2 che lo stesso scrittore precisamente voleva che arrivasse all'io segreto di chi legge.\nMolte sentenze di Lord Wotton, pur parendo solo frasi a effetto o teorie che condensano luoghi comuni per poi rovesciarli, rispecchiano un profondo e arguto interesse filosofico nei confronti non solo della natura umana, ma anche verso ogni sua sfumatura, tanto da riuscire a giungere nei pi\u00f9 nascosti e inconfessabili meandri dell'animo umano.\nVero \u00e8 che molti aforismi del romanzo possono essere facilmente rovesciati, anche perch\u00e9 molti derivano dallo stesso rovesciamento di luoghi comuni; per\u00f2 esprimono ugualmente argute riflessioni, alle volte difficili da accettare per noi tutti; essi sottolineano l'enorme genialit\u00e0 di Wilde e la sua profonda conoscenza della vita e dell'Arte. \u00c8 vero che Lord Wotton non sembra nutrire alcun riguardo verso la morale, ma questo solo poich\u00e9 nella mente di Wilde, una mente dominata dall'Art for Art's sake (Arte per amore dell'Arte), - cio\u00e8 devota al movimento culturale secondo il quale la bellezza giustificava i mezzi attraverso cui essa poteva essere raggiunta -, non esisteva affatto moralit\u00e0 o immoralit\u00e0 nel pensiero, cos\u00ec come nell'espressione, anzi, era solito dire che \"in letteratura non esistono libri morali o immorali, un libro \u00e8 ben scritto o mal scritto, tutto qui\".\nLord Henry pronuncia anche molti paradossi autentici, questo a detta di molti, ma in qualche strano modo la cosa non fa che renderli pi\u00f9 veri. Quasi incontestabili.\nNon si percepisce nel libro un'esplicita condanna morale da parte di Wilde verso Dorian, anche se, ovviamente, dobbiamo assolutamente ricordare cosa pensasse l'autore riguardo l'influenza in generale, definendola il morbo supremo che deturpa il genere umano.\n\u00c8 anche vero, per\u00f2, che il pensiero di Wilde riguardo al suo rapporto col protagonista del suo romanzo e, forse, con s\u00e9 stesso, era particolarmente controverso. In una delle sue ultime lettere infatti, egli scrive che non si capacitava di come tutti avessero frainteso il suo stesso libro: \"Lord Henry,\" diceva \"\u00e8 come tutti pensano che io sia. Dorian \u00e8 come vorrei essere. Basil, quello che in realt\u00e0 sono.\"\nInoltre, il rapporto che hanno Dorian Gray e Lord Henry \u00e8 il corrispettivo del reale rapporto che correva tra Walter Pater e Oscar Wilde: l'uno insegna all'altro l'arte di vivere secondo i principi dell'Estetismo, ma mentre il maestro conduce una vita tuttavia tranquilla (infatti Pater spese tutta la sua vita sui libri), spetta all'allievo mettere in pratica le regole del vivere.\nEcco uno degli aforismi di Lord Henry:\nOpere derivate.\nTelevisione.\nNel periodo post bellico relativo alla Seconda guerra mondiale i comici Wayne e Shuster fecero una parodia del romanzo dove il protagonista mangiava a dismisura e il ritratto aveva alla lunga problemi con la cornice."}
{"id": "102994", "revid": "125830081", "url": "https://it.wikipedia.org/wiki?curid=102994", "title": "Cadaveri eccellenti", "text": "Il gioco Cadaveri eccellenti, detto anche Cadavere squisito, \u00e8 un gioco di carta e matita non competitivo, che consiste nel creare un testo o un'immagine con un lavoro di gruppo in cui per\u00f2 ogni partecipante ignora i contributi degli altri. Il gioco \u00e8 associato in particolare alla cultura surrealista e ha probabilmente origine in Francia: il nome italiano \u00e8 la traduzione del francese \"cadavre exquis\".\nOrigini.\nLa versione originale del gioco prevede che un gruppo di giocatori componga una poesia o un racconto alternandosi alla scrittura, con il vincolo che ogni partecipante pu\u00f2 vedere solo la parola finale del contributo precedente. Il nome del gioco verrebbe dal fatto che, nella prima partita in assoluto, la frase ottenuta fu \"le cadavre exquis boira le vin nouveau \" (\"Il cadavere eccellente berr\u00e0 il vino novello\").\nVarianti.\nIn seguito (forse ispirandosi a un tipo di libri illustrati per bambini in cui le pagine sono divise in tre o quattro parti sfogliabili indipendentemente, che compongono un disegno per ogni possibile combinazione) nacquero varianti del gioco in cui lo scopo non \u00e8 scrivere un testo, bens\u00ec comporre un disegno o un \"collage\". Pu\u00f2 anche darsi che i giocatori si accordino preventivamente su alcuni aspetti generali dell'immagine da realizzare, ma questo va contro la natura essenzialmente surrealista del gioco.\nIn tutte queste varianti il gioco \u00e8 stato anche giocato per posta.\nApplicazioni non ludiche.\nLa tecnica del \"cadavre exquis\" \u00e8 stata usata dai surrealisti, e ci sono stati tentativi di applicazioni artistiche basate sulla grafica computerizzata, per la costruzione di oggetti surrealisti, e persino in ambito architettonico. Alla New York University \u00e8 stata usata per creare lungometraggi surrealisti. Alcuni livelli aggiuntivi del videogioco \"Doom\" sono stati progettati facendo uso di questo metodo.\nI cadaveri eccellenti sono dunque oggetto di un certo interesse da parte di organizzazioni artistiche. \"Totems Without Taboos\" (\"totem senza tab\u00f9\") fu la prima esposizione di cadaveri eccellenti degli Stati Uniti, organizzata dal Chicago Surrealist Group. La Cacophony Society di San Francisco ha organizzato una serata speciale in cui il gioco \u00e8 stato giocato da un teatro pieno di persone.\n\"Chanson Pour Le Cadavre Exquis\" \u00e8 il titolo di canzone di Jean Guidoni del 1980.\n\"Exquisite Corpse\" \u00e8 anche il titolo di una canzone del gruppo Bauhaus (dal disco \"The Sky's Gone Out\" del 1982) e di un romanzo del 1996 di Poppy Z. Brite, e \"Exquisite Dead Guy\" (\"tizio morto eccellente\") \u00e8 una canzone del gruppo They Might Be Giants.\n\"Cadaveri eccellenti\" \u00e8 il titolo di un film di Francesco Rosi del 1976, tratto dal romanzo \"Il contesto\" di Leonardo Sciascia."}
{"id": "102998", "revid": "1226", "url": "https://it.wikipedia.org/wiki?curid=102998", "title": "Fenomeni anomali", "text": ""}
{"id": "103000", "revid": "599013", "url": "https://it.wikipedia.org/wiki?curid=103000", "title": "Tolomeo X", "text": "Biografia.\nFiglio di Tolomeo VIII e Cleopatra III e fratello minore di Tolomeo IX, fu governatore di Cipro dal 116 a.C.\nNel 110 a.C. la madre lo volle accanto a s\u00e9 al posto del fratello maggiore. L'anno seguente Tolomeo IX riusc\u00ec a riconquistare il trono, che perse di nuovo nel 107 a.C. Da allora Tolomeo X regn\u00f2 prima con la madre, ed alla sua morte (verso il 101 a.C.), fu unico sovrano d'Egitto. Spos\u00f2 Berenice III, figlia del fratello Tolomeo IX. In seguito ad una rivolta fu espulso e mor\u00ec forse assassinato nell'88 a.C."}
{"id": "103001", "revid": "232134", "url": "https://it.wikipedia.org/wiki?curid=103001", "title": "Counselling", "text": ""}
{"id": "103003", "revid": "1543377", "url": "https://it.wikipedia.org/wiki?curid=103003", "title": "Amanita ovoidea", "text": "\"Amanita ovoidea\" (Bull.) Link (1833)\nL'Amanita ovoidea, volgarmente conosciuta come \"Farinaccio\" per l'aspetto farinoso delle sue parti, o anche Ovolo bianco, \u00e8 un bel fungo assai vistoso per la sua taglia (il cappello pu\u00f2 raggiungere i 30\u00a0cm di diametro) e di facile riconoscibilit\u00e0.\nIn tempi piuttosto recenti si sono verificati alcuni casi di intossicazione che inizialmente erano stati imputati al consumo di detta specie: secondo diversi micologi, invece, il responsabile di tali eventi sembrerebbe essere l\"'Amanita proxima\", specie morfologicamente simile.Non esistendo conferme a tale versione, si consiglia prudenza.\nDescrizione della specie.\nCappello.\n10-25(30) cm di diametro, carnoso, prima emisferico poi convesso, infine piano-depresso.\nLamelle.\nLibere al gambo, fitte, sottili, intercalate da numerose lamellule tronche, bianco-crema, a maturit\u00e0 presentano riflessi color crema-rosato negli spazi interlamellari, filo minutamente fioccoso.\nGambo.\n8-20 x 1,5\u20134\u00a0cm, bianco, pieno, sodo, robusto, carnoso, cilindrico, a volte svasato all'apice, con bulbo ovoidale pi\u00f9 o meno radicante, ricoperto da fioccosit\u00e0 biancastre.\nAnello.\nBianco, cremoso, alto, molto fugace, fragile e privo di consistenza, si dissolve in piccoli fiocchi soffici e cremosi, con consistenza simile alla panna montata.\nVolva.\nAl piede \u00e8 bianca o con minute granulazioni gialline, molto sviluppata, membranosa, spessa, persistente.\nLe punteggiature gialline sono un carattere utile a distinguere l\"A. ovoidea\" dall\"A. proxima\", che invece ha una volva completamente color giallo-ocra.\nCarne.\nBianca, soda, abbondante, immutabile, compatta nel gambo, leggermente spugnosa nel cappello.\nSpore.\n10-11 x 6-7\u00a0\u00b5m, ellissoidali, lisce, amiloidi, bianche in massa.\nHabitat.\nFruttifica in estate-autunno, sotto aghifoglie (Pinus spp.) e latifoglie (Quercus spp.), \u00e8 molto frequente nelle zone calde, al di sotto dei mille metri, predilige terreni sabbiosi e calcarei.\nCommestibilit\u00e0.\nSconsigliato per il suo odore un po' sgradevole e perch\u00e9 facilmente confondibile con la tossica \"Amanita proxima\"; alcuni autori ritengono infatti che i recenti casi di intossicazione registrati siano imputabili a quest'ultima specie. Per tale motivo sembra che alcune Asl della regione Puglia abbiano iniziato a scoraggiarne il consumo.\nIn Toscana \"A. ovoidea\" \u00e8 tuttavia considerata un buon fungo commestibile e come tale consumato, anche se il suo aroma particolare e il suo sapore dolce non sono graditi a tutti.\nSecondo Il sito FunghiItaliani.it \u00e8 tossica e causa una grave sintomatologia chiamata \"Sindrome Norleucinica\". Tuttavia, come riporta la micologa e dottoressa Donatella De Giorgi, ad oggi nessun lavoro scientifico accreditato supporta questa tesi (Flesh &amp; Saviuc 2004, Diaz 2005, Berger e Guss 2005) e considera velenosa la specie, riferendo invece la sindrome succitata alla summenzionata e morfologicamente simile Amanita Proxima \nEtimologia.\nDal latino \"ovoideus\" = a forma di uovo, per il suo aspetto da giovane (dal latino \"ovum\" = uovo, dal greco \"e\u00ecdos\" = somiglianza)."}
{"id": "103005", "revid": "1429175", "url": "https://it.wikipedia.org/wiki?curid=103005", "title": "Amanita phalloides", "text": "L'Amanita phalloides nota anche come amanita falloide o tignosa verdognola \u00e8 un fungo basidiomicete della famiglia delle Amanitaceae mortale assai diffuso e il pi\u00f9 pericoloso esistente in natura a causa della sua tossicit\u00e0 estremamente elevata e del suo elevato polimorfismo che lo rende somigliante a molte specie, congeneri e non (da qui i nomi popolari di angelo della morte e di ovolo bastardo). L'avvelenamento da a. falloide ha quasi sempre esito letale e, nel caso che l'avvelenato sopravviva, lo costringe in genere all'emodialisi a vita o al trapianto di fegato.\nQuesto fungo produce una sostanza chiamata \"\u03b1-amanitina\" che impedisce la formazione dell'RNA-messaggero da parte della polimerasi-II in umani e, in concentrazione maggiore, blocca anche la funzione della polimerasi-III. Al contrario, n\u00e9 la polimerasi-I in umani, n\u00e9 la polimerasi-III della stessa amanita sono soggette o vulnerabili all'azione dell'\u03b1-amanitina.\nEtimologia.\nDal greco \"phall\u00f2s\" (fallo) e \"e\u00eedos\" (forma, sembianza) e cio\u00e8 \"a forma di fallo\" per l'aspetto del fungo giovane.\nDescrizione della specie.\nCappello.\nDi colore variabile da grigio-giallastro, a verdastro, o giallo-bruno o anche bianco nella variet\u00e0 \"alba\", di forma conico-campanulata od emisferica e poi espanso, pianeggiante, liscio, serico, senza verruche con fibrille innate.\nLamelle.\nBianche, libere al gambo, alte.\nGambo.\nBianco, spesso ornato da \"zebrature\" simili al colore del cappello (non facilmente distinguibili nella variet\u00e0 \"alba\"), prima pieno e poi cavo nell'esemplare molto vecchio, bulboso alla base.\nAnello.\nBianco con riflessi giallognoli, cadente a fazzoletto sul gambo, spesso caduco negli esemplari maturi.\nCarne.\nBianca, immutabile, soda.\nAssaggio assolutamente da evitare dato che solo 3-7 milligrammi possono essere fatali. Per evitare l'accidentale ingestione di un frammento di fungo - anche piccolo - nella cosiddetta \"fase di assaggio\", si sconsiglia vivamente tale procedura per la specie in questione.\nCaratteri microscopici.\nBianche in massa, ovoidali, quasi rotonde, a reazione amiloide 9-11 x 7-9\u00a0\u00b5m.\nDistribuzione e habitat.\nCresce in estate-autunno, un po' in tutta Italia, soprattutto sotto le querce ed i castagni nei boschi frondosi, non di rado anche sugli argini alberati, limitanti prati e terreni coltivati. Predilige le latifoglie ma non di rado si trova anche nei pressi di conifere.\nTossicit\u00e0.\nMortale\nSi tratta della specie micologica che causa la stragrande maggioranza degli avvelenamenti con esito mortale in Europa.\nContiene amanitine (di due tipi, \u03b1 e \u03b2), molecole cicliche che bloccano selettivamente l'enzima RNA polimerasi coinvolto nella sintesi proteica, e falloidine (PM 1000), altro tipo di ciclo-peptidi ugualmente dannosi per la membrana cellulare, poich\u00e9 legano con l'actina, proteina strutturale che mantiene in posizione i canali ionici; in tal modo dalla cellula fuoriescono ioni sodio ed entrano ioni potassio: la cellula quindi si gonfia fino a lisare.\nAmanitine e falloidine sono tossine termostabili e quindi anche dopo cottura il fungo rimane velenoso mortale.\nTassonomia.\nSpecie simili.\nLunga la lista delle specie con cui pu\u00f2 essere confusa l'A. phalloides:"}
{"id": "103007", "revid": "113984502", "url": "https://it.wikipedia.org/wiki?curid=103007", "title": "Amanita verna", "text": "La tignosa di primavera (Amanita verna ) \u00e8 un fungo mortale primaverile appartenente alla famiglia delle Amanitaceae che causa ogni anno un numero non indifferente di avvelenamenti in quanto sistematicamente confuso con il comune \"prataiolo\".\nInfatti i raccoglitori pi\u00f9 inesperti spesso hanno la cattiva abitudine di raccogliere i funghi recidendo il gambo: cos\u00ec facendo non si accorgono della volva, che in questa specie \u00e8 completamente \"interrata\" e quindi non visibile, nonostante sia piuttosto grossa e vistosa (vedi foto); vedendola gli stessi si renderebbero conto che non si tratta di un innocuo e prelibato fungo del genere \"Agaricus\", da cui \u00e8 distinguibile anche per le lamelle di colore bianco e non rosa o bruno violacee.\nPer molto tempo \u00e8 stata considerata una semplice variante decolorata di \"Amanita phalloides\" mentre vi sono invece vari caratteri che la distinguono dall\"A. phalloides var. alba\".\nEtimologia.\nDal latino \"vernus\", primaverile, per via della stagione in cui fa la sua comparsa.\nDescrizione della specie.\nCappello.\nEmisferico, poi piano, glabro, viscoso a tempo umido, bianco o lievemente ocraceo al centro, con margine sottile e non striato, con diametro tra i 3 e gli 8\u00a0cm.\nLamelle.\nFitte, intercalate da numerose lamellule, non annesse al gambo, bianche.\nGambo.\n4-10 x 0,6-1,5\u00a0cm di diametro, alto, cilindrico, leggermente ingrossato alla base, farinoso dall'anello al piede, prima pieno, poi farcito e da adulto cavo, bianco.\nAnello.\nSituato molto in alto, quasi sotto l'inserzione delle lamelle, di colore bianco, poco resistente.\nVolva.\nGlobosa, bianca, molto grossa in rapporto alla dimensione del fungo da giovane, spesso completamente interrata, libera, membranosa e lobata.\nCarne.\nTenera, bianca ed immutabile.\nSi sconsiglia vivamente l'assaggio per la specie in questione, al fine di evitare accidentali ingestioni di frammenti di fungo.\nMicroscopia.\nBianche in massa, sferoidali e amiloidi, 7-8 x 9-10\u00a0\u00b5m.\nDistribuzione e habitat.\nIn boschi di latifoglie, soprattutto nei terreni calcarei; fa la sua comparsa all'inizio della primavera e cresce fino all'autunno. Poco diffusa.\nCommestibilit\u00e0.\nMortale\nUno dei funghi pi\u00f9 pericolosi che esistano in quanto facilmente confondibile con prataioli commestibili.\nContiene l'amanitina, un ciclo-peptide avente struttura molecolare piuttosto complessa, in grado di arrestare la sintesi proteica tramite l'inibizione dell'enzima RNA-polimerasi e di provocare la sindrome falloidea; l'amanitina \u00e8 presente anche nell\"Amanita phalloides\" e nell\"Amanita virosa\".\nI primi sintomi vengono avvertiti come in caso di avvelenamento da Amanita phalloides, nelle 12 / 24 ore dopo l'ingerimento del fungo, per questo motivo \u00e8 molto spesso letale.\nTassonomia.\nSpecie simili.\nLa presenza della volva, mancante in alcuni suoi simili di colore bianco (alcuni funghi dei generi \"Agaricus\" e \"Leucoagaricus\"), \u00e8 il carattere pi\u00f9 sicuro per evitare sbagli fatali."}
{"id": "103008", "revid": "287204", "url": "https://it.wikipedia.org/wiki?curid=103008", "title": "Tornado (natante)", "text": "Il Tornado \u00e8 un catamarano monotipo, con equipaggio di due persone. Il Tornado \u00e8 stato un natante di classe olimpica dal 1976 al 2008. \u00c8 stato progettato nel 1967 da Rodney March, insieme a Terry Pierce, e Reg White, con il proposito specifico di costruire un catamarano che diventasse classe olimpica. Il Tornado presenta caratteristiche che lo rendono molto veloce, uno dei natanti pi\u00f9 veloci prodotti in serie.\nPer incrementare ulteriormente le sue prestazioni, il Tornado ha subito modifiche al regolamento di classe nel 2000, adottando un nuovo piano velico che ha consentito la presenza di uno spinnaker e di bompresso, oltre a incrementare la superficie velica delle vele esistenti. Inoltre \u00e8 stato aggiunto un trapezio e il fiocco \u00e8 stato reso autovirante.\nIl Tornado solito naviga su uno dei due scafi; l'equipaggio composto da timoniere e prodiere bilancia la spinta del vento con il proprio peso e regolando le vele. L'attrito si riduce notevolmente quando l'imbarcazione naviga su un solo scafo, consentendo velocit\u00e0 maggiori. Il Tornado \u00e8 dotato di albero regolabile e rotante, che non solo migliora notevolmente l'aerodinamica della randa sulla caduta di prua, ma consente di regolare la flessione dell'albero e la forma della randa per renderla piatta. Infatti a causa delle velocit\u00e0 raggiunte, il vento apparente che incide sulla vela \u00e8 di norma a velocit\u00e0 elevata e richiede una forma velica molto piatta.\nIl Tornado \u00e8 in grado di navigare a velocit\u00e0 fino a 30 nodi (56\u00a0km/h) in andature portanti e fino a 18 nodi (33\u00a0km/h) in andature di bolina. Il Tornado \u00e8 spesso indicato come la \"Formula 1 della vela\".\nScheda tecnica:\nIl piano velico originale:\nIl piano velico attuale (Tornado sport):"}
{"id": "103011", "revid": "966374", "url": "https://it.wikipedia.org/wiki?curid=103011", "title": "Serie C2 1993-1994", "text": "La Serie C2 1993-1994 \u00e8 stata la 16\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 12 settembre 1993 ed \u00e8 terminata il 26 giugno 1994.\nStagione.\nNovit\u00e0.\n\u00c8 il primo campionato dove si applica la regola dei tre punti per vittoria.\nAggiornamenti.\nA causa dei numerosi fallimenti nella serie superiore tutte le squadre provenienti dalla C1 furono ripescate (si tratta di , , , , e ). Inoltre il , nonostante il buon piazzamento nella stagione precedente decide, in difficili condizioni economiche, di abbandonare la categoria ed iscriversi in Eccellenza. Anche il decide di abbandonare la categoria ed iscriversi al Campionato Nazionale Dilettanti.\nIl invece \u00e8 stato ripescato in Serie C1 a completamento di organici.\nPer far fronte a questa imponente carenza di organici sono stare ripescate dalla Serie C2 della stagione precedente il , il , il , il e l'.\nDal Campionato Nazionale Dilettanti sono state invece ammesse il , il , il e l'.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103013", "revid": "125879815", "url": "https://it.wikipedia.org/wiki?curid=103013", "title": "Beirut", "text": "Beirut (: ; , \"Bayr\u016bt\"; in francese \"Beyrouth\"; nell'antichit\u00e0 anche \"Berito\", o \"Baruti\", ) \u00e8 una citt\u00e0 del Libano, capitale dello Stato nonch\u00e9 capoluogo dell'omonimo governatorato. Con ben abitanti nei propri confini amministrativi, \u00e8 la citt\u00e0 pi\u00f9 popolosa del paese vicino-orientale e con la sua area metropolitana racchiude circa un decimo della popolazione libanese.\nSecondo ritrovamenti archeologici, l'area di Beirut sarebbe stata abitata dal Pleistocene medio anche se la citt\u00e0 assunse una qualche importanza solo in epoca greca - divenendo nota come Laodicea di Fenicia - e romana. Essa fu successivamente contesa durante il Medioevo tra Arabi musulmani e i crociati cristiani venuti dall'Europa, venendo conquistata dagli Ottomani nel 1516. La citt\u00e0 rimase nell'impero fino alla sua dissoluzione, passando ai francesi con il Mandato del Grande Libano. Al termine della Seconda guerra mondiale la citt\u00e0 divenne capitale del neonato Libano.\nNonostante le gravi distruzioni causate dalla guerra civile (1975-1990), Beirut \u00e8 tornata a essere la principale piazza finanziaria, bancaria, assicurativa e commerciale del Vicino Oriente disponendo di importanti collegamenti con le citt\u00e0 siriane di Aleppo e Damasco. Grazie alla sua storia cosmopolita, la citt\u00e0 rappresenta inoltre un centro culturale e accademico di grande rilevanza, vantando la presenza di ben quattro universit\u00e0. Essa ospita inoltre la sede della Commissione economica e sociale per l'Asia Occidentale (ESCWA) nonch\u00e9 diversi uffici regionali per il mondo arabo dell'Organizzazione internazionale del lavoro e dell'UNESCO.\nGeografia fisica.\nTerritorio.\nBeirut \u00e8 una citt\u00e0 costiera situata nel bacino orientale del mar Mediterraneo, ai piedi della catena montuosa che attraversa il Libano. Essa si sviluppa su una piccola penisola leggermente collinare che si estende verso ovest nel mare e sulle colline verso sud-est.\nLa citt\u00e0 \u00e8 attraversata da un fiume omonimo.\nClima.\nIl clima di Beirut \u00e8 essenzialmente mediterraneo con inverni corti, piuttosto miti e frequentemente piovosi, mentre le estati sono lunghe e afose. Le temperature d'inverno sono mediamente intorno ai 14\u00a0\u00b0C mentre d'estate si arriva a pi\u00f9 di 30, con un'umidit\u00e0 che pu\u00f2 superare il 70%.\nOrigini del nome.\nIl toponimo Beirut \u00e8 una trascrizione dell'arabo Bayr\u016bt (\u0628\u064a\u0631\u0648\u062a) a sua volta derivato dal fenicio Berot/Birut (\ud802\udd01\ud802\udd13\ud802\udd15, Brt) che potrebbe corrispondere alla parola \"be'rot\", letteralmente \"i pozzi\" o \"le sorgenti d'acqua\". Nella prima menzione sulle lettere di Amarna la citt\u00e0 viene attestata con il nome di Biruta, venendo ellenizzato in B\u0113ryt\u00f3s () e latinizzato in Berytus.\nStoria.\nEt\u00e0 antica.\nL'area di Beirut fu intensamente abitata dal Pleistocene medio anche se le prime tracce di un insediamento vero e proprio risalgono all'et\u00e0 del bronzo. Come testimoniato da alcuni reperti la citt\u00e0, durante il Medio Regno, rientr\u00f2 nell'influenza dell'Egitto, venendo menzionata per la prima volta in una tavoletta cuneiforme delle lettere di Amarna.\nDurante il periodo di massima fioritura delle citt\u00e0-stato fenicie, Beirut rimase in una posizione di limitata importanza, all'ombra di Tiro, Sidone e Byblos.\nNel 140 a.C. la citt\u00e0 fu distrutta nel corso nella lotta per la successione al trono seleucide tra Diodoto Trifone e Antioco VII e venne presto ricostruita secondo un modello urbanistico prettamente ellenistico con il nome di \"Laodicea nella Fenicia\" (\u039b\u03b1\u03bf\u03b4\u03b9\u03ba\u03b5\u03b9\u03b1 \u03ae \u03c4\u03bf\u03c5 \u03a6\u03bf\u03b9\u03bd\u03af\u03ba\u03b7).\nBeirut acquis\u00ec crescente importanza durante il periodo romano, venendo innalzata al rango di colonia nel I secolo con il nome di \"Colonia Iulia Augusta Felix Berytus\". A partire dal III secolo, la citt\u00e0 si fregi\u00f2 del privilegio di ospitare la famosa Scuola di Diritto, che rivaleggi\u00f2 in fama con le scuole di Atene, Alessandria e Cesarea di Palestina e contribu\u00ec alla raccolta del materiale giurisprudenziale di diritto romano, giovandosi del lavoro di insigni giuristi come Papiniano e Ulpiano.\nNel 531, sotto il regno dell'Imperatore bizantino Giustiniano (527-565), la scuola venne scelta per contribuire all'elaborazione del Corpus iuris civilis, ma nel 551 Beirut fu sconvolta da un violento terremoto. La scuola fu spostata nella vicina Sidone e la citt\u00e0 cadde in un lungo periodo di declino, venendo infine conquistata dalle truppe islamiche nel 635.\nNel 1110 la citt\u00e0 fu conquistata dalle forze crociate, guidate contro la Citt\u00e0 Santa da Baldovino I e fu annessa al regno crociato di Gerusalemme immediatamente istituito, diventando la sede di una signoria all'interno del Principato di Galilea, ma un secolo circa dopo fu ripresa da \u1e62al\u0101\u1e25 al-D\u012bn ibn Ayy\u016bb (Saladino) nel 1187, dopo la battaglia di \u1e24a\u1e6d\u1e6d\u012bn. La citt\u00e0 fu riconquistata da Amalrico di Lusignano (in seguito re Amalrico II di Gerusalemme) nel 1194 e prosper\u00f2 economicamente, in particolare sotto la reggenza di Giovanni di Ibelin detto \"il vecchio signore di Beirut\" (1205-1236), una delle personalit\u00e0 pi\u00f9 influenti di \"Outremer\". Fu costruita in questo periodo la chiesa di San Giovanni Battista dei Cavalieri Ospitalieri, oggi moschea al-\u02bfUmar\u012b. Il periodo crociato si concluse solo il 31 luglio 1291 con la conquista mamelucca.\nLa dominazione ottomana.\nNel 1516 Beirut viene conquistata dagli Ottomani e in questo periodo l'economia si svilupp\u00f2, soprattutto grazie alle politiche dell'Emiro Fakhr al-D\u012bn, che aument\u00f2 gli scambi con diverse altre citt\u00e0 del Mediterraneo, in particolare con Venezia.\nA partire dal XVIII secolo le fortune di Beirut sono contrapposta a periodi meno favorevoli. L'emiro Bashir Shihab II intraprese anch'egli politiche economiche che favorirono la citt\u00e0. Allo stesso tempo per\u00f2, nel 1832, strinse un'alleanza con il figlio del Pasci\u00e0 ottomano ribelle d'Egitto Mehmet Ali, Ibr\u0101h\u012bm Pasci\u00e0.\nQuesto caus\u00f2 allarme all'interno dell'Impero ottomano e di diverse nazioni europee, in particolare del Regno Unito.\nNel 1840 Beirut viene bombardata e riconquistata da una flotta composta da austriaci, britannici e turchi.\nNegli anni che seguirono, la popolazione di Beirut crebbe molto per i traffici commerciali che si facevano intensi, arricchendo la citt\u00e0, e anche perch\u00e9 accolse molti profughi cristiano-maroniti che fuggirono da monti della regione dello Shuf e da Damasco dove erano stati perseguitati. Le truppe francesi, per proteggere i maroniti, entrarono in citt\u00e0.\nNel 1866 alcuni missionari siriani e americani fondarono il Syrian Protestant College che divenne l\"'American University of Beirut\", una delle universit\u00e0 pi\u00f9 prestigiose di tutto il Vicino Oriente.\nAllo scoppio della Prima guerra mondiale Beirut era ancora una citt\u00e0 dell'Impero ottomano e per questo motivo sub\u00ec l'embargo degli alleati che afflisse molto la popolazione. Durante questo periodo molto difficile per la citt\u00e0 (ci fu anche una grave carestia e un'epidemia di peste) i cittadini si rivoltarono contro i turchi. Coloro che scatenarono la rivolta furono per\u00f2 catturati e impiccati nell'odierna Piazza dei Martiri (Place des Martyrs).\nL'indipendenza.\nLa fine della Prima guerra mondiale comport\u00f2 anche la fine della dominazione turca su Beirut che pass\u00f2 sotto controllo francese nel mandato del \"Grande Libano\" che comprendeva anche la Siria.\nDurante la Seconda guerra mondiale, Beirut viene occupata dagli alleati che la utilizzarono come base per rifornimenti.\nDopo la guerra, nel 1946, i francesi lasciano Beirut che diventa la capitale dello Stato del Libano nato nel novembre 1943. Durante il 1948 Beirut accoglie molti profughi ebrei cacciati dai paesi arabi e il Libano diventa l'unico Stato arabo in cui la popolazione ebraica \u00e8 aumentata dopo la creazione dello Stato di Israele. Sempre nel 1948 a Beirut arrivarono molti profughi palestinesi.\nNel 1958 Beirut viene scossa da una prima guerra civile innescata dai richiami al , che si era rifugiato proprio nella capitale libanese. \nDopo un quinquennio di scontri, Beirut \u00e8 quasi totalmente rasa al suolo.\nFinita la guerra civile, con l'occupazione della FAD siriana dal 1991, a ci\u00f2 autorizzata dalla Lega Araba, \u00e8 stato avviato un imponente progetto di ricostruzione della citt\u00e0 con l'intento di rendere nuovamente Beirut capitale finanziaria e dei divertimenti del mondo arabo. Promotore di questo progetto \u00e8 stato l'ex Primo ministro Raf\u012bq al-\u1e24ar\u012br\u012b.\nGli anni 2000.\nIl 14 febbraio 2005 Raf\u012bq al-\u1e24ar\u012br\u012b muore a causa di un attentato che uccise altre 22 persone. Il fatto suscit\u00f2 un tale clamore che spinse migliaia di persone a scendere in piazza per protestare pacificamente contro la presenza siriana in Libano e chiedendo che questo contingente si ritirasse, cosa che in effetti \u00e8 avvenuta. Questo episodio \u00e8 stato chiamato la rivoluzione dei cedri.\nNell'estate del 2006 i quartieri a sud di Beirut (a maggioranza sciita) e l'aeroporto vengono bombardati dall'esercito israeliano durante la guerra del Libano.\nNel maggio-giugno 2008 Beirut vive nuovamente il clima della guerra civile. Hezbollah, in seguito ad alcune azioni intraprese dal governo di Fouad Siniora, diede il via ad una protesta molto violenta bloccando strade, incendiando materiali e scontrandosi con i miliziani cristiani. Nel giro di poco tempo il partito sciita conquist\u00f2 la parte islamica di Beirut (Beirut ovest). Dopo questa prova di forza, che fece diversi morti, Hezbollah consegn\u00f2 la citt\u00e0 all'esercito libanese e decise di ritirarsi. Bisogna notare che la parte sciita in Libano \u00e8 cresciuta enormemente in termini demografici rispetto al resto della popolazione, ma non \u00e8 cresciuta altrettanto la sua rappresentanza politica nel paese.\nIl 4 agosto 2020 Beirut \u00e8 stata luogo di due violentissime esplosioni nei pressi del porto, di cui la pi\u00f9 violenta ha causato oltre 220 morti e 7000 feriti.\nLa causa \u00e8 stata attribuita all'esplosione di un deposito di nitrato di ammonio di oltre 2750 tonnellate (equivalenti ad approssimativamente un chilotone di TNT) avvenuta a causa di un incendio.\nCentro di Beirut.\nIl centro di Beirut usc\u00ec letteralmente devastato dalla guerra civile. Nel 1992 il primo ministro Rafiq Hariri, per riportare prestigio alla capitale e anche a tutto il Libano, diede vita a una delle pi\u00f9 grandi opere di ricostruzione mai viste.\nPer fare questo venne fondata la \"Societ\u00e0 libanese per lo sviluppo e la ricostruzione del quartiere centrale di Beirut\", meglio conosciuta come \"Solidere\" acronimo di Societ\u00e9 libanaise de reconstruction.\nQuesta era (ed \u00e8 ancora) una societ\u00e0 quotata anche in borsa e la maggior parte delle azioni apparteneva ai vecchi proprietari degli immobili. L'attuazione del progetto non fu semplice a causa di numerosi problemi legali e critiche nei confronti del premier, accusato di possedere la maggior parte delle azioni e quindi di aver scatenato un conflitto d'interessi.\nMolti accusarono \"Solidere\" di non aver rispettato i patti con gli archeologi (tutta la zona era ricchissima di reperti) e di aver dato un'impronta troppo occidentale ai palazzi ma, nonostante tutto, il centro di Beirut \u00e8 una delle zone pi\u00f9 visitate della citt\u00e0, grazie ai lussuosi ristoranti e all'atmosfera pi\u00f9 tranquilla rispetto al resto della capitale, dove il traffico automobilistico si pu\u00f2 definire come minimo opprimente. Il centro di Beirut \u00e8 costantemente presidiato dall'esercito, dalle forze di polizia, e da squadre di sicurezza private.\nMonumenti e luoghi d'interesse.\nLa parte storica di Beirut ha subito danni enormi durante gli anni della guerra civile, causati sia dalle varie milizie che si affrontavano all'interno della citt\u00e0, sia dall'esercito israeliano. In particolar modo nel 1982 l'esercito di Israele effettu\u00f2 un bombardamento durissimo su tutta la citt\u00e0.\nNonostante questo, a Beirut rimangono ancora diversi luoghi interessanti, molti palazzi del periodo ottomano sono stati restaurati e alcune zone conservano ancora l'impronta di quella che era la citt\u00e0 vecchia con diverse piccole vie, come nei quartieri cristiani di Ashrafiyye e di Gemmayzeh.\nInteressante \u00e8 anche passeggiare nel centro e trovarsi di fronte a palazzi completamente restaurati e altri ancora crivellati di pallottole. Attorno a Beirut ci sono dei campi profughi abitati dai rifugiati palestinesi trasferitisi in Libano negli anni 1948 e 1967 e teatro, durante la guerra civile, di molti atti di violenza tra cui il famoso massacro di Sabra e Shatila.\nSociet\u00e0.\nLe confessioni religiose.\nBeirut \u00e8 da sempre una citt\u00e0 plurireligiosa. Le due fedi pi\u00f9 importanti sono quella cristiana e quella musulmana, oltre a una piccola minoranza drusa.\nI pi\u00f9 numerosi tra i musulmani sono i sunniti e gli sciiti (prevalenti). Vi sono anche esponenti della corrente ismailita e di quella alawita. \nStoricamente, a Beirut tra i cristiani prevalgono i greco ortodossi, a differenza delle regioni interne del Monte Libano, in cui prevalgono i maroniti. Altre confessioni cristiane presenti nella citt\u00e0 sono gli armeni della Chiesa apostolica, gli armeno-cattolici, i melchiti, i siriaco-ortodossi, i siriaco-cattolici, i protestanti, i cattolici di rito latino, e i caldei.\nA seguito della guerra civile libanese, Beirut \u00e8 stata divisa in due parti: una parte orientale, quasi esclusivamente cristiana, e una parte occidentale, in maggioranza musulmana (seppure con alcune comunit\u00e0 cristiane al proprio interno).\nLa geografia della citt\u00e0 rimane ancora, dopo molti anni dalla fine della guerra civile, in buona parte segregata simbolicamente su base religiosa.\nAttualmente sono rimasti pochissimi ebrei libanesi a Beirut: le stime parlano di un centinaio di residenti fissi. Molti sono fuggiti a causa della guerra civile che devast\u00f2 il Libano dal 1975 al 1990 ma il vero motivo che spinse la comunit\u00e0 ebraica ad allontanarsi dal Libano fu l'invasione da parte di Israele nel 1982, con la cosiddetta operazione militare \"Pace in Galilea\". Da quel giorno gli ebrei sono visti sempre con diffidenza, dal momento che si tende a credere che molti problemi del Libano siano causati da Israele.\nI primi ebrei raggiunsero Beirut per sfuggire alle persecuzioni che subirono in Spagna a partire dal 1492, da allora il numero crebbe. Subito dopo la guerra arabo-israeliana del 1948, molte famiglie ebraiche si trasferirono da diverse citt\u00e0 del Vicino Oriente a Beirut, dove l'atmosfera risultava pi\u00f9 tollerante e liberale. Wadi Abu Jamil era il quartiere ebraico di Beirut. Nella citt\u00e0 si contavano migliaia persone di fede ebraica, con scuole e sinagoghe.\nTra il marzo e l'aprile del 2008, l'organizzazione che sta ricostruendo il centro della capitale libanese ha affermato che la sinagoga di Beirut, la \"Maghen Abraham\", dopo anni di incurie e abbandono sar\u00e0 restaurata.\nCultura.\nBeirut \u00e8 considerata una delle capitali culturali pi\u00f9 importanti di tutto il medioriente.\nQuesto grazie soprattutto alla tolleranza dei propri abitanti che ha permesso, nel corso dei secoli, alle varie etnie e gruppi religiosi di stabilirsi e svilupparsi.\nLe attivit\u00e0 culturali, come molti altri aspetti, si bloccarono durante gli anni della guerra civile.\nNel 1999 Beirut \u00e8 stata eletta Capitale araba della cultura.\nBeirut \u00e8 sede di molte universit\u00e0 e non mancano i musei, i centri culturali, le gallerie e i festival artistici. \u00c8 sicuramente una citt\u00e0 di respiro internazionale, nei fatti e nell'immaginario collettivo di tutto l'occidente.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Rafic al-Hariri.\nSport.\nBeirut, insieme a Sidone e Tripoli ha ospitato la Coppa d'Asia del 2000. Sono due gli stadi di Beirut: lo Sports City Camille Chamoun e lo Stadio Municipale di Beirut.\nSei squadre di calcio della Premier League Libanese 2018\u201319 hanno sede a Beirut: Nejmeh, Al-Ansar, Al-Ahed, Safa Beirut, Racing Beirut e Shabab Al-Sahel.\nDue squadre di pallacanestro hanno sede a Beirut: Al-Riyadi e Al Hikma. Entrambe giocano nella massima serie del Campionato di Pallacanestro Libanese.\nAltri eventi sportivi che si svolgono a Beirut sono: Maratona di Beirut, corse di cavalli all'Ippodromo di Beirut, tornei di Golf e Tennis che si svolgono nel Golf Club del Libano.\nRecentemente Beirut ha preso parte anche al Campionato di Rugby Libanese che si svolge nella citt\u00e0 con tre squadre a rappresentarla.\nBibliografia.\nPer maggiori riferimenti bibliografici si rimanda alla voce Libano.\nCollegamenti esterni.\nIstituzioni pubbliche e internazionali\nRelazioni bilaterali\nCultura\nStoria e societ\u00e0"}
{"id": "103014", "revid": "2216459", "url": "https://it.wikipedia.org/wiki?curid=103014", "title": "Lista di teatri d'opera", "text": "Il teatro d'opera \u00e8 l'edificio deputato alle rappresentazioni teatrali in musica (opera, operetta, musical). L'Italia con i suoi ben 62 teatri dell'opera, \u00e8 la nazione con pi\u00f9 teatri al mondo."}
{"id": "103015", "revid": "1870933", "url": "https://it.wikipedia.org/wiki?curid=103015", "title": "Gianluigi Buffon", "text": "Da molti considerato il miglior portiere della storia del calcio, si \u00e8 laureato campione del mondo nel 2006 e vicecampione d'Europa nel 2012 con la nazionale italiana.\nCon i club ha vinto dieci campionati di Serie A \u2014 record assoluto \u2014, uno di Serie B, sei Coppe Italia, sette Supercoppe italiane, una Coppa UEFA, un campionato di Ligue 1 e una Supercoppa di Francia. Con la nazionale italiana, di cui detiene il record di presenze (176), \u00e8 stato campione del mondo nel 2006 e vicecampione d'Europa nel 2012, partecipando a cinque Mondiali (primato condiviso con Antonio Carbajal, Rafael M\u00e1rquez e Lothar Matth\u00e4us), quattro Europei e due Confederations Cup. Prima di entrare nel giro della nazionale maggiore ha vinto un Europeo di categoria con l'Under-21 nel 1996, e nello stesso anno ha preso parte ai Giochi olimpici.\nDetiene il record di imbattibilit\u00e0 nella Serie A a \"girone unico\", avendo mantenuto la sua porta inviolata per 974 minuti nella stagione 2015-2016. \u00c8 il giocatore con pi\u00f9 apparizioni nella storia della Serie A, nonch\u00e9 quello che ha giocato pi\u00f9 partite nel massimo campionato italiano con la maglia della ; insieme a Paolo Maldini, \u00e8 inoltre uno dei due calciatori italiani ad aver superato le 1000 presenze in carriera. Figura poi al secondo posto tra i giocatori pi\u00f9 anziani ad aver disputato un incontro nella massima serie italiana, dietro solo a Marco Ballotta, e al secondo posto anche per quanto riguarda la Champions League, dietro lo stesso Ballotta.\nNel 2006 \u00e8 stato premiato dalla FIFA come miglior portiere del Mondiale e si \u00e8 classificato secondo \u2014 dietro il connazionale Fabio Cannavaro \u2014 nella classifica del Pallone d'oro, premio al quale \u00e8 stato candidato in diverse altre occasioni. Nel 2003, la UEFA lo ha premiato con il titolo di miglior portiere e, unico caso tra i giocatori del suo ruolo, miglior giocatore della stagione. Tra il 2003 e il 2017 \u00e8 stato eletto cinque volte \"Portiere dell'anno\" dall'IFFHS, record condiviso con Iker Casillas; altre sei volte, tra il 2008 e il 2016, ha ottenuto il secondo posto. Sempre dall'IFFHS \u00e8 stato premiato come miglior portiere del decennio 2000-2010, del quarto di secolo 1987-2011 e del XXI secolo (prendendo per\u00f2 solo in considerazione i risultati ottenuti dal 2001 al 2011). Nel 2009 \u00e8 stato inserito nella \"squadra ideale del decennio\" dal \"Sun\", mentre nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi, selezionata da Pel\u00e9 e dalla FIFA in occasione delle celebrazioni del centenario della federazione. Nel 2016, a Monte Carlo, \u00e8 stato premiato con il Golden Foot, diventando il primo portiere nella storia a ricevere tale riconoscimento.\nBiografia.\nBuffon nasce a Carrara, in Toscana, anche se di origine friulana, di Latisana, in una famiglia di sportivi: la madre Maria Stella Masocco \u00e8 stata tre volte campionessa italiana di getto del peso e lancio del disco, lo zio Dante Masocco ha giocato a livello nazionale e nella Serie A1 di pallacanestro, il padre Adriano ha militato nella nazionale di getto del peso e le sorelle Guendalina e Veronica sono state pallavoliste affermate. \u00c8 parente di Lorenzo Buffon, portiere di , , , e della nazionale: Lorenzo \u00e8 cugino di secondo grado del nonno di Gianluigi.\nNonostante fin da bambino sia stato tifoso del Genoa, dalla stagione 2002\u20132003 porta scritto sui guanti l'acronimo \"C.U.I.T.\", che significa \"Commando Ultr\u00e0 Indian Trips\", ovvero il nome di un gruppo di tifosi ultras della , di cui era azionista. Possiede un ristorante nel centro della citt\u00e0 di Pistoia, intitolato \"Zerosei\", e lo stabilimento balneare \"La Romanina\" in localit\u00e0 Ronchi.\nFra il dicembre del 2003 e il giugno 2004 Buffon ha sofferto di depressione. Nella sua autobiografia affermer\u00e0 di essersi ripreso prima del .\n\u00c8 stato opinionista fisso nel programma di Darwin Pastorin, \"Le partite non finiscono mai\", tra il settembre 2006 e il maggio 2007.\nIl 14 novembre 2008 esce \"Numero 1\", testo autobiografico scritto con Roberto Perrone, in cui Buffon viene definito nell'introduzione \u00abil pi\u00f9 grande portiere del mondo, uno dei quattro o cinque che resteranno per sempre nell'immaginario mondiale del football\u00bb.\nIl 16 luglio 2010 \u00e8 diventato socio azionario della , squadra della sua citt\u00e0 natale, acquisendo il 50% della propriet\u00e0 assieme a Cristiano Lucarelli e Maurizio Mian. Il 10 giugno 2011 acquisisce il 20% delle quote azionarie della societ\u00e0, per poi diventarne unico azionista l'anno successivo.\nIl 30 maggio 2011 \u00e8 entrato a far parte del Consiglio di amministrazione di Zucchi con una quota del 19,4%. Nel luglio 2011 la CONSOB lo multa per un ammontare di circa euro \u00abper non avere dato conto di avere superato le soglie rilevanti del 2%, del 5% e poi 10% nel capitale di Zucchi\u00bb. Nel 2014 acquisisce il 56% delle azioni, diventandone azionista di maggioranza. Quest'operazione ha destato qualche perplessit\u00e0 da parte dei media, essendo essa uno degli sponsor della FIGC.\nIl 16 giugno 2011 si sposa con la showgirl ceca Alena \u0160eredov\u00e1. Da lei ha avuto due figli: Louis Thomas, nato il 28 dicembre 2007, il cui secondo nome \u00e8 stato scelto in onore del suo idolo sportivo, il portiere del Thomas N'Kono, e David Lee, nato il 31 ottobre 2009. La coppia si \u00e8 separata nel 2014. In seguito si \u00e8 legato sentimentalmente alla giornalista di Sky Ilaria D'Amico, con la quale, il 6 gennaio 2016, ha avuto il suo terzo figlio, Leopoldo Mattia.\nIl 7 maggio 2012 \u00e8 stato eletto vicepresidente dell'Associazione Italiana Calciatori, prima volta per un giocatore in attivit\u00e0. Il 6 luglio dello stesso anno \u00e8 divenuto l'azionista unico della Carrarese, tramite la societ\u00e0 Buffon &amp; co.\nPubblicit\u00e0.\nNell'estate 2009 viene ingaggiato come testimonial dalla \"poker room online\" PokerStars. Nell'ottobre 2011, si ritrova assieme ad Eleonora Abbagnato, in uno spot pubblicitario per Ferrarelle. Diversi anni dopo, nel 2016, subentra a Rocco Siffredi come \"testimonial pubblicitario\" di Amica Chips; mentre nel 2018 tocca alla Birra Moretti, che lancia con la sua immagine, una campagna multimediale chiamata, \"Fai ridere Gigi Buffon\".\nTorna come testimonial nel 2019, assieme alla calciatrice juventina Sara Gama, per l'azienda Head &amp; Shoulders.\nControversie.\nDurante la sua militanza nel Parma, il giocatore fu al centro di controversie circa l'ostentazione di simboli riconducibili all'estrema destra. Il primo caso risale al 26 settembre 1999 quando, durante una partita casalinga contro la , esib\u00ec sulla sua divisa da gioco la scritta a pennarello \"Boia chi molla\", motto di stampo fascista: pur scusandosi pubblicamente per il fatto \u2014 \u00absono ignorante di queste cose, venivamo da una batosta e volevo semplicemente dire di non mollare\u00bb, dichiar\u00f2 nella circostanza \u2014, venne deferito dal presidente della Federcalcio, Luciano Nizzola, e multato per 5 milioni di lire.\nUn anno pi\u00f9 tardi, prima dell'inizio del campionato 2000-01, l'estremo difensore scelse inizialmente l'88 come numero di maglia, poich\u00e9 costituito da quattro \"palle\", simbolo della rinascita dopo l'infortunio che gli aveva impedito di partecipare all'Europeo 2000. Tuttavia il gesto suscit\u00f2 le polemiche di varie associazioni, tra cui il responsabile dello sport della comunit\u00e0 ebraica di Roma, Vittorio Pavoncello, a causa del fatto che tale numero richiamasse, in ambito neonazista, il saluto hitleriano (\"Heil Hitler\", essendo la H l'ottava lettera dell'alfabeto): scoperto anche questo richiamo reazionario, il portiere decise di ripiegare sul 77 onde evitare possibili strumentalizzazioni. In quello stesso periodo, si iscrisse alla facolt\u00e0 di giurisprudenza dell'Universit\u00e0 di Parma presentando un falso diploma di ragioneria: inizialmente a rischio di reclusione, patteggi\u00f2 una sanzione pari a 6 milioni di lire.\nNel maggio 2006, a ridosso dello scoppio di Calciopoli, risult\u00f2 tra gli indagati in un giro di scommesse clandestine, circostanza che avrebbe potuto comportare una squalifica; dichiaratosi estraneo ai fatti, nel dicembre dello stesso anno, dopo ulteriori indagini, fu prosciolto dalle accuse. In occasione dei festeggiamenti al Circo Massimo per la vittoria del , esib\u00ec distrattamente uno striscione \u2014 ricevuto dalla folla \u2014 su cui campeggiavano la scritta \u00abFieri di essere italiani\u00bb e una croce celtica.\nCaratteristiche tecniche.\nPortiere di grande carisma e temperamento, abbina a un ottimo senso della posizione eccellenti doti tecniche, fisiche e atletiche, che gli consentono di destreggiarsi con efficacia nelle parate in tuffo e nelle uscite alte; in quest'ultimo gesto tecnico, pur essendo dotato di una buona presa, \u00e8 solito preferire la respinta, indirizzando il pallone verso il compagno meglio piazzato. Molto abile anche nelle uscite basse, col passare del tempo ha tuttavia ridotto la frequenza di questo genere di interventi. Talento originariamente \u00abistintivo e frenetico\u00bb, ha palesato negli anni una progressiva maturazione sul piano caratteriale e tecnico, affermandosi come portiere calmo, essenziale e di grande longevit\u00e0 sportiva.\nNonostante la statura elevata, possiede ottimi riflessi e notevole agilit\u00e0; si distingue, inoltre, per la costanza di rendimento, la concentrazione, il buon rinvio col piede destro e l'ottimo controllo di palla, che all'occorrenza sfrutta per eludere il pressing dell'avversario: propensione, quest'ultima, manifestata soprattutto in giovane et\u00e0, dapprima con una certa avventatezza e successivamente con pi\u00f9 prudenza. Non manca nel suo repertorio l'abilit\u00e0 nel parare i calci di rigore: nel corso della sua carriera ha neutralizzato numerosi tiri dal dischetto, alcuni dei quali in circostanze decisive.\nCarriera.\nClub.\nGli inizi, Parma.\nInizia nella scuola calcio Canaletto, una societ\u00e0 di calcio dilettantistica della Spezia. Passato nella categoria pulcini, torna a Carrara per giocare nel Perticata, altra formazione dilettantistica. A 12 anni passa al Bonascola, squadra della sua citt\u00e0 natale.\nAll'et\u00e0 di 13 anni, il 13 giugno 1991, viene acquistato dal Parma per 15 milioni di lire pagabili in due anni. Dopo gli inizi da centrocampista, gioc\u00f2 tra i pali a 14 anni per sopperire all'assenza di entrambi i portieri, infortunati. Da quel momento mantenne pressoch\u00e9 stabilmente la posizione di estremo difensore, ispirato \u2014 come da lui rivelato negli anni seguenti \u2014 dal camerunense N'Kono. In gialloblu, \u00e8 cresciuto calcisticamente grazie alla guida di Ermes Fulgoni (preparatore dei portieri, ritenuto un maestro dallo stesso Buffon) e Villiam Vecchi.\nA causa dell'infortunio del titolare Luca Bucci, l'allenatore Nevio Scala aggreg\u00f2 il portiere (ancora minorenne) alla prima squadra poich\u00e9 impressionato dalle sue qualit\u00e0. Esord\u00ec in Serie A il 19 novembre 1995, nella partita contro il Milan terminata senza gol. Il giovane portiere figur\u00f2 tra i migliori in campo. La domenica seguente, nella gara con la Juventus, incass\u00f2 la sua prima rete da Ciro Ferrara: l'incontro si concluse 1-1. Il 24 settembre 1996 debutt\u00f2 nelle coppe continentali, giocando contro il Vitoria Guimaraes in Coppa UEFA: i portoghesi vinsero per 2-0, eliminando i ducali dal torneo.\nNella stagione 1996-97 diviene titolare della squadra parmense, raggiungendo il secondo posto in campionato. Con la formazione emiliana milita fino al 2001, venendo soprannominato \"Superman\" e aggiudicandosi tre trofei. Nel 1999 i ducali vinsero la Coppa UEFA, la Coppa Italia e la Supercoppa italiana.\nJuventus.\n2001-2011.\nDopo aver perfezionato l'acquisto di Lilian Thuram dal Parma, il 3 luglio 2001, sempre dagli emiliani, la Juventus acquista Buffon per 75 miliardi di lire pi\u00f9 la cessione a titolo definitivo di Jonathan Bachini, valutato 30 miliardi; Buffon diviene cos\u00ec l'acquisto pi\u00f9 oneroso nella storia della societ\u00e0 bianconera (primato mantenuto fino al 2016, anno in cui la Juventus acquister\u00e0 Gonzalo Higua\u00edn dal per 90 milioni di euro), nonch\u00e9 il calciatore italiano e il portiere pi\u00f9 costoso di sempre (record, quest'ultimo, battuto nel 2018 con i trasferimenti di Alisson Becker al e di Kepa Arrizabalaga al , rispettivamente per 75 e 80 milioni di euro).\nNella sua prima stagione in bianconero, dopo un avvio incerto, incrementa il proprio rendimento e vince lo scudetto, il primo della carriera, con un sorpasso all'Inter all'ultima giornata. Nel 2002-2003 vince la Supercoppa italiana e un altro scudetto, perdendo ai tiri di rigore la Champions League nella finalissima contro il Milan: gi\u00e0 protagonista di un rigore respinto a Lu\u00eds Figo nella semifinale contro il , nell'ultimo atto del torneo compie una difficile parata su Filippo Inzaghi \u2014 annoverata dallo stesso Buffon tra le pi\u00f9 belle della sua carriera \u2014 e neutralizza i rigori di Clarence Seedorf e K'akhaber K'aladze, ma il suo avversario Dida ne para tre e la coppa va al Milan, che vince per 3-2. Quell'anno viene premiato dalla UEFA come miglior giocatore della stagione: nessun portiere aveva mai ricevuto questo riconoscimento.\nVinta ai rigori la Supercoppa italiana 2003 contro il Milan \u2014 decisiva la parata di Buffon sul tiro di Cristian Brocchi \u2014, nella stagione 2003-2004 la Juventus si classifica terza in campionato.\nNelle stagioni 2004-2005 e 2005-2006, con Fabio Capello in panchina, Buffon vince rispettivamente il terzo e il quarto scudetto della sua carriera, in seguito revocati per le vicende di \"Calciopoli\". Nella prima parte della stagione 2005-2006, \u00e8 costretto a stare lontano dai campi da gioco per un infortunio alla spalla occorso dopo uno scontro con il rossonero Kak\u00e1 nel Trofeo Berlusconi. Il Milan ceder\u00e0 il portiere Christian Abbiati in prestito gratuito per \"risarcire\" la Juventus. Retrocesso in Serie B nel 2006, decide di continuare la sua avventura con la societ\u00e0 piemontese: per questo motivo, nel mese di novembre, la Juventus lo ringrazier\u00e0 acquistando una pagina di ognuno dei tre quotidiani sportivi nazionali (\"Corriere dello Sport\", \"La Gazzetta dello Sport\", \"Tuttosport\"), pubblicandovi queste parole: \u00abLa tua maglia dice chi sei. La societ\u00e0, i compagni, i tifosi e i partner ringraziano Gigi Buffon per essere ancora e sempre il loro numero uno\u00bb. Frattanto, al terzo turno della Coppa Italia 2006-2007, Buffon si incarica di calciare il primo \"penalty\" della gara contro il decisa ai tiri di rigore, sbagliandolo; in seguito ne parer\u00e0 due, senza riuscire a evitare la sconfitta e l'eliminazione della propria squadra. Il 18 novembre, durante il match esterno contro l' conclusosi 1-1, riceve la sua prima espulsione in carriera per un fallo su Nicola Ferrari.\nA fine stagione la Juventus si classifica al primo posto nonostante la penalizzazione, ritrovando la Serie A.\nDurante la stagione 2007-2008 Buffon inizia a soffrire di acciacchi fisici, che lo affliggeranno anche nelle due stagioni successive, costringendolo a saltare diversi incontri. Per la Juventus sono anni altalenanti: dopo un terzo e un secondo posto ottenuti nelle stagioni 2007-2008 e 2008-2009, le due annate successive vedono i bianconeri classificarsi settimi.\n2011-2018.\nL'arrivo di Antonio Conte sulla panchina della Juventus coincide con il ritorno ad alti livelli della squadra torinese, che dal 2012 al 2014 si aggiudica tre scudetti consecutivi e due Supercoppe italiane. Divenuto capitano nel 2012 in seguito all'addio di Alessandro Del Piero, nel campionato 2013-14 mantiene la sua porta inviolata per 745' stabilendo \u2014 oltrech\u00e9 un record personale \u2014 la sesta miglior prestazione di tutti i tempi in Serie A.\nTerminato il ciclo di Conte, sostituito da Massimiliano Allegri nella stagione 2014-2015, la Juventus non riesce a vincere la terza Supercoppa italiana di fila, persa ai rigori contro il Napoli, ma conquista il quarto scudetto consecutivo, seguito dalla Coppa Italia (competizione in cui Buffon non scende mai in campo, sostituito da Storari). Nello stesso anno giunge in finale di Champions League contro il , perdendo per 3-1 nonostante la buona prova di Buffon. Al termine della competizione, l'estremo difensore viene inserito nella squadra ideale dell'edizione 2014-2015.\nL'8 agosto 2015, con la vittoria per 2-0 sulla Lazio, vince la quinta Supercoppa italiana con la Juventus e la sesta personale, raggiungendo Dejan Stankovi\u0107 nella speciale classifica di trofei vinti (6). Il 12 agosto si \u00e8 classificato al quarto posto dell'UEFA Best Player in Europe Award. Il 21 ottobre, nella partita casalinga di Champions League pareggiata 0-0 contro il , supera Alessandro Del Piero al primo posto della classifica dei minuti giocati con la Juventus. A partire dal 64' di Sampdoria-Juventus (1-2) del 10 gennaio 2016, in cui subisce una rete da Antonio Cassano, \u00e8 protagonista di un lungo periodo di inviolabilit\u00e0, che lo porta a stabilire due record: l'11 marzo, a seguito della vittoria per 1-0 contro il , diventa il portiere con la pi\u00f9 lunga striscia di imbattibilit\u00e0 in Serie A nella storia della Juventus, superando il precedente primato di Dino Zoff; il 20 marzo, in Torino-Juventus, batte anche il record assoluto della massima serie (stabilito da Sebastiano Rossi nel 1994), migliorandolo fino a 974 minuti, quando subisce su rigore il gol di Andrea Belotti. Vince il campionato alla trentacinquesima giornata, grazie alla vittoria conseguita contro la per 1-2 (nella quale, nel finale, risulta decisivo ai fini del risultato parando un rigore a Nikola Kalini\u0107) e alla sconfitta del secondo in classifica per 1-0 nella trasferta di , nel posticipo giocato il luned\u00ec pomeriggio. Il 21 maggio, pur non scendendo in campo durante la partita (cos\u00ec come durante tutta la competizione, sostituito da Neto), vince la seconda Coppa Italia consecutiva con la , la terza personale.\nL'11 ottobre 2016 si aggiudica la 14\u00aa edizione del Golden Foot; nello stesso mese viene inserito dalla testata francese \"France Football\" fra i 30 candidati alla vittoria del Pallone d'oro. Il 2 novembre, nel pareggio casalingo contro il Lione (1-1), raggiunge quota 100 presenze in Champions League (escluse le presenze nei turni preliminari). Il 23 dicembre disputa la finale di Supercoppa italiana 2016 contro il , in cui i rossoneri si impongono ai tiri di rigore. L'8 aprile 2017, nella gara di ritorno contro il , tocca quota 616 presenze in Serie A, superando Javier Zanetti al secondo posto della classifica dei calciatori con pi\u00f9 partite disputate nel massimo campionato italiano. Alla fine di maggio mette in bacheca sia la Coppa Italia (non giocando nessuna gara della manifestazione) che il sesto campionato di fila. Non riesce invece l'affermazione europea in Champions League, dove la Juventus esce sconfitta in finale contro il , vittorioso per 1-4; per Buffon si tratta della terza finale di Champions League persa, dopo i precedenti del 2003 contro il e 2015 contro il . L'estremo difensore bianconero viene comunque premiato come miglior portiere del torneo continentale e, per la quinta volta in carriera, come \"Miglior portiere dell'anno IFFHS\"; giunge inoltre 4\u00ba nella corsa al Pallone d'oro, ottenendo il suo miglior piazzamento dopo il secondo posto del 2006.\nNella sua diciassettesima stagione in maglia bianconera, in cui si alterna a difesa della porta con il neoacquisto Wojciech Szcz\u0119sny, conquista rispettivamente la quarta Coppa Italia e il settimo scudetto di fila: Buffon, insieme ai compagni di squadra Barzagli, Chiellini, Lichtsteiner e Marchisio, \u00e8 tra i 5 \"eptacampioni\" d'Italia di questo ciclo juventino. Il cammino in Champions League si interrompe ai quarti di finale contro il : nei minuti conclusivi della gara di ritorno, a seguito di un rigore assegnato agli spagnoli, poi rivelatosi decisivo, Buffon verr\u00e0 espulso per proteste e, dopo aver apertamente criticato la direzione arbitrale nel post partita, subir\u00e0 una squalifica di tre giornate.\nIn scadenza di contratto, il 19 maggio 2018 in occasione dell'ultima gara di campionato contro il gioca l'ultima partita in maglia bianconera, prima di svincolarsi dal club torinese il 1\u00ba luglio seguente, sancendo di fatto la promozione di Szcz\u0119sny a nuovo \"numero uno\" bianconero.\nParis Saint-Germain.\nIl 6 luglio 2018, a 40 anni, viene ingaggiato a parametro zero dai francesi del . Nel corso della stagione si alterna con l'altro portiere, il francese Alphonse Areola. Fa il suo esordio ufficiale con la maglia dei parigini il 4 agosto 2018 nella Supercoppa di Francia, vinta ai danni del (4-0); il successivo 6 novembre debutta in Champions League con i parigini, nella trasferta contro il Napoli (1-1), dopo aver scontato i tre turni di squalifica comminatagli dall'UEFA in seguito alle dichiarazioni al termine della partita Real Madrid-Juventus del precedente 11 aprile. Suo malgrado, un errore dello stesso Buffon contribuisce all'eliminazione dei parigini dalla competizione continentale, agli ottavi di finale, per mano del che vince 3-1 la gara di ritorno al Parco dei Principi, ribaltando lo 0-2 dell'andata.\nRitorno alla Juventus.\nSul finire della stagione il portiere, in scadenza di contratto, annuncia la decisione di non proseguire il rapporto con il club francese e, una volta svincolatosi, il 4 luglio 2019 fa ritorno dopo appena un anno alla . La scelta dell'insolita maglia numero 77, gi\u00e0 indossata ai tempi del , esplicita il ruolo di \"dodicesimo\" alle spalle del titolare designato Szcz\u0119sny.\nFa il suo secondo esordio con i \"bianconeri\" il 21 settembre 2019 nella vittoria casalinga contro il (2-1). Il 28 settembre successivo in occasione della partita contro la raggiunge la 903\u00aa partita con squadre di club, superando il precedente primato appartenuto a Paolo Maldini. Il 12 novembre, disputando all'et\u00e0 di 41 anni, 10 mesi e 13 giorni la partita di Champions League contro il , diventa il secondo giocatore pi\u00f9 anziano a essere sceso in campo in tale competizione, alle spalle del solo Marco Ballotta. Il 18 dicembre, contro la Sampdoria (battuta 1-2), diventa il giocatore con pi\u00f9 presenze in Serie A nella storia della Juventus, superando le 478 apparizioni di Alessandro Del Piero. Il 4 luglio 2020, in occasione del derby vinto 4-1 contro il , tocca quota 648 presenze in A superando l'ex primatista, Paolo Maldini, per presenze nella massima serie.\nL'8 dicembre 2020 grazie alla presenza contro il Barcellona stabilisce un nuovo record, diventando l'unico giocatore della storia della Coppa dei Campioni/Champions League ad avere almeno una presenza in quattro decenni consecutivi.\nL'11 maggio 2021 annuncia la sua decisione di lasciare definitivamente la Juventus a fine stagione. Il giorno seguente, nella partita contro il Sassuolo, all'et\u00e0 di 43 anni e 104 giorni diventa il portiere pi\u00f9 anziano della storia della Serie A a parare un calcio di rigore; mentre il 19 maggio vincendo per la sesta volta la Coppa Italia (quinta volta con i \"bianconeri\") eguaglia Roberto Mancini per numero di vittorie nella competizione.\nRitorno al Parma.\nDopo la scelta di non rinnovare il contratto in scadenza con la Juventus, il 17 giugno 2021 viene annunciato il suo ritorno al , a vent'anni di distanza dalla fine della sua prima esperienza con il club emiliano. Il 20 agosto seguente, 7369 giorni dopo l'ultima gara con i \"crociati\", compie il secondo debutto giocando la gara di Serie B pareggiata per 2-2 contro il ; mentre dalla gara successiva eredita la fascia da capitano dall\u2019uscente Gagliolo. \nIl 19 novembre successivo, in occasione dell'anniversario del primo esordio con la maglia del Parma, viene celebrato con una riproduzione in chiave moderna della maglia usata in quella partita, indossandola poi per la gara contro il del 21 novembre. Invece il 5 febbraio 2022 in occasione del pareggio per 0-0 contro il , stabilisce un nuovo record diventando il primo portiere a raggiungere quota 500 \"clean sheet\". \nIl 28 febbraio successivo rinnova con i ducali fino al 2024.\nNazionale.\nGioca in tutte le rappresentative giovanili italiane dall'Under-15 all'Under-23. Gioca l'Europeo Under-15 nel 1993 in Turchia, il Mondiale Under-17 nel 1993 in Giappone, arriva in finale all'Europeo Under-18 del 1995 e vince l'Europeo Under-21 del 1996 pur senza scendere in campo nel corso della manifestazione, in cui il portiere titolare della nazionale italiana \u00e8 Angelo Pagotto; sempre nel 1996 \u00e8 convocato per i Giochi olimpici, venendo preferito allo stesso Pagotto come riserva di Gianluca Pagliuca. Nell'estate 1997 con l' vince i Giochi del Mediterraneo di Bari come portiere titolare.\n1997-2006.\nConvocato dal CT Cesare Maldini, esordisce in nazionale maggiore il 29 ottobre 1997, a 19 anni, entrando al 32' del primo tempo al posto dell'infortunato Pagliuca in occasione della partita contro la disputata a Mosca, valida per l'andata dello spareggio di qualificazione al Mondiale 1998. Durante l'incontro, subisce il suo primo gol in nazionale al 52' a causa di un'autorete di Fabio Cannavaro; la partita si conclude con il risultato di 1-1. Durante la sua seconda apparizione in azzurro, un'amichevole contro il del 22 aprile 1998, compie un intervento annoverato fra i pi\u00f9 belli nella storia del calcio, neutralizzando un tiro a colpo sicuro di Hugo Brizuela. Viene quindi convocato per il in Francia come terzo portiere dietro Angelo Peruzzi e Pagliuca, diventando poi il secondo a causa dell'infortunio di Peruzzi, costretto a rinunciare alla manifestazione e sostituito da Francesco Toldo.\nCon l'arrivo sulla panchina della nazionale del CT Dino Zoff, Buffon viene inizialmente promosso a vice di Peruzzi; poi, approfittando di alcuni acciacchi del titolare, lo sostituisce temporaneamente nel marzo e nell'aprile 1999, quindi in modo definitivo nell'ottobre dello stesso anno, divenendo il nuovo \"numero uno\" azzurro. Seppur reduce da una stagione non esaltante, \u00e8 convocato come titolare per il , ma \u00e8 costretto a saltare la manifestazione per via di un infortunio alla mano subito durante un'amichevole di preparazione contro la , lasciando spazio a Toldo. In seguito, sotto la guida del CT Giovanni Trapattoni, batte la concorrenza dello stesso Toldo e partecipa da titolare al e al , subendo rispettivamente cinque e due gol.\nBuffon raggiunge i suoi massimi livelli di prestazione durante il in Germania sotto la gestione tecnica del nuovo CT della nazionale Marcello Lippi. Durante il torneo, infatti, subisce solo due reti, ovvero un autogol del compagno Cristian Zaccardo durante l'incontro con gli nella fase a gironi (terminato con il punteggio di 1-1) e il calcio di rigore realizzato da Zin\u00e9dine Zidane nella finale del 9 luglio 2006 contro la . Fino a quest'ultima rete aveva mantenuto la porta italiana inviolata per 458 minuti (avvicinandosi al record nella competizione di 518 minuti stabilito da Walter Zenga nel 1990). Nella finale disputata all'Olympiastadion di Berlino, a 28 anni si aggiudica con la nazionale italiana la Coppa del Mondo, battendo i francesi dopo l'1-1 ai calci di rigore. In special modo, durante la gara \u00e8 da ricordare la decisiva parata effettuata nei supplementari su colpo di testa di Zidane. Con le sue parate \u00e8 stato uno dei maggiori artefici della vittoria azzurra del Mondiale, venendo per questo insignito del Premio Yashin come miglior portiere del torneo. In lizza fino all'ultimo per il Pallone d'oro, si classifica secondo dietro al compagno di squadra Fabio Cannavaro.\n2006-2010.\nAl , con il CT Roberto Donadoni, indossa la fascia di capitano nella gara d'esordio contro i (sconfitta per 3-0) a causa dell'assenza di Fabio Cannavaro; in seguito evita all'Italia una precoce eliminazione, parando di riflesso un rigore ad Adrian Mutu, nella seconda gara del girone contro la (1-1), e mantiene inviolata la porta azzurra nella decisiva vittoria contro la Francia (2-0) che vale l'accesso ai quarti di finale. Qui, nella gara che vede la estromettere gli azzurri ai tiri di rigore (2-4, 0-0 d.t.s.), neutralizza inutilmente ai fini del risultato il tiro di Daniel G\u00fciza. Chiude la competizione con 4 reti al passivo.\nPartecipa quindi alla Confederations Cup 2009, con Marcello Lippi tornato in panchina, dove l'Italia viene eliminata al primo turno e nella quale il portiere subisce 5 reti. Il 14 novembre dello stesso anno, nell'amichevole di Pescara contro i Paesi Bassi, raggiunge quota 100 presenze in nazionale \u2014 quarto giocatore italiano dopo Zoff, Paolo Maldini e Fabio Cannavaro a toccare tale traguardo.\nIl 1\u00ba giugno 2010 viene selezionato per il in Sudafrica. Nella prima partita del girone contro il (1-1) si \u00e8 infortunato alla schiena, accusando un problema sciatico che lo ha costretto a lasciare il campo durante l'intervallo; al suo posto \u00e8 entrato Federico Marchetti, che \u00e8 stato titolare anche per le altre due partite del girone che ha visto l'Italia eliminata. Chiude quindi la competizione con una presenza e una rete subita.\n2010-2018.\nDopo l'addio di Lippi, arriva come CT Cesare Prandelli, il quale lo nomina nuovo capitano della squadra non appena torna fra i disponibili: rientra a giocare infatti il 9 febbraio 2011 nell'amichevole pareggiata per 1-1 in casa della . Il 6 settembre 2011, nella gara vinta per 1-0 sulla , stabilisce il nuovo record d'imbattibilit\u00e0 nelle qualificazioni agli Europei: 644'.\nSelezionato per il , \u00e8 tra i protagonisti dell'Italia che si classifica al secondo posto, perdendo la finale ancora contro la Spagna (0-4). Al termine della manifestazione, la commissione tecnica dell'UEFA ha inserito Buffon nella lista dei migliori giocatori dell'edizione.\nConvocato per la Confederations Cup 2013, gioca tutte le 5 partite in cui \u00e8 coinvolta la nazionale azzurra che giunge al terzo posto, dopo aver battuto l' ai calci di rigore (dove Buffon \u00e8 decisivo parando i penalty di Diego Forl\u00e1n, Mart\u00edn C\u00e1ceres e Walter Gargano); nella precedente partita, cio\u00e8 la semifinale persa sempre dal dischetto e nuovamente contro la Spagna, non aveva invece respinto alcun tiro dei sette calciati dalle \"furie rosse\". L'11 ottobre seguente, in Danimarca-Italia (2-2), supera le 136 presenze di Cannavaro, diventando il primatista azzurro dei calciatori pi\u00f9 presenti in nazionale.\nNel 2014 prende parte al suo quinto Mondiale, eguagliando il record di Antonio Carbajal e Lothar Matth\u00e4us (raggiunto nel 2018 anche da Rafael M\u00e1rquez). Nella terza partita contro l'Uruguay, nonostante Buffon risulti tra i migliori in campo, l'Italia perde 0-1 e viene eliminata dalla competizione.\nIl 6 settembre 2015 (durante la gestione di Antonio Conte, subentrato a Prandelli) Buffon raggiunge le 150 presenze in maglia azzurra, scendendo in campo contro la in una gara di qualificazione al . Titolare e capitano anche nella competizione continentale, offre ottime prestazioni; l'Italia viene eliminata ai quarti di finale dalla dopo i tiri di rigore (ininfluente la parata di Buffon sul tiro di Thomas M\u00fcller).\nIl 24 marzo 2017, in occasione della partita di qualificazione al contro l', giocata a Palermo, tocca quota mille presenze tra squadre di club e nazionale maggiore. Il 13 novembre dello stesso anno, dopo aver perso lo spareggio di qualificazione al Mondiale contro la (1-0 e 0-0), Buffon afferma di voler concludere la sua militanza in azzurro, salvo poi accettare la convocazione del CT \"ad interim\" Luigi Di Biagio per le amichevoli contro e del 23 e 27 marzo 2018. Gioca titolare nella partita contro la nazionale \"albiceleste\" persa per 2-0 a Manchester, ottenendo la sua 176\u00aa presenza; mentre rimane in panchina nell'incontro successivo nel quale viene schierato il giovane Gianluigi Donnarumma.\nIl 17 maggio 2018, in una conferenza stampa, annuncia il ritiro dalla nazionale.\nStatistiche.\nBuffon ha disputato, tra club, nazionale maggiore e nazionali giovanili, 1153 partite nelle quali ha sub\u00ecto 955 reti, alla media di 0,83 gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "103016", "revid": "77358", "url": "https://it.wikipedia.org/wiki?curid=103016", "title": "S. Bernardo di Chiaravalle", "text": ""}
{"id": "103017", "revid": "47767", "url": "https://it.wikipedia.org/wiki?curid=103017", "title": "Michea (nome)", "text": "Origine e diffusione.\nDeriva dall'ebraico \"Mikhah\" o \"Mikhan\", contrazione di \"Micaiah\". \"Micaiah\" significa \"chi \u00e8 come YHWH?\" in ebraico; il nome occorre alcune volte nell'Antico Testamento, usato anche per personaggi femminili.\n\u00c8 sostanzialmente identico al nome Michele: l'unica cosa che cambia \u00e8 il secondo elemento del nome, che in Michea \u00e8 \"YHWH\" e in Michele \u00e8 \"El\", che sono due diversi nomi di Dio (la stessa differenza che intercorre fra Uria e Uriele e tra Ezechia ed Ezechiele). \u00c8 simile per significato anche al nome Misaele.\nL'utilizzo in inglese della forma \"Micah\" cominci\u00f2 fra i Puritani dopo la Riforma protestante, ma solo verso la fine del XX secolo divenne di uso comune.\nOnomastico.\nL'onomastico viene festeggiato in memoria di san Michea, il settimo profeta minore, autore dell'omonimo libro biblico: la data cade il 21 dicembre per la Chiesa cattolica (precedentemente il 15 gennaio), il 31 luglio per la Chiesa apostolica armena e il 5 gennaio (calendario giuliano, corrispondente al 18 secondo il gregoriano) per la Chiesa cristiana ortodossa."}
{"id": "103018", "revid": "287204", "url": "https://it.wikipedia.org/wiki?curid=103018", "title": "Deltaedro", "text": "In geometria solida un deltaedro \u00e8 un poliedro le cui facce sono tutte triangoli equilateri. Questo nome deriva dal nome della lettera delta dell'alfabeto greco (\u0394), simbolo che ha la forma di un triangolo equilatero. \nClassificazione.\nI deltaedri formano un insieme infinito di poliedri. Fra questi, solo otto sono poliedri strettamente convessi. Questi sono presentati nella tabella che segue, insieme ai numeri delle loro facce, dei loro spigoli e dei loro vertici. \nSolo tre degli otto deltaedri convessi sono solidi platonici: \nNei rimanenti cinque la valenza non \u00e8 la stessa per tutti i vertici:\nQuesti cinque deltaedri convessi non regolari appartengono all'insieme dei solidi di Johnson."}
{"id": "103019", "revid": "1543377", "url": "https://it.wikipedia.org/wiki?curid=103019", "title": "Paradosso di Einstein-Podolsky-Rosen", "text": "Il paradosso di Einstein-Podolsky-Rosen (paradosso EPR) \u00e8 un esperimento mentale che dimostr\u00f2 la previsione dell'entanglement quantistico.\nAlbert Einstein, Boris Podolsky e Nathan Rosen dimostrarono che dall'interpretazione di Copenaghen della meccanica quantistica deriva teoricamente il fenomeno dell'entanglement, considerato paradossale perch\u00e9 ritenuto incompatibile con la relativit\u00e0 ristretta (che considera la velocit\u00e0 della luce la massima alla quale pu\u00f2 viaggiare qualunque tipo d'informazione) e, pi\u00f9 in generale, con il principio di localit\u00e0. Da ci\u00f2 scatur\u00ec la loro convinzione che la teoria quantistica fosse incompleta, ovvero comprendesse variabili nascoste.\nConsiderazioni generali.\nI tre autori proposero il loro esperimento mentale nell'articolo del 1935 \"La descrizione quantistica della realt\u00e0 fisica pu\u00f2 ritenersi completa?\", per dimostrare che per conservare il principio di localit\u00e0, ritenuto requisito imprescindibile, la meccanica quantistica, pur raggiungendo una serie di risultati, deve necessariamente essere incompleta. Cinque mesi dopo, Niels Bohr rispose all'argomento di EPR con un articolo intitolato allo stesso modo. La posizione di Bohr fu a lungo considerata come ulteriore vittoria del suo scontro con Einstein, bench\u00e9 oggi si riconosca che essa fosse oscura e non soddisfacente. Sempre nello stesso anno, Erwin Schr\u00f6dinger pubblic\u00f2 l'articolo in cui descrive il famoso paradosso del gatto, cercando di chiarire l'idea della sovrapposizione di stati nella meccanica quantistica. Si deve a David Bohm, nel 1951, una riformulazione del paradosso in termini pi\u00f9 facilmente verificabili.\nIl paradosso EPR descrive un effetto fisico che ha aspetti paradossali: se in un sistema quantistico ipotizziamo alcune deboli e generali condizioni, come realismo, localit\u00e0 e completezza, ritenute ragionevolmente vere per qualunque teoria che descriva la realt\u00e0 fisica senza contraddire la relativit\u00e0, giungiamo a una contraddizione. Da notare che, di per s\u00e9, la meccanica quantistica non \u00e8 intrinsecamente contraddittoria, n\u00e9 in contrasto con la relativit\u00e0.\nBench\u00e9 proposto originariamente per mettere in luce l'incompletezza della meccanica quantistica, ulteriori sviluppi teorici e sperimentali seguiti all'articolo originale (come il teorema di Bell e l'esperimento sulla correlazione quantistica di Aspect) hanno portato gran parte dei fisici a considerare il paradosso EPR solo un illustre esempio di come la meccanica quantistica contrasti con le esperienze del mondo macroscopico, bench\u00e9 la questione non sia ancora del tutto chiusa.\nDescrizione del paradosso.\nMisure su uno stato correlato o \"entangled\".\nConsidereremo la versione semplificata dell'esperimento ideale di EPR formulata da David Bohm.\nSi supponga di avere una sorgente che emette coppie di elettroni, uno dei quali viene inviato alla destinazione \"A\", dove c'\u00e8 un'osservatrice di nome Alice, e l'altro viene inviato alla destinazione \"B\", dove c'\u00e8 un osservatore di nome Bob.\nSecondo la meccanica quantistica, possiamo sistemare la sorgente in modo che ciascuna coppia di elettroni emessi occupi uno stato quantistico detto singoletto di spin. Questo si pu\u00f2 descrivere come sovrapposizione quantistica di due stati, indicati con I e II.\nNello stato I, l'elettrone \"A\" ha spin parallelo all'asse \"z\" (\"+z\") e l'elettrone \"B\" ha spin antiparallelo all'asse \"z\" (\"-z\"). Nello stato II, l'elettrone \"A\" ha spin \"-z\" e l'elettrone \"B\" ha spin \"+z\". \u00c8 quindi impossibile associare a uno dei due elettroni nel singoletto di spin uno stato di spin definito: gli elettroni sono quindi detti \"entangled\", cio\u00e8 intrecciati.\nAlice misura lo spin lungo l'asse ottenendo uno dei due possibili risultati: \"+z\" o \"-z\". Supponiamo che ottenga \"+z\"; secondo la meccanica quantistica la funzione d'onda che descrive lo stato di singoletto dei due elettroni collassa nello stato I (le diverse interpretazioni della meccanica quantistica dicono questo in diversi modi, ma il risultato alla fine \u00e8 lo stesso) e tale stato quantistico determina le probabilit\u00e0 dei risultati di qualunque altra misura fatta sul sistema. In questo caso, se Bob successivamente misurasse lo spin lungo l'asse \"z\", otterrebbe \"-z\" con una probabilit\u00e0 del 100%. Analogamente, se Alice misurasse \"-z\", Bob otterrebbe \"+z\", sempre con una probabilit\u00e0 del 100%.\nNaturalmente non c'\u00e8 niente di speciale nella scelta dell'asse \"z\". Se supponiamo che Alice e Bob decidano di misurare lo spin lungo l'asse \"x\", secondo la meccanica quantistica lo stato di singoletto di spin pu\u00f2 essere espresso adeguatamente come sovrapposizione di stati di spin lungo la direzione \"x\", stati che chiameremo Ia e IIa. Nello stato Ia l'elettrone di Alice ha spin \"+x\", quello di Bob ha spin \"-x\", invece nello stato IIa l'elettrone di Alice ha spin \"-x\", quello di Bob ha spin \"+x\". Quindi, se Alice misura \"+x\", il sistema collassa in Ia, e Bob misurer\u00e0 \"-x\", con probabilit\u00e0 del 100%; se Alice misura \"-x\", il sistema collassa in IIa e Bob misurer\u00e0 \"+x\", con probabilit\u00e0 del 100%.\nIn meccanica quantistica, la proiezione dello spin lungo \"x\" e quella lungo \"z\" sono quantit\u00e0 osservabili tra loro incompatibili, per cui gli operatori associati non commutano, cio\u00e8 uno stato quantistico non pu\u00f2 possedere valori definiti per entrambe le variabili (principio di indeterminazione). Supponiamo che Alice misuri lo spin lungo \"z\" e ottenga \"+z\", in modo che il sistema collassi nello stato I. Ora, invece di misurare lo spin lungo \"z\", Bob misura lo spin lungo \"x\": secondo la meccanica quantistica, c'\u00e8 il 50% di probabilit\u00e0 che egli ottenga \"+x\" e il 50% di probabilit\u00e0 che ottenga \"-x\". Inoltre, \u00e8 impossibile predire quale sar\u00e0 il risultato fino a quando Bob non esegue la misura.\nSi \u00e8 usato lo spin come esempio ma si possono considerare molte altre quantit\u00e0 fisiche (osservabili), tra loro entangled. L'articolo originale di EPR, per esempio, usava l'impulso come quantit\u00e0 osservabile. Gli esperimenti odierni usano spesso la polarizzazione dei fotoni, perch\u00e9 pi\u00f9 facile da preparare e quindi misurare.\nRealismo e completezza.\nIntrodurremo ora due concetti usati da Einstein, Podolsky e Rosen, fondamentali per il loro attacco alla meccanica quantistica: il realismo o oggettivismo realistico e la completezza di una teoria fisica.\nGli autori non si sono riferiti direttamente al significato filosofico di un \"elemento fisico di realt\u00e0\", ma stabilirono che \"se\" il valore di ogni quantit\u00e0 fisica di un sistema pu\u00f2 essere predetto con assoluta certezza prima di fare una misura o prima di intervenire in qualche modo su quel sistema, \"allora\" tale quantit\u00e0 esprime un elemento fisico di realt\u00e0. Notare che l'opposto, cio\u00e8 la negazione dell'affermazione precedente, non porta necessariamente ad un assunto vero; possono esserci altre espressioni di elementi fisici di realt\u00e0, ma questo fatto non ha influenza sul resto dell'argomentazione.\nIn aggiunta, EPR definirono \"teoria fisica completa\" quella teoria in cui sia preso in considerazione ogni elemento fisico di realt\u00e0. Lo scopo del loro articolo era mostrare, usando queste due definizioni, come la meccanica quantistica non fosse una teoria fisica completa.\nVediamo come questi concetti si applicano all'esperimento pensato. Supponiamo che Alice decida di misurare lo spin lungo \"z\" (lo chiameremo \"z\"-spin). Dopo che Alice esegue la misura, lo \"z\"-spin dell'elettrone di Bob \u00e8 noto, quindi \u00e8 un elemento fisico di realt\u00e0.\nAnalogamente, se Alice decidesse di misurare lo spin lungo \"x\", l\"'x\"-spin di Bob sarebbe un elemento fisico di realt\u00e0 dopo la sua misura.\nUno stato quantistico non pu\u00f2 possedere contemporaneamente un valore definito per lo \"x\"-spin e lo \"z\"-spin. Se la meccanica quantistica \u00e8 una teoria fisica completa nel senso dato sopra, l\"'x\"-spin e lo \"z\"-spin non possono essere elementi fisici di realt\u00e0 allo stesso tempo. Questo significa che la decisione di Alice di eseguire la misura lungo l'asse \"x\" o lungo l'asse \"z\" ha un effetto istantaneo sugli elementi fisici di realt\u00e0 nel luogo in cui si trova Bob ad operare con le sue misure, e questa \u00e8 una violazione del principio di localit\u00e0 o principio di separazione.\nLocalit\u00e0 nel paradosso EPR.\nIl principio di localit\u00e0 \"forte\" afferma che un processo fisico non pu\u00f2 avere un effetto immediato sugli elementi fisici di realt\u00e0 (osservabili) di un altro evento separato da un intervallo di tipo spazio. A prima vista questa appare a livello macroscopico un'assunzione ragionevole come conseguenza della relativit\u00e0 ristretta, la quale afferma che le informazioni non si possono trasmettere a una velocit\u00e0 maggiore di quella della luce. Di conseguenza si considera che ogni teoria che violi la relativit\u00e0 sia inconsistente.\nSi trova che la meccanica quantistica viola il principio di localit\u00e0 \"forte\" senza violare la relativit\u00e0 per effetto del teorema di non-comunicazione. La relativit\u00e0 e la causalit\u00e0 sono preservate perch\u00e9 non c'\u00e8 alcun modo per Alice di trasmettere un messaggio (cio\u00e8 informazioni) a Bob variando l'asse lungo cui fa la misura. Qualunque asse lei scelga, ha sempre il 50% di probabilit\u00e0 di ottenere \"\"+\" e il 50% di ottenere \"-\", cio\u00e8 \u00e8 del tutto impossibile per lei influire sul risultato che otterr\u00e0. Inoltre Bob pu\u00f2 fare la sua misura \"una sola volta\", in quanto il collasso della funzione d'onda provocato dalla misura perturba in maniera irreversibile lo stato misurato: una propriet\u00e0 basilare della meccanica quantistica, nota come teorema di no-cloning quantistico, rende impossibile per l'osservatore fare, ad esempio, un milione di copie dell'elettrone che riceve, eseguire misure sullo spin di ciascuno e poi analizzare la distribuzione statistica dei risultati. Quindi, nell'unica misura che gli \u00e8 permessa, c'\u00e8 il 50% di probabilit\u00e0 di ottenere \"+\" e il 50% di ottenere \"-\"\", indipendentemente dal fatto che il suo asse sia allineato o no con quello di Alice.\nTuttavia il principio di localit\u00e0 si richiama fortemente alla percezione intuitiva della realt\u00e0 fisica a livello macroscopico ed Einstein, Podolsky e Rosen non volevano abbandonarlo. In particolare Einstein descrisse le predizioni della meccanica quantistica come \"spaventosa azione a distanza\". La conclusione che trassero fu che la meccanica quantistica non \u00e8 una teoria completa.\nSi noti che la parola \"localit\u00e0\" in fisica ha diversi significati. Per esempio, in teoria quantistica dei campi \"localit\u00e0\" significa che campi in punti dello spazio causalmente non correlati commutano l'uno con l'altro. Tuttavia le teorie di campo quantistiche che sono \"locali\" in questo senso \"debole\", violano il principio di localit\u00e0 come definito da EPR.\nRisoluzione del paradosso.\nVariabili nascoste.\nEsistono parecchi possibili modi per risolvere il paradosso. Quello ipotizzato da EPR \u00e8 che la meccanica quantistica, nonostante il successo in un'ampia variet\u00e0 di scenari sperimentali, sia in realt\u00e0 una teoria incompleta. In altre parole esisterebbe qualche teoria della natura ancora non scoperta, rispetto alla quale la meccanica quantistica gioca il ruolo di approssimazione statistica. Questa teoria pi\u00f9 completa conterrebbe variabili che tengono conto di tutti gli \"elementi fisici di realt\u00e0\" (anche quelli \"nascosti\" all'osservatore, chiamati \"beable\", generalmente a causa dei limiti imposti dal principio di indeterminazione e dal principio di complementarit\u00e0) e che danno origine agli effetti che la meccanica quantistica \u00e8 in grado di predire solo a livello probabilistico. Una teoria con tali caratteristiche prende il nome di teoria delle variabili nascoste.\nDisuguaglianze di Bell.\nNel 1964 John Bell ha dimostrato con il suo teorema come le predizioni della meccanica quantistica nell'esperimento mentale EPR siano in realt\u00e0 leggermente differenti dalle predizioni di una classe molto vasta di teorie delle variabili nascoste locali: grosso modo, la meccanica quantistica predice correlazioni statistiche molto pi\u00f9 forti tra i risultati di misure eseguite su differenti assi. Queste differenze, espresse adoperando relazioni di disuguaglianza note come Disuguaglianze di Bell, sono in linea di principio verificabili sperimentalmente, per cui \u00e8 stata approntata allo scopo una serie di esperimenti, che in generale trattano misure di polarizzazione di fotoni. Tutti i risultati hanno indicato un comportamento in linea con le predizioni della meccanica quantistica standard.\nTuttavia questi fatti non chiudono il discorso in modo definitivo. Anzitutto il teorema di Bell non si applica a tutte le possibili teorie \"realiste\": \u00e8 possibile infatti costruire teorie che eludono le sue implicazioni diventando indistinguibili dalla meccanica quantistica, per quanto risultino pi\u00f9 marcatamente non-locali. Si reputa in proposito che sia violata l'invarianza di Lorentz. Alcuni ricercatori hanno inoltre tentato di formulare teorie di variabili nascoste che sfruttino \"scappatoie\" in esperimenti concreti, come per esempio le assunzioni fatte nell'interpretare i dati sperimentali, ma nessuno \u00e8 stato finora in grado di formulare una teoria realista locale capace di riprodurre tutti i risultati della meccanica quantistica.\nImplicazioni per la meccanica quantistica.\nLa gran parte dei fisici ritiene che la meccanica quantistica sia corretta e che il paradosso EPR sia un paradosso apparente, determinato dal fatto che le intuizioni classiche di livello macroscopico non corrispondono alla realt\u00e0 del mondo microscopico. Si possono trarre dal fenomeno dell'entanglement diverse conclusioni, che dipendono da quale interpretazione della meccanica quantistica si consideri. Nella interpretazione di Copenaghen, prodotta principalmente da Niels Bohr e Werner Heisenberg, si conclude che il principio di localit\u00e0 (o di separazione) non debba valere e che avvenga realmente il collasso della funzione d'onda istantaneo all'atto della misura. Nell'interpretazione a molti-universi di Hugh Everett III la localit\u00e0 \u00e8 mantenuta e gli effetti delle misure sorgono dal suddividersi e ramificarsi delle \"storie\" o \"linee d'universo\" degli osservatori.\nIl paradosso EPR ha reso pi\u00f9 profonda la comprensione della meccanica quantistica, mettendo in evidenza le caratteristiche fondamentalmente non classiche del processo di misura. Prima della pubblicazione dell'articolo di Einstein-Podolsky-Rosen, una misura era abitualmente vista come un processo fisico implicante una perturbazione del sistema. In altri termini, misurando la posizione di un elettrone illuminandolo con la luce, cio\u00e8 con fascio di fotoni, l'urto di quest'ultimi con la particella avrebbe disturbato il suo stato quantomeccanico, per esempio modificandone la velocit\u00e0 e producendo cos\u00ec un'incertezza su tale grandezza. Questo concetto, al fine di esemplificare l'indeterminazione di grandezze coniugate come posizione e velocit\u00e0, necessarie a determinare l'evoluzione dello stato della particella, ancora s'incontra in esposizioni scolastiche o divulgative, ma \u00e8 stato reso non fondamentale dall'analisi di Einstein-Podolsky-Rosen, che mostra chiaramente come possa effettuarsi una \"misura\" su una particella senza disturbarla direttamente attraverso il suo legame di entanglement con un'altra. L'indeterminatezza della meccanica quantistica, unitamente al suo aspetto probabilistico, emerge invece a un livello fondamentale direttamente dalla struttura intrinsecamente \"quantistica\" della realt\u00e0 fisica.\nSono state sviluppate e stanno progredendo tecnologie che si basano sull'entanglement quantistico. Nella crittografia quantistica, si usano particelle entangled per trasmettere segnali che non possono essere intercettati senza lasciare traccia dell'intercettazione avvenuta. Nella computazione quantistica, si usano stati quantistici intrecciati (\"entangled\") per eseguire calcoli in parallelo che permettono velocit\u00e0 di elaborazione non possibili con i computer classici.\nTeorema del multi verso.\nEsiste una spiegazione che riguarda gli universi multipli molto pi\u00f9 complicata. Essa stabilisce che ogni volta che qualcosa \u00e8 incerto, l'\"Albero dell'Universo\" (come talvolta \u00e8 chiamato il fenomeno di tutte le ramificazioni possibili di eventi) produce un altro ramo, cio\u00e8 si ramifica. Ciascuna ramificazione, appena prodotta, \u00e8 un diverso universo simile al precedente, perch\u00e9 l'incertezza generalmente \u00e8 piccola, all'inizio. Ogni possibilit\u00e0 \u00e8 un accadimento che capita da qualche parte. Si tratta di una visualizzazione intuitiva. La teoria \u00e8 molto pi\u00f9 ampia, ma a causa della grande astrattezza di questi concetti non pu\u00f2 essere affrontata in questa sede con maggior dettaglio.\nFormulazione matematica.\nSi pu\u00f2 esprimere matematicamente la discussione di cui sopra adoperando il formalismo quantomeccanico di spin. Il grado di libert\u00e0 di spin di un elettrone \u00e8 associabile con uno spazio di Hilbert bidimensionale \"H\", in cui ogni vettore dello spazio corrisponde ad uno stato quantico di spin. Gli operatori quantistici che corrispondono allo spin lungo le direzioni \"x\", \"y\" e \"z\", designati rispettivamente \"Sx\", \"Sy\" e \"Sz\", possono essere associati a loro volta alle matrici di Pauli:\nformula_1\ndove formula_2 rappresenta la costante d'azione di Planck divisa per \"2\u03c0\".\nGli autostati di \"Sz\" sono espressi da\nmentre gli autostati di \"Sx\" sono espressi da\nLo spazio di Hilbert per una coppia di elettroni \u00e8 formula_5, cio\u00e8 il prodotto tensoriale degli spazi di Hilbert dei due singoli elettroni. Lo stato di spin di singoletto \u00e8\ndove i due termini nel membro a destra stanno per ci\u00f2 che pi\u00f9 sopra \u00e8 stato chiamato stato I e stato II. A partire da queste equazioni, si pu\u00f2 mostrare che lo spin di singoletto \u00e8 scrivibile come\ndove i termini del membro a destra sono quello che \u00e8 stato chiamato stato Ia e stato IIa.\nPer illustrare come questo comporti la violazione del realismo locale, \u00e8 necessario mostrare che dopo la misura effettuata da Alice di \"Sz\" (o di \"Sx\"), il valore misurato da Bob di \"Sz\" (o di \"Sx\") \u00e8 determinato univocamente e per questo corrisponde ad un \"elemento fisico di realt\u00e0\". Questo fatto discende dalla teoria della misura adottata in meccanica quantistica. Quando si effettua la misura \"S\"z, lo stato \u03c8 del sistema collassa dentro un autovettore di \"S\"z. Se il risultato della misura \u00e8 \"+z\", ci\u00f2 significa che immediatamente subito dopo la misurazione lo stato \u03c8 del sistema \u00e8 sottoposto ad una proiezione ortogonale nello spazio degli stati della forma\nPer il singoletto di spin, il nuovo stato \u00e8\nAnalogamente, se la misura di Alice d\u00e0 \"-z\", il sistema viene sottoposto ad una proiezione ortogonale su\nche significa che il nuovo stato \u00e8\nQuesto implica che ora la misura di \"S\"z dell'elettrone di Bob \u00e8 determinata. Sar\u00e0 \"-z\" nel primo caso e \"+z\" nel secondo caso.\nResta solo da mostrare che \"Sx\" e \"Sz\" non possono possedere contemporaneamente, per la meccanica quantistica, valori definiti. Si potrebbe mostrare in maniera diretta che non esiste nessun vettore che possa essere un autovettore di entrambe le matrici. Pi\u00f9 in generale, si pu\u00f2 usare il fatto che gli operatori non commutano,\ne quindi secondo la relazione di incertezza di Heisenberg\nsi conclude che componente x e componente z devono avere al contempo un'incertezza strettamente maggiore di zero."}
{"id": "103020", "revid": "1543377", "url": "https://it.wikipedia.org/wiki?curid=103020", "title": "Formula 1 (gioco)", "text": "Formula 1 \u00e8 un gioco di carta e matita a informazione completa di origine ignota e molto diffuso. In Italia \u00e8 noto anche come automobilismo italiano, gara, la pista e altri nomi generici. Nei paesi anglofoni il nome pi\u00f9 specifico \u00e8 vector rally (\"gara vettoriale\"), ma si usano anche denominazioni generiche come pencil racing (\"gara con la matita\").\nSi gioca su un foglio di carta quadrettata, sul quale viene disegnato un circuito automobilistico di fantasia, con una linea di partenza e una linea di arrivo (che possono anche coincidere se il circuito \u00e8 circolare). Il gioco simula una gara tenendo conto dell'inerzia dei veicoli (per esempio, \u00e8 necessario frenare quando si affronta una curva).\nRegole del gioco.\nIl circuito\nIl circuito pu\u00f2 avere qualsiasi forma, ma il gioco \u00e8 pi\u00f9 interessante se la forma non \u00e8 troppo regolare. Pu\u00f2 comprendere tratti larghi e strettoie, ma in generale la larghezza della pista non dovrebbe mai scendere sotto un minimo di due quadretti. L'arrivo e la fine sono tracciati come linee che tagliano la pista, possibilmente in tratti rettilinei e in direzione perpendicolare rispetto alla pista.\nLa griglia di partenza\nCiascuno dei giocatori sceglie una penna di un colore diverso o un simbolo che rappresenter\u00e0 la sua auto, e disegna il proprio simbolo (o un puntino del proprio colore) su uno spigolo di quadretto che stia sulla linea di partenza o dietro di essa.\nGli otto vicini\nTutti i movimenti portano le automobili dei giocatori da uno spigolo a un altro. Ogni spigolo ha \"otto vicini\", che sono gli spigoli che si possono raggiungere spostandosi di un lato di quadretto in alto, in basso, a destra o a sinistra, o di una diagonale di quadretto (per analogia, si pensi al movimento del re degli scacchi).\nPartenza\nAlla prima mossa, ogni giocatore deve spostare il proprio veicolo su uno degli otto vicini dello spigolo di partenza. La mossa (come le successive) viene marcata disegnando una linea dal punto di partenza a quello di arrivo, e disegnando il simbolo del giocatore nello spigolo di arrivo.\nLe altre mosse\nLa gara procede a turni. La regola generale del movimento \u00e8 la seguente. Il \"punto principale\" \u00e8 lo spigolo che il giocatore raggiungerebbe se ripetesse l'ultimo spostamento eseguito (ovviamente traslato rispetto alla nuova posizione raggiunta). Per esempio, se al turno precedente si \u00e8 spostato di quattro caselle verso l'alto e una a destra, il punto principale si trova a una distanza di ulteriori quattro caselle verso l'alto e una a destra. Il giocatore pu\u00f2 decidere di posizionare l'auto effettivamente sul suo punto principale (mantenendo dunque una velocit\u00e0 costante) oppure su uno qualsiasi degli otto vicini di tal punto (e di conseguenza sterzare, accelerare o frenare a seconda che il punto scelto sia laterale, avanti o indietro rispetto al principale).\nIncidenti\nI veicoli devono rimanere entro i bordi della pista. Questo vale per il punto di partenza, il punto di arrivo, e la linea che li unisce. Un veicolo che esca di pista viene eliminato dalla gara.\nVincitore\nIl vincitore \u00e8 il giocatore che attraversa per primo il traguardo.\nRegole aggiuntive e alternative.\nScontri\nGeneralmente si considera illegale un movimento che porti un veicolo in una cella occupata da un altro.\nRidurre il vantaggio del primo di turno\nSe si usa la suddetta regola per gli scontri, il giocatore primo di turno potrebbe risultare avvantaggiato (avendo la possibilit\u00e0 di partire \"tagliando la strada\" agli avversari). Un modo per ridurre questo vantaggio \u00e8 quello di far scegliere i punti di partenza ai giocatori in ordine inverso rispetto all'ordine in cui muoveranno, in modo che lo svantaggio di muovere per ultimo sia bilanciato dal vantaggio di scegliere per primo il punto di partenza.\nRegole alternative per gli incidenti\nAnzich\u00e9 eliminare i veicoli usciti dalla pista, si pu\u00f2 imporre che essi debbano rientrare in pista (continuando a muovere nel modo normale), con il vincolo che il punto di rientro sia pi\u00f9 indietro rispetto al punto in cui \u00e8 avvenuta l'uscita di pista. Una manovra del genere richieder\u00e0 normalmente parecchi turni.\nAlcuni giocatori accettano che la linea che unisce il punto di partenza e il punto di arrivo di una mossa passi all'esterno della pista. A seconda della forma della pista, per\u00f2, questo potrebbe consentire ai veicoli di prendere \"scorciatoie\" non molto ragionevoli.\nRegola dei quattro vicini\nIn questa variante, al concetto degli otto vicini (esemplificato dalla mossa del re degli scacchi) si sostituisce quella dei quattro vicini, ovvero si escludono le diagonali (come per il \"generale\" degli scacchi cinesi)\nMacchia d'olio\nUna zona della pista pu\u00f2 essere marcata come \"scivolosa\"; un veicolo che parta da un punto scivoloso deve per forza procedere al punto principale.\nL'applicabilit\u00e0 delle regole aggiuntive e alternative deve essere stabilita prima della partenza, diversamente non si applicano\nMatematica.\nOgni mossa di questo gioco pu\u00f2 essere rappresentata con un vettore di due numeri, dove il primo indica lo spostamento destra-sinistra e il secondo lo spostamento alto-basso. Per esempio, una mossa di due a destra e quattro avanti pu\u00f2 essere espressa come (2,4).\nLa regola degli otto vicini pu\u00f2 in tal caso essere descritta dicendo che ciascuno dei due valori pu\u00f2 essere modificato di \u00b11 rispetto alla mossa precedente. Dopo (2,4) le mosse possibili sono\nAssumendo che un turno rappresenti 1 secondo e un quadretto rappresenti 1 metro, il vettore in questione \u00e8 un vettore di velocit\u00e0 e la regola degli otto vicini impone un'accelerazione massima data dalla radice quadrata di 2 (metri al secondo quadrato). Questa restrizione rappresenta, con un certo realismo, l'inerzia o momento di un veicolo in corsa. Si noti che, da un punto di vista fisico, accelerare, frenare e sterzare sono tutti casi particolari di accelerazione.\nStoria.\nLe origini del gioco non sono certe, ma si sa che esiste almeno dal 1960. Si dice sia stato inventato da ingegneri, il che non sorprende dati i legami evidenti con matematica e fisica. Il gioco viene talvolta usato dai docenti di questa materie per insegnare vettori e cinematica."}
{"id": "103021", "revid": "118394438", "url": "https://it.wikipedia.org/wiki?curid=103021", "title": "Serie C2 1994-1995", "text": "La Serie C2 1994-1995 \u00e8 stata la 17\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 4 settembre 1994 ed \u00e8 terminata il 25 giugno 1995.\nStagione.\nNovit\u00e0.\nIl , classificato terzo nel girone C la stagione precedente, viene ripescato in Serie C1 a completamento di organici.\nDue squadre neoretrocesse dalla Serie C1 non si iscrissero al campionato: il , retrocesso d'ufficio dalla F.I.G.C. dopo la seconda posizione nel girone A della Serie C1, fallisce e si icrive al campionato di Eccellenza Emilia-Romagna. Anche il non si iscrive al campionato e riparte dall'eccellenza siciliana.\nAltre neoretrocesse furono ripescate in C1: il , il , il ed il .\nCinque squadre partecipanti alla stagione precedente della Serie C2 non si iscrissero al campionato: l' fu radiato dalla F.I.G.C. per inadempienze economiche e ripart\u00ec dall'Eccellenza con la nuova denominazione di \"Associazione Calcio Akragas Citt\u00e0 di Agrigento S.r.l.\". Altre squadre che non si iscrissero al campionato per problemi finanziari furono , il , il ed il .\nAl loro posto vennero ripescate a completamento di organici alcune retrocesse della Serie C2 della stagione precedente: l', la , il e la . Dal Campionato Nazionale Dilettanti sono state invece ammesse la , il , il , l', la e il .\nFormula.\nIn questa edizione furono introdotti i play-off e i play-out. \nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103027", "revid": "125736720", "url": "https://it.wikipedia.org/wiki?curid=103027", "title": "Encefalite", "text": "Si definisce encefalite un processo infiammatorio che colpisce l'encefalo. Quando vi sono associati processi infiammatori a carico del midollo spinale (mieliti), si parla di \"encefalomielite\"; quando il processo infiammatorio coinvolge anche le meningi, si parla di \"meningoencefalite\" o \"meningoencefalomielite\".\nClassificazioni.\nI processi infiammatori dell'encefalo possono essere determinati da numerosi fattori morbigeni (batteri, virus, miceti, parassiti, sostanze tossiche, ipersensibilit\u00e0, ecc.); ugualmente, i caratteri anatomo-patologici con cui sono originati tali processi possono essere molto differenti per estensione, per sede, per tendenza a produrre (o meno) lesioni emorragiche o necrotiche o suppurative, oppure per la partecipazione di altre componenti del sistema nervoso. Sono state pertanto tentate varie classificazioni delle encefaliti:\nLa difficolt\u00e0 di una classificazione unitaria delle encefaliti dipende dal fatto che i criteri eziologici non coincidono sempre con quelli anatomopatologici, n\u00e9 con quelli clinici.\nClinica.\nSintomatologia.\nLe encefaliti possono presentarsi con segni e sintomi molto differenti: \nDiagnosi.\n\u00c8 basata su:\nTerapia.\nLe terapie sono in funzione dell'eziologia o della patogenesi. Si somministreranno, per esempio, antibiotici nel caso delle encefaliti batteriche o purulente; cortisonici o specifici agenti antivirali nel caso delle encefaliti virali, ecc. Si ricorrer\u00e0 inoltre a mezzi di supporto quali la respirazione artificiale nei casi in cui siano compromesse le condizioni vitali."}
{"id": "103028", "revid": "547034", "url": "https://it.wikipedia.org/wiki?curid=103028", "title": "Thomas Reid", "text": "Biografia.\nContemporaneo e amico-avversario di David Hume, ebbe un ruolo importante nell\"'era dei lumi\" in Scozia. Comp\u00ec studi teologici e fu per lungo tempo pastore nel villaggio di Newmachar (1737-1752), nei pressi di Aberdeen. Successivamente si trasfer\u00ec ad Aberdeen dove fu insegnante al King's College dal 1752 al 1764. Nel 1764 venne nominato professore alla Cattedra di filosofia dell'Universit\u00e0 di Glasgow, succedendo a Adam Smith. Nel 1765 pubblic\u00f2 la sua opera pi\u00f9 conosciuta: \"Ricerca sulla mente umana secondo i principi del senso comune\".\nPensiero.\nIn questo lavoro il filosofo scozzese confutava le teorie basate sullo scetticismo, da Thomas Reid definite \"teorie delle idee\", dei vari David Hume, John Locke e Ren\u00e9 Descartes che sostenevano come fosse impossibile giudicare dell'esistenza delle cose che per Reid invece sono fonte di sicura conoscenza tramite le percezioni, quelle che il senso comune riconosce come vere.\nSenso comune.\nReid fu infatti il fondatore della corrente di pensiero detta Scuola scozzese, basata sul \"senso comune\" che eserciter\u00e0 il suo influsso su un notevole numero di autori scozzesi, tra questi vanno ricordati Dugald Stewart e Thomas Brown; quest'ultimo riconoscer\u00e0 al filosofo il valore del suo contributo nel futuro sviluppo dell'associazionismo.\nReid di Hume critic\u00f2 lo scetticismo e di Locke la formazione ancora troppo aristotelica che lo aveva condotto a considerare le idee come filtro tra il mondo esterno e la mente. Hume aveva negato l'esistenza della realt\u00e0 esterna e delle leggi di causalit\u00e0; Reid tende a ristabilirle fondandole su il \"senso comune\", ossia sulle credenze dell'umanit\u00e0. \nIl procedimento induttivo \u00e8 infatti intuitivo negli uomini che si affidano al \"senso comune\":\nLa mente.\nAnche sulla teoria della mente lo scetticismo ha prodotto ipotesi errate. Nella mente umana una parte si \u00e8 conservata nella specie ed \u00e8 quella che riguarda gli istinti che mirano alla propria conservazione materiale ma \u00ab\"vi sono [...] altri poteri, di cui la natura ha soltanto posto i semi nella nostra mente, ma ha lasciato alla cultura il compito di svilupparli. \u00c8 attraverso un'approfondita cultura di essi che noi diveniamo capaci di tutti quei perfezionamenti nell'intelletto, nel gusto e nella morale, che esaltano e onorano la natura umana\"\u00bb.\nL'uomo \u00e8 una realt\u00e0 naturale e come tale agisce \u00ab\"come un albero della foresta, puramente un prodotto della natura\"\u00bb ma\nReid fu tra i primi della sua epoca a riconoscere alla mente umana facolt\u00e0 che la rendevano attiva per sua stessa natura, senza essere cio\u00e8 frutto di strutture perfette perch\u00e9 fatte ad immagine e somiglianza di Dio, come aveva affermato Cartesio. \nLa nostra mente dunque coglie le sensazioni e le scompone e compone secondo \u00ababitudini, astrazioni, associazioni\u00bb generano il pensiero qualcosa di profondamente diverso dove non si possono pi\u00f9 identificare le originarie percezioni. Questa elaborazione delle sensazioni impedisce la possibilit\u00e0 di capire la natura della mente ricostruendone la storia per esempio \u00ab\"di tutto quello che \u00e8 passato per la mente di un bambino dall'inizio della sua vita e delle sue sensazioni sino a quando \u00e8 cresciuto all'uso della ragione\"\u00bb. Tuttavia possiamo tentare di analizzare la mente studiando \u00abla struttura del linguaggio\u00bb e \u00abil corso delle azioni e della condotta dell'uomo\u00bb.\nIl comportamento.\nLe azioni e la condotta degli uomini forniscono ulteriori informazioni sulla loro mente. Il modo di agire dell'uomo \u00e8 infatti effetto di sentimenti, passioni che noi possiamo, in parecchi casi, conoscere formandoci \u00ab\"un giudizio sulla causa partendo dagli effetti\"\u00bb e le cause delle azioni umane ci dicono che \u00ab\"l'uomo \u00e8 per sua natura un animale socievole, [...] egli ama associarsi con la sua specie, conversare e scambiare prestazioni con i suoi simili\"\u00bb.\nLa polemica sulle idee.\nSecondo Hume, Locke e Berkeley solo le nostre idee esistono come un'immagine prodotta dalla nostra mente. Affermano questi filosofi che ad esempio l'idea del sole non prova che vi sia veramente una realt\u00e0 chiamata sole: ma questa asserzione, osserva Reid, \u00ab\"\u00e8 direttamente contraria al senso universale degli uomini che non sono stati istruiti in filosofia. Se vediamo il sole o la luna, non dubitiamo che gli oggetti reali che noi vediamo immediatamente sono molto distanti da noi e molto distanti l'uno dall'altro. Noi non abbiamo il minimo dubbio che vi siano un sole e una luna, che Dio cre\u00f2 qualche migliaio d'anni fa, e che hanno continuato da allora a compiere le loro orbite in cielo\"\u00bb.\nHume e gli altri invece sostengono una teoria per cui sembrano dire che \u00abnon v'\u00e8 dunque nessun essere sostanziale e permanente chiamato il sole e la luna, che continui a esistere sia che io pensi a esso, sia che io non vi pensi\u00bb. \nIn vero Locke direbbe che esistono realt\u00e0 sostanziale e permanenti come il sole e la luna ma che \u00ab\"[il sole e la luna] non appaiono mai a noi di persona, ma sempre attraverso le loro rappresentazioni, cio\u00e8 le idee nella nostra mente, e noi non sappiamo nulla di essi all'infuori di quello che possiamo apprendere da tali idee\"\u00bb\nBerkeley e Hume invece negherebbero anche l'esistenza di queste realt\u00e0 sostanziali e direbbero che \u00e8 da ignoranti \u00ab\"il pensare che vi siano degli esseri permanenti e sostanziali chiamati il sole e la luna [...]. Non esiste nulla in natura all'infuori delle menti e delle idee, dice il vescovo Berkeley. Anzi, dice Hume, non esiste nulla in natura all'infuori delle sole idee\"\u00bb.\nMa queste affermazioni veramente, afferma Reid, sono talmente astruse che non occorre controbatterle basta riferirsi all'\u00abintendimento comune\u00bb"}
{"id": "103029", "revid": "1808769", "url": "https://it.wikipedia.org/wiki?curid=103029", "title": "Carosino", "text": "Carosino (\"Carusinu\" in dialetto locale) \u00e8 un comune italiano di abitanti della provincia di Taranto in Puglia.\nGeografia fisica.\nIl comune di Carosino si trova nella zona settentrionale della penisola salentina, a sud delle Murge tarantine orientali, in una zona pianeggiante tra i comuni di San Giorgio Ionico a ovest, Monteparano a sud, Monteiasi e Grottaglie, situati pi\u00f9 a nord. L'abitato \u00e8 situato a 74 metri sul livello del mare, ed \u00e8 distante da Taranto 13\u00a0km.\nStoria.\nIl sito fu frequentato da genti messapiche. queste monete permettono un'esatta datazione e costituiscono una precisa testimonianza dei rapporti economici e culturali con la grande polis dello Ionio. In conseguenza del saccheggio di Taranto ad opera dei Saraceni nel 927, \u00e8 probabile che il sito sia stato ricolonizzato dopo un lungo periodo di abbandono, assumendo il toponimo di \"Citrignano\" .\nLe prime fonti storiche certe derivano dai registri angioini e risalgono al 1348, quando il feudo di Carosino fu venduto dai Capitignano ai Palmerio di Capua.\nDecaduta durante la guerra greco-gotica, si fraziona in casali e casegrotte; l'agricoltura e la pastorizia restano le uniche attivit\u00e0 economiche.\n\u00c8 noto che nel XV secolo le armate albanesi al seguito di Scanderbeg rasero al suolo il piccolo ed antico casale il cui feudatario Raimondo De Noha fu alleato di Giovanni Antonio Orsini del Balzo, Principe di Taranto nella sua rivolta contro il Re di Napoli nel 1462.\nIl casale rest\u00f2 pressoch\u00e9 disabitato per quasi mezzo secolo, come feudo delle famiglie nobili della zona. Nel 1471 fu acquistato dagli Antoglietta e da questa famiglia nuovamente ricolonizzato, con autorizzazione del Vicer\u00e9 di Napoli, Charles de Lannoy, nel 1522. Nel 1517 il feudo divenuto Baronia pass\u00f2 alla famiglia dei Simonetta e poi ancora ai Muscettola nel 1614. Fu in questo periodo che scomparve il rito greco-bizantino e con esso probabilmente la lingua arb\u00ebreshe dei coloni albanesi in seguito al massiccio impegno dell'arcivescovo Lelio Brancaccio, che volle estendere il rito cattolico in lingua latina.\nLa baronia pass\u00f2 ancora di mano agli Albertini e poi agli Imperiali. Nel 1806, abolita la feudalit\u00e0 nel Regno di Napoli, il ducato di Carosino fu propriet\u00e0 della famiglia Berio - Marulli. Nel 1875, con Carosino gi\u00e0 comune del Regno d'Italia in seguito ad un plebiscito, i Marulli vendettero le loro propriet\u00e0 terriere a Roberto d'Ayala Valva, insieme al Palazzo Ducale.\nMonumenti e luoghi d'interesse.\nFamoso per il vino per la relativa Sagra del Vino, Carosino annovera un patrimonio artistico di discreta rilevanza:\nCultura.\nEventi.\nLa festa patronale come giorno festivo ha luogo il 3 febbraio come giorno di chiusura degli uffici pubblici. In ambito religioso la festa presenta la benedizione della gola con le candele incrociate e la processione con il simulacro del Santo.\nLa vera festa patronale ha luogo durante il secondo weekend di Ottobre, quando il Comitato Festa Patronale presenta un programma civile e religioso di eventi eh vedono il clou nel sabato sera con lo spettacolo musicale e la Domenica mattina con la messa solenne e la processione delle ore 12 con il Santo per le vie del paese accompagnato da confraternite,banda musicale, istituzioni locali e di Maratea (comunit\u00e0 gemellata nel nome di San Biagio), e numerosissimi fedeli e poi in serata lo spettacolo musicale ed i fuochi pirotecnici di fine festa, dopo aver ammirato le meravigliose luminarie.\nRicorrenza del 17 febbraio nel quale si ricorda l\u2019apparizione della Vergine Maria al piccolo sordomuto Fortunato. Nell\u2019occasione viene celebrata una santa messa alla quale segue la processione nel paese.\nLa festa grande con luminarie, banda musicale e fuochi pirotecnici si tiene nella Domenica di Pasqua, Luned\u00ec di Pasquetta e Martedi seguente.\nCiccitisanta Teatro, Compagnia del Teatro di Carosino, La Crasta, De...Mentibus, CarusTeatro APS.\nEconomia.\nL'agricoltura, grazie al protrarsi della stagione estiva ed al clima particolarmente favorevole, dona raccolti sempre abbondanti.\nI filari dei vigneti e gli ulivi si alternano alle bianche masserie di campagna, dove spesso \u00e8 possibile gustare o acquistare prodotti tipici di questa terra.\nFamosa per i suoi vini - ma anche per l'olio e l'uva da tavola.\nInfrastrutture e trasporti.\nStrade.\nCarosino \u00e8 lambita dalla Strada statale 7 ter Salentina che congiunge Taranto con Lecce ed \u00e8 attraversata dalla strada provinciale ex SS 603 Carosino - Francavilla Fontana. Le strade provinciali 81, 91 e 92 collegano il centro abitato con Monteiasi, San Marzano di San Giuseppe e Monteparano.\nStrutture.\nCarosino \u00e8 ben attrezzata di strutture pubbliche, private o gestite.\nAmministrazione.\nAltre informazioni amministrative.\nUnione dei comuni di Montedoro.\nL'Unione dei comuni di Montedoro \u00e8 composta dall'insieme dei territori dei Comuni di Carosino - Faggiano - Monteiasi - Montemesola - Monteparano - Roccaforzata.\nCarosino \u00e8 stato tra i comuni promotori della fondazione dell\u2019Unione Montedoro; il primo presidente della stessa fu per 10 anni l\u2019allora Sindaco di Carosino Dott. Francesco Sapio.\nSport.\nAttualmente non c\u2019\u00e8 una squadra di calcio suo territorio. Dagli anni 60 ai primi anni 2000 si sono alternate varie compagini dando storia al calcio carosinese.\nChe negli anni 90 hanno dato vita anche ad un bel derby cittadino.\nAttualmente presenti le scuole calcio:\nLa squadra di pallavolo \u00e8 la \"Azzurra Patrono Volley Carosino\", tanti anni presente nel paese, ha disputato anche campionati di serie C.\nIn passato importante risonanza ha avuto anche la Pallatamburello, sviluppata nella scuola dal prof. Cataldo Fiorino.\nOggi in via importante di sviluppo il circolo Tennis con importanti risultati ed eventi annualmente organizzati.\nImportante la Podistica di Carosino che con i suoi atleti che ottengono risultati annuali di elevato spessore, riescono a portare da ormai 7 anni a Carosino la tappa del Corripuglia."}
{"id": "103031", "revid": "114414284", "url": "https://it.wikipedia.org/wiki?curid=103031", "title": "Citro", "text": "Con il termine citro, nell'area tarantina viene indicata una sorgente d'acqua dolce che sbocca dalla crosta sottomarina.\nMorfologia carsica.\nLo stesso golfo di Taranto, infatti, con il Mar Grande e i due seni del Mar Piccolo, ma anche tutte le altre numerose cavit\u00e0, inghiottitoi e depressioni di un vasto territorio esteso all'altopiano delle Murge sono le manifestazioni di una complessa attivit\u00e0 carsica che, in epoche assai remote, ha dato origine alle gravine pugliesi. Gli antichi corsi d'acqua originari, oggi non pi\u00f9 visibili in superficie, scorrono tuttora in reti idrografiche sotterranee sfociando appunto nei citri al di sotto delle acque del mar Ionio e dell'Adriatico. Gi\u00e0 all'inizio del Novecento, descrivendo le cause e le tracce di questi fenomeni, il versatile scienziato Cosimo De Giorgi faceva riferimento \"alla grande estensione delle rocce calcaree in questa zona geografica; alla grande permeabilit\u00e0 all'acqua di alcune di queste rocce (sabbie, argille sabbiose, sabbioni tufacei ecc.); e alle fratture in tutti i sensi nei calcari compatti. Perci\u00f2 in questa contrada alla circolazione superficiale delle acque si sostituisce per tutto quella sotterranea, come nell'Istria e nel Carso\".\nNella parte settentrionale di entrambi i seni del Mar Piccolo di Taranto sono localizzate rispettivamente 20 e 14 sorgenti sottomarine, che apportano acqua dolce non potabile mescolata con acqua salmastra a contenuto variabile di sali. In corrispondenza, i fondali del Mar Piccolo, normalmente poco profondi (dai 10 ai 12 m con un massimo di 14 m nel seno pi\u00f9 esterno, dai 6 ai 9 m con un massimo di 10 m in quello pi\u00f9 interno), presentano fosse anche di 30 m dovute all'azione erosiva dei flussi d'acqua sorgiva. Il pi\u00f9 ampio di questi citri, il cui vortice era visibile anche in superficie fino alla met\u00e0 degli anni sessanta (salvo alcuni brevi intervalli durante la siccit\u00e0 dell'estate del 1927), si trova per\u00f2 nel Mar Grande di Taranto ed \u00e8 chiamato \"Anello/Citro/Occhio di San Cataldo\", con riferimento da un lato alla sua forma circolare e dall'altro alla leggenda che narra come il santo irlandese (VII secolo), nel giungere a Taranto, avrebbe gettato il proprio anello pastorale in mezzo al mare per placare una tempesta e provocando cos\u00ec la formazione del gorgo.\nLa gran quantit\u00e0 d'acqua dolce riversata continuamente in mare dai citri tarantini in punti abbastanza circoscritti comporta sia una sensibile e costante diluizione della salinit\u00e0 delle acque marine circostanti, soprattutto in profondit\u00e0, sia un loro altrettanto sensibile e costante raffreddamento, sia infine un maggior rimescolamento, talora vorticoso, delle acque stesse. Plinio il Vecchio potrebbe riferirsi a questi fenomeni specifici quando afferma \u00ab\"Et ostrea (...) gaudent dulcibus aquis et ubi plurimi influunt amnes\u00bb\", cio\u00e8: \"le ostriche ... prosperano nelle acque dolci e dove confluiscono molte correnti\". La fiorente attivit\u00e0 di mitilicoltura attestata nel golfo di Taranto fin dall'epoca medievale renderebbe infatti plausibile l'ipotesi della pesca, se non proprio dell'allevamento, di cozze anche nelle precedenti et\u00e0 greca e romana."}
{"id": "103032", "revid": "1086846", "url": "https://it.wikipedia.org/wiki?curid=103032", "title": "Serie C2 1995-1996", "text": "La Serie C2 1995-1996 \u00e8 stata la 18\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 3 settembre 1995 ed \u00e8 terminata il 27 giugno 1996.\nStagione.\nNovit\u00e0.\nLa non si iscrive al campionato.\nLe neoretrocesse , ed vengono ripescate in Serie C1.\nIl , vincitore del girone A del Campionato Nazionale Dilettanti, in difficolt\u00e0 economiche, non si iscrive al campionato, ripartendo dall'Eccellenza.\nLa , vincitrice del girone B del Campionato Nazionale Dilettanti, trasferisce la propria sede a Busto Arsizio e cambia denominazione in Pro Patria Calcio Gallaratese Gallarate Busto.\nA completamento di organici vengono ripescate il e l', mentre dal Campionato Nazionale Dilettanti vengono ammesse la , la e l'.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "103040", "revid": "212348", "url": "https://it.wikipedia.org/wiki?curid=103040", "title": "Serie C2 1996-1997", "text": "La Serie C2 1996-1997 \u00e8 stata la 19\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 1\u00ba settembre 1996 ed \u00e8 terminata il 15 giugno 1997.\nStagione.\nNovit\u00e0.\nIl , appena retrocesso dalla C1, fall\u00ec e non si iscrisse al campionato. Al suo posto fu ripescato il .\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNota:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:"}
{"id": "103043", "revid": "600229", "url": "https://it.wikipedia.org/wiki?curid=103043", "title": "Omofono", "text": ""}
{"id": "103049", "revid": "600229", "url": "https://it.wikipedia.org/wiki?curid=103049", "title": "Congas", "text": ""}
{"id": "103050", "revid": "123534898", "url": "https://it.wikipedia.org/wiki?curid=103050", "title": "Pierre-Ambroise-Fran\u00e7ois Choderlos de Laclos", "text": "Biografia.\nNacque in una famiglia di estrazione borghese; suo padre era un ufficiale governativo di servizio in Piccardia ed apparteneva alla cosiddetta \"Nobilt\u00e0 di toga\" (\"Noblesse de robe\"). Nel 1760 entr\u00f2 nella \"\u00c9cole royale d'artillerie de La F\u00e8re\", antesignana della \"\u00c9cole polytechnique\", e nel 1761 venne nominato sottotenente. In qualit\u00e0 di giovane ufficiale, partecip\u00f2 alla parte finale della guerra dei Sette anni presso la guarnigione di stanza a La Rochelle.\nNel 1788 divenne segretario dei comandi del duca d'Orl\u00e9ans, sul quale ebbe una forte influenza ed ispir\u00f2 numerosi \"Cahiers de dol\u00e9ances\". Iscrittosi al Club dei Giacobini, fond\u00f2 un giornale, sovvenzionato dal duca, il \"Journal des Amis de la Constitution\" (Il giornale degli Amici della Costituzione).\nAllorch\u00e9 il suo protettore ed amico, duca d'Orl\u00e9ans, fu costretto a recarsi a Londra dopo essere stato accusato di aver preso parte attiva nei moti del luglio 1789 ed organizzato la marcia delle donne del 5 ottobre, Laclos lo segu\u00ec, rimanendo nella capitale inglese fino al luglio del 1790, quando entrambi rientrarono a Parigi. A giustificazione del comportamento del duca, Laclos scrisse l\"'Expos\u00e9 de la conduite de M. le duc d'Orl\u00e9ans\" (Esposto sulla condotta del Signor duca d'Orl\u00e9ans).\nVenne nominato da Danton segretario governativo e nell'agosto 1792 inviato con il grado di generale, dal ministro della Difesa Joseph Servan, presso il generalissimo Nicolas Luckner, che stava preparando un nuovo esercito di 60.000 reclute. Questi rassegn\u00f2 poco dopo le dimissioni e Laclos ne prese subito il posto. Nominato capo di Stato maggiore dell'armata dei Pirenei, venne arrestato il 31 marzo 1793 per i suoi legami con il duca di Orl\u00e9ans, insieme agli altri seguaci del medesimo, ma non fu incarcerato, bens\u00ec costretto agli arresti domiciliari: fu l'unico dei seguaci dell'Orl\u00e9ans a sfuggire alla ghigliottina.\nFu liberato tuttavia solo nel dicembre dell'anno successivo e nominato Segretario generale delle ipoteche, una posizione che gli permise buoni introiti. Nel gennaio del 1800 ottenne direttamente da Napoleone Bonaparte, allora solo Primo console, la nomina a comandante della riserva dell'artiglieria nell'armata del Reno.\nNel 1803 lo stesso Napoleone lo mise al comando della Riserva di Artiglieria dell'Armata d'Italia di stanza a Taranto. Qui si ammal\u00f2 di dissenteria e malaria e mor\u00ec nel convento di San Francesco di Taranto, ma, avendo rifiutato i conforti religiosi, venne sepolto nella piazza d'armi interna al Forte de Laclos (che prese il nome proprio da lui) sull'isola di San Paolo nel golfo di Taranto.\nIn seguito alla caduta di Napoleone, gli abitanti distrussero la sua tomba e, molto probabilmente, le sue spoglie vennero gettate in mare.\nLaclos era pure uno studioso di balistica e \nLaclos fu iniziato in Massoneria nella Loggia \"L'Union\" di Toul nel 1763 e divenne in seguito Maestro venerabile della Loggia parigina \" Henry IV\", appartenente al Grande Oriente di Francia.\n\"Le relazioni pericolose\".\nLaclos \u00e8 ricordato in particolare per il suo romanzo epistolare \"Les liaisons dangereuses\" (\"Le relazioni pericolose\"). Il romanzo \u00e8 un classico conosciuto per la sua esplorazione della seduzione, vendetta e malizia umana, nonostante l'autore lo avesse concepito soprattutto per far riflettere, tramite i personaggi principali, sul biasimevole stato dell'educazione femminile e sulle sue conseguenze sulla morale nella Francia del XVIII secolo. \u00c8 inoltre un racconto moralistico sulla corruzione e sullo squallore della nobilt\u00e0 della Francia dei Borbone. Il romanzo suscit\u00f2 notevole scalpore sin dalla sua prima pubblicazione nel 1782 e continu\u00f2 ad essere pubblicato in numerose edizioni.\nDa questo romanzo sono stati tratti diversi film, il pi\u00f9 noto dei quali \u00e8 \"Le relazioni pericolose\" (1988), diretto da Stephen Frears e interpretato da John Malkovich, Glenn Close, Michelle Pfeiffer e Uma Thurman."}
{"id": "103052", "revid": "1451528", "url": "https://it.wikipedia.org/wiki?curid=103052", "title": "Campo San Tom\u00e0", "text": "Campo San Tom\u00e0 \u00e8 un piccolo campo di Venezia, ubicato nel sestiere di San Polo, a pochi passi dal campo dei Frari.\nDescrizione.\nA pianta rettangolare, ha al suo centro un pozzo. Sui suoi quattro lati si affacciano, oltre a numerose botteghe e locali tipici (lati nord e sud), due edifici di valore storico-architettonico:"}
{"id": "103053", "revid": "26079", "url": "https://it.wikipedia.org/wiki?curid=103053", "title": "Calore di fusione", "text": ""}
{"id": "103055", "revid": "9882", "url": "https://it.wikipedia.org/wiki?curid=103055", "title": "Il gioco del dizionario", "text": ""}
{"id": "103056", "revid": "669954", "url": "https://it.wikipedia.org/wiki?curid=103056", "title": "Scala pitagorica", "text": "La scala pitagorica (a volte impropriamente detta temperamento pitagorico) \u00e8 il sistema musicale usato nella musica antica per la costruzione della scala.\nStoria.\nAncorch\u00e9, secondo alcuni studiosi, essa fosse conosciuta ed utilizzata in Mesopotamia fin dal IV millennio a.C., nella tradizione occidentale \u00e8 attribuita dai trattatisti europei medievali a Pitagora; fu utilizzata nell'antichit\u00e0 in Grecia e nell'Oriente: in Cina e poi in Giappone.\nIl sistema pitagorico fu adottato nella musica occidentale medievale: esso soddisfaceva le esigenze della composizione monodica e della polifonia medievale, in cui gli accordi conclusivi contenevano solo ottave e quinte. Nel corso del XV secolo si afferm\u00f2 un uso sempre pi\u00f9 frequente degli intervalli armonici di terza e sesta, che nella scala pitagorica risultano poco consonanti. Tuttavia nella scala pitagorica cromatica (di dodici suoni, con l'aggiunta delle note alterate Do\u266f, Mi\u266d, Fa\u266f, Sol\u266f oppure La\u266d, Si\u266d) si pu\u00f2 ascoltare una terza maggiore quasi perfettamente consonante fra le note Fa\u266f e Si\u266d (in effetti si tratta di una quarta diminuita e non di una terza maggiore). Si pu\u00f2 congetturare che gli strumentisti iniziassero quindi a modificare empiricamente l'accordatura dei loro strumenti, alterando gli intervalli di quinta, per ottenere la stessa consonanza fra i veri intervalli di terza maggiore. Nel XVI secolo il teorico Gioseffo Zarlino nel suo \"Le istitutioni harmoniche\" (1558) propose di utilizzare gli intervalli consonanti della scala naturale, ossia \u2014 oltre alle quinte e quarte pitagoriche \u2014 le terze maggiori rappresentate dal rapporto 5/4 e quelle minori rappresentate dal rapporto 6/5. Il primo dei due intervalli compariva gi\u00e0 nel temperamento mesotonico, che nel XVI secolo soppiant\u00f2 la scala pitagorica come metodo di accordatura degli strumenti.\nCaratteristiche.\nSi fonda sulla progressione degli intervalli di quinta con trasposizione dei suoni acuti all'ottava di partenza. Per esempio cominciando dal Do2 si costruisce la progressione\ndelle quinte (Sol2, Re3, La3, Mi4, Si4) e si dividono per un'ottava le note che si trovano ad ottave superiori a quella di partenza (Re3 diventa Re2, La3 diventa La2 e cos\u00ec via). Per ottenere il Fa si scende invece di una quinta (Fa1) e si sale di un'ottava in modo da ricondursi all'ottava di partenza (Fa1 diventa Fa2).\nLa seguente tabella mostra un esempio di scala maggiore pitagorica\nLa scala musicale costruita secondo lo schema pitagorico \u00e8 quindi basata con rigore matematico sull'intervallo di quinta (rappresentato dal rapporto 3/2) e di ottava (rapporto 2/1). Le due principali conseguenze di ci\u00f2 sono:"}
{"id": "103057", "revid": "123150637", "url": "https://it.wikipedia.org/wiki?curid=103057", "title": "Trapezoedro", "text": "In geometria per trapezoedro o, impropriamente, deltoedro si intende il poliedro duale di un corrispondente antiprisma. I trapezoedri sono i poliedri duali degli antiprismi, il che significa che, sostituendo vertici con facce e viceversa, si ottengono gli antiprismi equivalenti. Le sue facce sono aquiloni convessi congruenti (detti anche \"deltoidi\"). Nessuna delle facce \u00e8 un trapezoide, quindi il nome \"trapezoedro\", pi\u00f9 usato, \u00e8 fuorviante.\nIl termine \"deltoedro\" non va confuso con \"deltaedro\", poliedro con tutte le facce costituite da triangoli equilateri congruenti.\nSuccessione di poliedri.\nUn trapezoedro ha formula_1 facce. Esiste quindi un trapezoedro per ogni formula_2. Per formula_3 il trapezoedro \u00e8 in realt\u00e0 un cubo: in questo unico caso gli aquiloni sono dei quadrati, per formula_4 gli aquiloni sono sempre irregolari.\nCostruzione.\nIl trapezoedro pu\u00f2 essere ottenuto da due piramidi a base formula_5-gonale regolare congruenti; esse in un primo momento vengono disposte con le basi sovrapposte, poi si sottopone una piramide a una rotazione intorno a suo asse di 180\u00b0 /formula_6 e infine si compenetrano le piramidi e si smussano i loro spigoli di base. Questa costruzione spiega anche perch\u00e9 ci si riferisca ai trapezoedri anche con il nome di \"antibipiramidi\".\nAltro modo strettamente analogo di costruire un trapezoedro \u00e8 considerare due piramidi rette, convesse a base formula_5-gonale regolare identiche le cui basi poggino sui formula_5-goni regolari identici e congruenti rispetto alle basi di un antiprisma formula_5-gonale al centro; l'ipotesi di congruenza delle piramidi rispetto all'antiprisma garantisce la loro rotazione di \u03c0/\"2n\" sul proprio asse.\nVoci correlate.\nNel caso particolare del poliedro duale di un \"antiprisma triangolare\", gi aquiloni sono rombi (o quadrati), quindi tali trapezoedri sono anche chiamati zonoedri. Essi si chiamano romboedri e sono cubi deformati secondo la direzione della diagonale del solido; i romboedri sono anche parallelepipedi con facce romboidali congruenti.\nUn caso particolare di romboedro \u00e8 quello le cui facce hanno angoli di 60\u00b0 e di 120\u00b0: tale figura pu\u00f2 essere scomposta in due tetraedri regolari uguali e in un ottaedro regolare. Dato che i parallelepipedi possono riempire uno spazio, ne deriva che tale propriet\u00e0 si estende a un'opportuna combinazione di tetraedri e ottaedri regolari.\nNel caso degenere con \"n\"=2, si ha un tetraedro geometrico con 6 vertici, 8 spigoli e facce costituite triangoli derivati da 4 aquiloni degeneri: i duali di tali solidi sono una forma degenerata di antiprismi, ossia altri tetraedri."}
{"id": "103058", "revid": "124782249", "url": "https://it.wikipedia.org/wiki?curid=103058", "title": "L'impiccato", "text": "L'impiccato \u00e8 un gioco di carta e matita per due giocatori. Uno dei giocatori sceglie segretamente una parola; l'altro deve indovinarla.\nIl giocatore che sceglie la parola disegna una riga tratteggiata, con un tratto pi\u00f9 per ogni lettera della parola. L'altro tenta di indovinare la parola dichiarando una lettera a ogni turno. Se la lettera compare nella parola, il giocatore che ha scelto la parola trascrive la lettera su tutti i trattini corrispondenti. Se la lettera non \u00e8 presente, il giocatore che ha scelto la parola traccia una linea del \"diagramma dell'impiccato\".\nIl gioco termina quando la parola viene indovinata, o viene completato il diagramma dell'impiccato. Il diagramma ha una forma generale come in figura ma il numero esatto di linee pu\u00f2 variare.\nAlcuni disegnano il patibolo prima dell'inizio del gioco, e lo completano durante il gioco disegnando a una a una le parti del corpo (solitamente: \"testa\", \"torso\", \"braccio sinistro\", \"braccio destro\", \"gamba sinistra\", \"gamba destra\").\nAltri considerano anche il patibolo parte del diagramma da disegnare durante il gioco (e quindi concedono qualche turno in pi\u00f9 al giocatore che deve indovinare).\nVarianti.\nUna variante del gioco spesso utilizzata prevede di rendere subito note la prima e l'ultima lettera della parola da indovinare.\nIl gioco televisivo \"La ruota della fortuna\" (\"Wheel of Fortune\") creato da Merv Griffin e proposto in Italia da Mike Bongiorno (e successivamente da Enrico Papi), \u00e8 una variante del gioco dell'impiccato, con alcune variazioni (come la possibilit\u00e0 di chiamare una vocale solo \"comprandola\" con i soldi vinti fino a quel momento, l'uso di una frase al posto di una parola, un indizio che rispecchi il tema della frase, delle vincite in denaro per ogni lettera indovinata ed ovviamente una ruota che determina queste vincite).\nStoria.\nTony Augarde sostiene che il gioco pare essere stato inventato nell'epoca vittoriana (vedi \"The Oxford Guide to Word Games\", Oxford University Press). Il gioco viene citato anche nel libro \"Traditional Games\" di Alice Bertha Gomme 1894, col nome \"Uccelli, belve e pesci.\" Le regole sono quasi uguali, eccetto che il giocatore che sceglie la parola deve scriverne subito la prima e l'ultima lettera.\nStrategia.\nL'unica strategia generale per questo gioco pu\u00f2 basarsi su una tabella della frequenza delle varie lettere in italiano (o nella lingua in cui si gioca); tuttavia, questa idea si presta altrettanto bene a essere usato con scopi opposti dal giocatore che sceglie la parola (p.es., una parola come \"hobby\" potrebbe essere molto difficile da immaginare proprio perch\u00e9 contiene poche lettere, e almeno due molto poco frequenti).\nUna buona tattica pu\u00f2 essere psicologica, ossia conoscere il proprio avversario e i suoi campi d'interesse; tuttavia parole come \"catecolamina\" e \"usufruttuario\" sono molto difficilmente indovinabili."}
{"id": "103059", "revid": "729019", "url": "https://it.wikipedia.org/wiki?curid=103059", "title": "Serie chimica", "text": "Una serie chimica \u00e8 un gruppo di elementi chimici le cui caratteristiche chimiche e fisiche variano progressivamente da un capo all'altro della serie. Le serie chimiche vennero scoperte prima della tavola periodica, che fu creata per organizzare gli elementi a seconda delle loro propriet\u00e0 chimiche.\nMolte serie chimiche corrispondono esattamente a gruppi della tavola periodica: non \u00e8 una coincidenza, perch\u00e9 le propriet\u00e0 chimiche che li accomunano derivano dalla stessa configurazione dei loro orbitali atomici, che li classificano nello stesso gruppo della tavola periodica.\nLe serie chimiche della tavola periodica sono:"}
{"id": "103063", "revid": "295293", "url": "https://it.wikipedia.org/wiki?curid=103063", "title": "Squero di San Trovaso", "text": "Lo squero di San Trovaso \u00e8 uno dei pi\u00f9 antichi e famosi squeri veneziani. Lo squero (ossia \"cantiere\" in veneziano: dalla parola \"squara\" che indica l'attrezzo adoperato per costruire le imbarcazioni) \u00e8 il classico cantiere dove si costruivano e riparavano le imbarcazioni di dimensioni contenute come gondole, pupparini, sandoli, s'ciop\u00f3ni e altri natanti tipici della tradizione navale veneziana.\nQuello di San Trovaso sorge lungo il rio omonimo e risale al Seicento. \u00c8 uno dei pochissimi squeri ancora in funzione a Venezia, anche se oggi vi vengono prodotte o riparate soltanto gondole, mentre in passato l'attivit\u00e0 cantieristica si estendeva anche ad altri tipi di barche.\nL'edificio che lo ospita ha la forma tipica delle case di montagna, circostanza eccezionale per Venezia, dovuto all'estro degli squerarioli avvezzi a lavorare con il legno e soprattutto alle origini cadorine di molti maestri d'ascia.\nInvito a Venezia.\n\"Invito a Venezia\" \u00e8 il titolo di una vecchia canzone in dialetto veneziano di Emilio De Sanzuane-Giovanni Marangoni, musica di Italo Salizzato dove il testo cos\u00ec recita: \"Drio del Squero a San Trovaso dove un giorno t'ho d\u00e0 un baso\"."}
{"id": "103065", "revid": "339392", "url": "https://it.wikipedia.org/wiki?curid=103065", "title": "Era vittoriana", "text": ""}
{"id": "103066", "revid": "114823197", "url": "https://it.wikipedia.org/wiki?curid=103066", "title": "Imbarcazioni veneziane", "text": "La tradizione marinara veneziana \u00e8 molto antica ed ha prodotto una tipologia di imbarcazioni vastissima.\nI veneziani per spostarsi in laguna hanno sempre fatto i conti con canali stretti e fondali bassissimi per ampie estensioni. Per questo motivo le imbarcazioni che garantiscono una maggiore mobilit\u00e0 in laguna sono quelle che pescano meno e che sono sprovviste di chiglia: caratteristica peculiare delle barche veneziane \u00e8 infatti il fondo piatto. Inoltre forma e dimensioni devono rispondere a diverse esigenze di carico e alla particolare tecnica di voga ad un remo sviluppatasi con successo nell'area veneta.\nLa dominazione veneta, estesasi anche nell'entroterra sino all'Adda, ha influenzato anche le tradizioni nautiche legate alla navigazione lacustre, diffondendo alcune tipologie di barche che per caratteristiche e metodo di remata si avvicinano molto alla tradizione veneziana.\nUn capitolo a parte nella storia dei trasporti lagunari, ormai entrato nella tradizione, \u00e8 relativo al servizio pubblico di linea e alla propulsione a motore.\nNello spazio sottostante sono riunite secondo le categorie di utilizzo diverse tipologie di imbarcazioni. La stessa voce pu\u00f2 ricorrere in pi\u00f9 categorie:"}
{"id": "103068", "revid": "324026", "url": "https://it.wikipedia.org/wiki?curid=103068", "title": "Elementi del gruppo 3", "text": "Gli elementi del gruppo 3 sono spesso considerati scandio (Sc), ittrio (Y), lantanio (La) e attinio (Ac), anche se alcuni autori hanno optato diversamente. Il gruppo 3 fa parte del blocco d della tavola periodica e i suoi componenti sono metalli di transizione. A temperatura ambiente questi elementi sono tutti solidi. L'attinio \u00e8 un elemento radioattivo presente in tracce nei minerali di uranio. Nella nomenclatura precedente questo gruppo era denominato IIIA o IIIB a seconda di diverse convenzioni usate rispettivamente in Europa e negli Stati Uniti d'America.\nComposizione del gruppo 3.\nIn genere si considera che il gruppo 3 debba constare di quattro elementi, in analogia con tutti gli altri gruppi del blocco d (gruppi 3-12). Scandio e ittrio sono universalmente indicati come i primi due elementi del gruppo, mentre non esiste un accordo generale su quali siano gli elementi successivi. Testi classici di chimica inorganica considerano che gli altri due elementi siano lantanio e attinio, mentre alcune fonti recenti preferiscono considerare lutezio e laurenzio. Meno frequentemente si considera che il gruppo 3 sia espanso a 32 elementi includendo anche lantanoidi e attinoidi. La IUPAC finora non si \u00e8 espressa in proposito, ma nel 2015 ha dato vita ad un progetto per arrivare ad una raccomandazione su quali siano gli elementi costituenti del gruppo 3. In attesa di un parere ufficiale della IUPAC, si considera qui che al gruppo 3 appartengano scandio, ittrio, lantanio e attinio.\nFonti.\nLo scandio \u00e8 poco comune sulla crosta terrestre, essendo il trentacinquesimo elemento per abbondanza. \u00c8 distribuito in forma molto diffusa e quindi difficile da ricavare; uno dei pochi minerali sfruttati commercialmente \u00e8 la thortveitite, (Sc,Y)2Si2O7, ma la maggior parte dello scandio si ottiene come Sc2O3 dalla lavorazione dei minerali di uranio. Si producono poche tonnellate all'anno di Sc2O3, e solo l'1% \u00e8 convertito a metallo. L'ittrio \u00e8 il ventottesimo elemento per abbondanza sulla crosta terrestre, dove si trova in vari minerali sfruttabili commercialmente come xenotime-(Y), monazite, bastn\u00e4site-(Y), fergusonite-(Y) e samarskite-(Y). Annualmente si producono 9000 tonnellate all'anno di Y2O3 e solo poche tonnellate di ittrio metallico. Il lantanio \u00e8 il ventottesimo elemento per abbondanza sulla crosta terrestre, dove si trova sempre assieme ai lantanoidi in vari minerali come monazite e bastnasite. Si producono pi\u00f9 di 30000 tonnellate all'anno di ossido di lantanio, La2O3. L'attinio si pu\u00f2 estrarre da minerali di uranio come attinio-227, ma in genere questo nuclide \u00e8 prodotto artificialmente bombardando radio-226 con neutroni.\nTossicit\u00e0 e ruolo biologico.\nNessuno di questi metalli ha un ruolo biologico; l'attinio \u00e8 molto pericoloso per la sua radioattivit\u00e0. Un corpo umano contiene circa di scandio, circa di ittrio, e meno di di lantanio. A parte l'attinio, gli altri metalli del gruppo sono in genere poco pericolosi. Tuttavia alcuni dei composti dello scandio sono sospetti cancerogeni, e i composti di ittrio solubili sono considerati leggermente tossici.\nApplicazioni.\nLo scandio \u00e8 utilizzato soprattutto in leghe speciali. Una aggiunta di 0,5% di scandio all'alluminio rende il materiale molto pi\u00f9 duro e ne alza il punto di fusione di 800\u00a0\u00b0C; leghe di questo tipo sono usate in aeronautica. L'aggiunta di ioduro di scandio ScI3 nelle lampade a vapore di mercurio permette di ottenere una fonte di illuminazione molto simile alla luce solare. L'ittrio \u00e8 usato per ottenere leghe speciali a grana fine e per produrre molti granati cristallini artificiali con particolari propriet\u00e0 ottiche e magnetiche. Ad esempio il granato di ittrio e alluminio noto come YAG (\"yttrium-aluminium garnet\") \u00e8 usato nel . L'ossido di ittrio \u00e8 usato in superconduttori come l'YBCO. L'ossisolfuro di ittrio Y2O2S drogato con europio \u00e8 il fosforo rosso usato nei vecchi televisori a colori. Il lantanio metallico \u00e8 usato in leghe particolari come LaNi5, che \u00e8 in grado di assorbire idrogeno gassoso, e negli elettrodi per lampade ad arco per accrescere la luminosit\u00e0 dell'arco. \u00c8 inoltre presente nelle batterie nichel-metallo idruro usate nei veicoli ibridi; un'auto ibrida pu\u00f2 contenere 10\u00a0kg di lantanio. L'ossido di lantanio \u00e8 aggiunto ai vetri per ottenere lenti con alto indice di rifrazione, mentre il fluoruro di lantanio LaF3 \u00e8 usato in fibre ottiche per trasmissione dati. L'attinio \u00e8 usato in piccolissime quantit\u00e0 solo nella ricerca scientifica come sorgente di neutroni.\nPropriet\u00e0 degli elementi.\nGli elementi del gruppo 3 hanno tutti numero atomico dispari e quindi hanno pochi isotopi stabili (vedi figura). Sono metalli relativamente teneri, lucidi e argentei. Come ci si pu\u00f2 aspettare sono meno elettropositivi dei metalli alcalino terrosi che li precedono, e pi\u00f9 elettropositivi dei metalli di transizione che li seguono nel blocco d. La presenza di un elettrone d fa crescere la forza del legame metallico, e quindi rispetto ai metalli alcalino terrosi crescono le entalpie di fusione, di vaporizzazione e di atomizzazione; ci\u00f2 \u00e8 segnalato dai punti di fusione (figura e tabella), che sono in crescita rispetto al gruppo 2.\nReattivit\u00e0 chimica e andamenti nel gruppo.\nQuesti elementi hanno tre elettroni nel livello elettronico esterno, al pari degli elementi del gruppo 13, ma la configurazione elettronica \u00e8 diversa, essendo d1s2 per il gruppo 3 e s2p1 per il gruppo 13. Di conseguenza, al di l\u00e0 del comune stato di ossidazione +3, le similitudini sono poche; ad esempio l'ossido Sc2O3 \u00e8 anfotero come Al2O3.\nI potenziali standard di riduzione degli elementi del gruppo 3 sono alquanto negativi e quindi questi metalli anneriscono all\u2019aria e bruciano formando l\u2019ossido M2O3. Reagiscono anche con l'acqua e gli acidi sviluppando idrogeno. Anche se scandio, ittrio e lantanio sono i primi membri delle tre serie di transizione d, la loro chimica non \u00e8 quella tipica degli elementi di transizione. Infatti:"}
{"id": "103069", "revid": "1342360", "url": "https://it.wikipedia.org/wiki?curid=103069", "title": "Serie C2 1997-1998", "text": "La Serie C2 1997-1998 \u00e8 stata la 20\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 31 agosto 1997 ed \u00e8 terminata il 14 giugno 1998.\nStagione.\nNovit\u00e0.\nIl non si iscrisse al campionato per problemi economici, al suo posto fu ripescato l'.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103072", "revid": "36426", "url": "https://it.wikipedia.org/wiki?curid=103072", "title": "Palazzo Cavalli-Franchetti", "text": "Palazzo Cavalli-Franchetti, o semplicemente Palazzo Franchetti, \u00e8 un edificio di Venezia ubicato nel sestiere di San Marco, nelle immediate vicinanze del ponte dell'Accademia. Si prolunga posteriormente in Campo Santo Stefano, vicino alla chiesa di San Vidal.\nDal 1999 appartiene all'Istituto veneto di scienze, lettere ed arti, che vi ospita frequenti manifestazioni culturali e mostre.\nStoria.\nEdificato nella seconda met\u00e0 del Quattrocento in stile gotico dai Marcello, vi abitarono in seguito anche i Gussoni ed i Cavalli. Nel 1847 fu ceduto al giovane arciduca Federico Ferdinando d'Asburgo-Teschen, comandante superiore della marina da guerra imperiale. Federico elimina le vecchie divisioni tra la parte Cavalli e quella Gussoni e riunifica quindi l'unit\u00e0 edilizia; oltre a questo, avvia, per quanto attiene agli interni del palazzo, un consistente lavoro di ammodernamento funzionale.\nNell'Ottocento pass\u00f2 ad Enrico, conte di Chambord, che ne affid\u00f2 una prima ristrutturazione all'architetto Giovanni Battista Meduna. Meduna, sotto la attenta vigilanza degli intendenti di corte, non apporter\u00e0 al palazzo solo una massiccia serie di trasformazioni, ma ne riprogetter\u00e0, in un certo senso, ragioni e logica, avviandolo a divenire uno degli emblemi dell'Ottocento veneziano.\nNel 1878 fu acquistato dal barone Raimondo Franchetti, padre di Alberto, compositore, e di Giorgio (fautore del recupero della Ca' d'Oro). I Franchetti avviarono radicali restauri, condotti da Camillo Boito, tanto che per gran parte del palazzo si potrebbe parlare di neogotico.\nNel settembre 1922 la vedova, Sarah Luisa de Rothschild, cede il palazzo all'Istituto federale di credito per il risorgimento delle Venezie, che procede ad una nuova fase di lavori e adattamenti funzionali. Viene realizzata la nuova scala con ascensore e vengono demoliti vari rami di scale interne; riallestito con materiali Fortuny e mobili \"in stile\", non sempre di grande gusto; adattati i ballatoi metallici alle nuove esigenze d'ufficio. Questa fase di lavori ebbe il suo pi\u00f9 imponente e significativo intervento nella sistemazione del secondo piano nobile, con la creazione di un immenso mobile-boiserie per il Casellario centrale. Si tratta di una magistrale libreria e scaffalatura neogotica di sorprendente qualit\u00e0 ed effetto, servita per il piano superiore dalle due scalette a chiocciola, disposte specularmente a uno dei capi della sala (la lavorazione si rif\u00e0 esplicitamente alle linee dello scalone boitiano).\nArchitettura.\nSi tratta di un notevolissimo esempio di architettura gotica, uno dei pi\u00f9 prestigiosi tra quelli siti nella citt\u00e0 lagunare. La facciata, che risale al XV secolo, \u00e8 stata per\u00f2 ristrutturata pesantemente, seguendo i canoni del neogotico veneziano: l'apparato decorativo esterno appare, infatti, distante dalla semplicit\u00e0 formale tipica di molti altri edifici gotici veneziani.\nDenunciano questa tipicit\u00e0, in particolar modo, le pentafore dei due piani nobili, contraddistinte da caratteristici trafori simili a quelli di Palazzo Pisani Moretta. Quella del primo piano nobile \u00e8 caratterizzata da archi intrecciati, decorati da quadrilobi soprelevati rispetto alla tradizionale disposizione che li vede vicini al capitello, e da balconcino aggettante centrale; quella del secondo piano nobile presenta invece quadrilobi posti all'apice dell'arco ed \u00e8 priva di balcone. Questa composizione \u00e8 affiancata da altri numerosi fori, simili alle pentafore per disegno; fanno eccezione le monofore del secondo piano, che sono ad ogiva, e il portale d'acqua.\nLa facciata laterale, che insiste su un ampio giardino, propone invece un disegno pi\u00f9 solido, caratterizzato da sette monofore per piano: questa relativa semplicit\u00e0 si perde per\u00f2 nel fronte posteriore, che ricalca quello anteriore e aggiunge persino ampie vetrate al pianterreno.\nLa pianta dell'edificio, nella sua complessit\u00e0, ricalca lo schema tipico del Palazzo veneziano: \u00e8 contraddistinta da portego centrale, affiancato da sale di minor entit\u00e0. L'edificio presenta due scale interne, che si affacciano specularmente su un vasto atrio, illuminato da quadrifora: una delle due \u00e8 il celebre scalone disegnato da Boito e sito in un oblungo corpo posteriore, staccato dall'edificio principale, con il concorso dell'ornatista Matscheg e dell'ingegnere Manetti, i quali crearono un'architettura profondamente mutata grazie a ornati dipinti, marmi intagliati, ferri fusi e battuti, pietre lavorate, lampade e arredi di gusto eclettico, che denunciano una (dubbia) scelta storicistica, in linea con le istanze dell'epoca. La struttura si conclude con un'ala posteriore, che presenta locali in successione."}
{"id": "103076", "revid": "114002235", "url": "https://it.wikipedia.org/wiki?curid=103076", "title": "Aleksandr Vasil'evi\u010d Aleksandrov", "text": "Biografia.\nAleksandrov studi\u00f2 presso il Conservatorio di San Pietroburgo, con Anatolij Konstantinovi\u010d Ljadov e Aleksandr Konstantinovi\u010d Glazunov, e a Mosca con Sergej Nikiforovi\u010d Vasilenko. Dal 1922 fu professore di Teoria musicale presso il conservatorio di Mosca. Dal 1928 fu a capo della banda e del corpo di ballo dell'Armata Rossa, che egli stesso aveva fondati, e in questo ruolo si guadagn\u00f2 i favori del dittatore Iosif Stalin, che fu a capo del Paese durante gli ultimi due decenni della sua vita. Nel 1942, Stalin commission\u00f2 ad Aleksandrov e al paroliere Sergej Michalkov la composizione di un nuovo inno, che divenne ufficiale a partire dal 1\u00ba gennaio 1944. Per i suoi meriti come compositore e artista popolare gli venne conferito l'Ordine di Lenin."}
{"id": "103078", "revid": "1812835", "url": "https://it.wikipedia.org/wiki?curid=103078", "title": "Cariotipo", "text": "Con cariotipo si indica, in citogenetica, la costituzione del patrimonio cromosomico di una specie dal punto di vista numerico e morfologico. Con l'ausilio del microscopio ottico si valutano la lunghezza, la posizione dei centromeri, il pattern di bandeggio, eventuali differenze tra i cromosomi sessuali, ed eventuali altre caratteristiche fisiche.\nL'analisi del cariotipo permette di costruire una rappresentazione grafica ordinata del corredo cromosomico di un individuo, che viene detta \"cariogramma\".\nStudio del cariotipo.\nLo studio del cariotipo \u00e8 reso possibile mediante colorazione. Solitamente il colorante pi\u00f9 adatto che si utilizza \u00e8 il Giemsa, una preparazione che include vari coloranti: blu di metilene, eosina Y e Azure-A,B,C. Giemsa viene applicato dopo che le cellule sono state arrestate da una soluzione di colchicina, generalmente in metafase o prometafase mitotica, quando i cromosomi sono pi\u00f9 condensati. Affinch\u00e9 il colorante aderisca correttamente, tutte le proteine cromosomiche devono essere digerite e rimosse. Per gli esseri umani vengono utilizzati pi\u00f9 di frequente i globuli bianchi, perch\u00e9 sono facilmente indotti a dividersi e a crescere in coltura. A volte le osservazioni possono essere fatte sulle cellule non di divisione (interfase), infatti il sesso di un feto pu\u00f2 essere determinato attraverso l'osservazione di cellule in interfase.\nI vari passi dello studio del cariotipo umano sono:\nI vari cromosomi vengono poi ritagliati e ordinati mediante programmi informatici (i cromosomi omologhi vengono appaiati: i cromosomi appartenenti alla stessa coppia hanno gli stessi bandeggi e il loro centromero \u00e8 nella stessa posizione).\nI cromosomi hanno una zona pi\u00f9 ristretta dove c'\u00e8 un granulo detto centromero e 2 braccia uguali o diverse. In base al posizionamento del centromero nel cromosoma si possono dividere in:\nNell'uomo e nella maggior parte degli animali il corredo cromosomico \u00e8 diploide nelle cellule somatiche (cio\u00e8 \"del corpo\"), ed \u00e8 aploide nelle cellule germinali (cio\u00e8 dei gameti: spermatozoi ed ovocellule).\nOsservazioni.\nSolitamente si osservano e confrontano sei diverse caratteristiche del cariotipo.\nUn resoconto completo di un cariotipo pu\u00f2 quindi includere il numero, il tipo, la forma e le bande dei cromosomi, cos\u00ec come altre informazioni citogenetiche.\nLe variazioni si trovano spesso:\nCariotipo umano.\nUtilizzando tecniche di coltura \"in vitro\", fu stabilito nel 1956 da Joe Hin Tjio e Albert Levan che il numero cromosomico dell'uomo \u00e8 di 46, cio\u00e8 23 coppie, di cui 22 coppie sono dette autosomi e la ventitreesima coppia \u00e8 quella dei cosiddetti eterosomi o cromosomi sessuali. Nei precedenti trenta anni, in seguito alle indagini di Theophilus Painter del 1923, era prevalente l'ipotesi che il numero cromosomico umano fosse 48.\nLa prima definizione del cariotipo fu formulata alla Conferenza di Denver nel 1960, ed \u00e8 basata su criteri di lunghezza del cromosoma e posizione del centromero. Le coppie quindi sono numerate in ordine decrescente di grandezza e gli eterosomi sono indicati come X e Y.\nIn seguito, nella Conferenza di Chicago del 1966 \u00e8 stata messa a punto una nomenclatura pi\u00f9 dettagliata, nella quale i cromosomi sono raggruppati in sette gruppi, nominati con le lettere maiuscole da \"A\" a \"G\".\nL'analisi del cariotipo pu\u00f2 essere richiesta per diversi motivi:\nIl numero dei cromosomi presenti nel nucleo delle cellule eucariotiche prende il nome di ploidia, con distinzione tra:\nPer cui nell'uomo ogni gamete presenta 23 cromosomi, cio\u00e8 22 autosomi + 1 cromosoma sessuale o eterosoma: nell'ovocita il cromosoma sessuale \u00e8 sempre X, mentre negli spermatozoi pu\u00f2 essere X o Y. Dopo la fecondazione della cellula uovo da parte dello spermatozoo si forma lo zigote, cio\u00e8 una cellula diploide (2N) formata da 46 cromosomi, cio\u00e8 22 coppie di autosomi + 2 cromosomi sessuali, per cui si ha un corredo cromosomico o cariotipo costituito da 46,XX nella femmina e 46,XY nel maschio. In pratica 22 autosomi e 1 cromosoma X sono ereditati al momento del concepimento con la cellula uovo, mentre gli altri 23 cromosomi sono trasmessi dallo spermatozoo che pu\u00f2 portare un cromosoma sessuale X o Y. La probabilit\u00e0 di fecondazione \u00e8 analoga per gli spermatozoi che portano il cromosoma X o Y, per cui il numero dei concepiti con sesso cromosomico maschile o femminile \u00e8 sovrapponibile.\nBandeggio G.\nIn genere, il bandeggio cromosomico avviene con la colorazione di Giemsa, per cui si parla anche di bandeggio G, in cui il vetrino viene prima trattato con una soluzione salina o enzimatica, poi viene colorato con soluzione di Giemsa, determinando lungo l'asse principale dei cromosomi una sequenza di regioni a diversa intensit\u00e0 di colorazione, dette bande cromosomiche, caratteristiche di ogni cromosoma consentendo la loro classificazione secondo uno schema standardizzato in modo da definire il cariotipo di un individuo (ideogramma o cariotipo normale). In genere, si usano 3-5 cellule per l'analisi dei cromosomi al microscopio ottico e su fotografie: le bande riflettono il diverso grado di condensazione della cromatina.\nPer cui il bandeggio cromosomico avviene in due fasi:\nNel bandeggio G i cromosomi sono sottoposti a digestione enzimatica con tripsina che elimina le proteine cromosomiche e, quindi, colorati con Giemsa che ha affinit\u00e0 per le regioni ricche in basi AT. Queste sono facili da denaturare e digerire enzimaticamente perch\u00e9 le coppie AT sono unite solo da 2 legami idrogeno. Le bande pi\u00f9 scure sono costituite da cromatina molto condensata o eterocromatina; vi sono presenti pochi geni che si replicano nella fase S tardiva del ciclo cellulare, cio\u00e8 successivamente alle zone eucromatiniche, e inoltre poco attive dal punto di vista trascrizionale. Dunque, dopo colorazione Giemsa, si osserva al microscopio un'alternanza tra le bande G-positive, scure, e le bande G-negative, chiare.\nBandeggio Q.\nNel bandeggio Q i cromosomi sono sottoposti a digestione enzimatica e colorati con un colorante fluorescente, cio\u00e8 la Quinacrina che ha affinit\u00e0 per le regioni ricche in basi AT ma mette in evidenza bande fluorescenti dette bande Q, corrispondenti a quelle G, e spesso consente di valutare la presenza di polimorfismo cio\u00e8 una variazione di grandezza del braccio lungo del cromosoma Y, che si trasmette da padre a figlio, anche se non rappresenta una condizione patologica.\nBandeggio R.\nNel bandeggio R i cromosomi sono denaturati ad alte temperature (60 \u00b0C) in una soluzione salina tamponata e colorati con Giemsa mettendo in evidenza regioni ricche in basi AT che sono complementari, opposte a quelle delle bande G e Q, infatti, la lettera \"R\" sta per \"reverse\", osservando al microscopio le bande R, chiare, dette G-negative, opposte alle bande scure G.\nInvece, per mettere in evidenza le regioni cromosomiche ricche in basi GC si usa un colorante specifico, cio\u00e8 la cromomiocina, mettendo in evidenza le bande R opposte alle bande Q, dette Q-negative. Le regioni ricche in GC sono pi\u00f9 difficili da denaturare poich\u00e9 le coppie di basi sono unite da 3 legami H, sono costituite da cromatina meno condensata o eucromatina, ricca di geni che si replicano nella fase S precoce del ciclo cellulare, cio\u00e8 prima della fase S, molto attivi dal punto di vista trascrizionale, detti geni housekeeping importanti per tutte le funzioni e la vita della cellula.\nLe bande T corrispondono alle regioni telomeriche localizzate alle estremit\u00e0 dei cromosomi, corrispondono a gruppi di bande R che si colorano pi\u00f9 intensamente, trattando i cromosomi ad alte temperature e colorando con Giemsa o fluorocromi.\nBandeggio C.\nLe bande C si ottengono denaturando i cromosomi in soluzione satura di idrossido di bario e colorando con Giemsa, in modo da colorare selettivamente l'eterocromatina che si presenta monocromatica in tutti i cromosomi e in qualsiasi fase del ciclo cellulare, localizzata nelle regioni attorno al centromero o pericentromeriche e sul braccio lungo del cromosoma Y, ad alto grado di condensazione, costituite da sequenze di DNA altamente ripetute, ricche in basi AT, costituita da pochissimi geni codificanti che si replicano in fase S tardiva, mentre l'attivit\u00e0 trascrizionale \u00e8 assente. Le bande C corrispondono a eteromorfismi cromosomici.\nBande cromosomiche.\nIl numero delle bande cromosomiche dipende dal grado di condensazione dei cromosomi e quindi dalla fase del ciclo cellulare, infatti, durante la metafase si osservano ~ 320 bande formate da 6.000-8.000 kb (chilobasi o migliaia di basi), mentre in profase e prometafase (inizio della metafase) il numero delle bande pu\u00f2 triplicarsi sui cromosomi meno condensati, ottenendo dei preparati cromosomici ad alta risoluzione utili per evidenziare anomalie di struttura molto fini, non riconoscibili con le tecniche tradizionali, osservando bande piuttosto corte, pari a 800-1.000 kb, ottenute bloccando la divisione cellulare con metotrexate o timidina, introducendo successivamente nella coltura acido folico o deossicitidina che sbloccano le cellule in sincronia, procedendo nella mitosi.\nGiunti in prometafase si aggiunge la colchicina ad intervalli di tempo specifici, perch\u00e9 i cromosomi non sono completamente contratti e sono in grado di fornire un bandeggiamento pi\u00f9 fine.\nIn condizioni patologiche bisogna specificare la presenza di un difetto di numero dei cromosomi e la presenza di anomalie strutturali a carico delle braccia, regioni o bande.\nAd es. in una donna con sindrome di Down o Trisomia 21 si scrive 47,XX,+21 che indica la presenza di un cromosoma 21 in soprannumero, mentre la sigla 46,XY,del(1)(p32.2) indica una delezione o perdita (del) di una parte del braccio corto (p) del cromosoma 1 a livello della regione 3, nella banda 2, nella sottobanda 2, in un maschio (XY) a 46 cromosomi."}
{"id": "103079", "revid": "2164979", "url": "https://it.wikipedia.org/wiki?curid=103079", "title": "Arnhem", "text": "Arnhem (\"\u00c8rnem\" nel dialetto locale, \"Arnheim\" in tedesco) \u00e8 una citt\u00e0 dei Paesi Bassi di 159.265 abitanti, sul Basso Reno, capoluogo della provincia della Gheldria. Forma con la vicina Nimega una conurbazione di 736.100 abitanti.\nEtimologia.\nIl nome Arnhem deriva da \"Arneym\", composto da \"heem\" (casa) e \"arn\" o \"aro\" (dal germanico \"arnu\", aquila).\nAnche l'etimologia latina \"Arenacum\" dovrebbe significare \"casa delle aquile\", a causa delle molte aquile che anticamente vivevano nelle colline e nei boschi di Arnhem. Il nome Arneym fu usato per la prima volta nell'893 dal monastero di Sint-Salvatorabdij.\nStoria.\nArnhem viene menzionata per la prima volta nell'893 come \"Arnoldi Villa\". Nel 1233 al villaggio, che sino ad allora apparteneva all'abbazia di Prum furono conferiti i diritti civici da Otto II, conte di Gheldria, che vi si insedi\u00f2 e la fortific\u00f2. Arnhem entr\u00f2 nella Lega anseatica nel 1443. Nel 1473 fu conquistata da Carlo il Temerario, duca di Borgogna. Nel 1514 Carlo di Egmond, duca di Gheldria, la liber\u00f2 dal dominio spagnolo; nel 1543 ricadde nei domini dell'imperatore Carlo V. Entr\u00f2 nell'Unione di Utrecht nel 1579, divenendo parte infine delle Province Unite nel 1585.\nI francesi occuparono la citt\u00e0 nel 1672-1674 e smantellarono le sue fortificazioni; la \"Sabelspoort\" (porta delle sciabole) \u00e8 oggi l'unica parte rimanente delle fortificazioni medievali. Nel 1795-1813 fu rioccupata dalla Francia in quegli anni Rivoluzionaria e Imperiale. Il 30 novembre 1813 Arnhem fu liberata dai francesi con una battaglia che vide le truppe del generale prussiano Friedrich Wilhelm von B\u00fclow sconfiggere e cacciare dalla citt\u00e0 le truppe napoleoniche al comando del generale francese Henri Charpentier.\nNella Seconda guerra mondiale, durante l'Operazione Market Garden, avvenuta nel settembre 1944, alla 1\u00aa Divisione Aviotrasportata britannica, alla 101\u00aa Divisione Aviotrasportata Americana e alla 1\u00aa Brigata Paracadutisti Polacca fu assegnato il compito di impossessarsi del ponte sul Reno di Arnhem. Le unit\u00e0 furono paracadutate nell'area il 17 settembre e nei giorni successivi. Il grosso delle forze si ritrov\u00f2 troppo distante dal ponte e non riusc\u00ec a raggiungere l'obiettivo, mentre un piccolo gruppo riusc\u00ec a farsi strada verso il ponte, ma non fu in grado di mettere in sicurezza entrambe le sponde. Le truppe alleate incontrarono forte resistenza da parte della 9\u00aa Divisione Panzer SS \"Hohenstaufen\" e della 10\u00aa Divisione Panzer SS \"Frundsberg\", di stanza nella citt\u00e0 e nei suoi dintorni. Le forze britanniche attestate nei pressi del ponte si arresero il 21 settembre, dopo aver atteso invano l'arrivo del 30\u00ba Corpo Corazzato Britannico, che era stato fermato presso Nimega.\nInfrastrutture e trasporti.\nLa citt\u00e0 di Arnhem dispone di una rete filoviaria con 6 linee, l'unica ancora attiva nei Paesi Bassi.\nSport.\nLa locale societ\u00e0 di calcio, il Vitesse, milita nella Eredivisie."}
{"id": "103080", "revid": "307923", "url": "https://it.wikipedia.org/wiki?curid=103080", "title": "Dimensioni (gioco di ruolo)", "text": "Dimensioni \u00e8 un gioco di ruolo indipendente dall'ambientazione di carattere narrativo, nato nel 1996 e pubblicato per la prima volta, in formato elettronico, nel maggio del 2000 a cura della Dragons Lair di Udine e dell'Ikuvium Games, associazione dalla quale il gioco \u00e8 nato. Con il contributo, via Internet, di molti appassionati si \u00e8 giunti attualmente alla seconda edizione.\nDimensioni presenta diverse innovazioni nel sistema di gioco, flessibile e adattabile a qualsiasi tipo di ambientazione e livello di dettaglio. \u00c8 possibile utilizzarne il regolamento scegliendo fra tre livelli di complessit\u00e0, il pi\u00f9 semplice dei quali non richiede l'uso dei dadi.\nIl suo sistema di magia, \"Dimensioni Arcane\" \u00e8 narrativo: non ci sono pi\u00f9 incantesimi gi\u00e0 fatti, cio\u00e8 pronti da lanciare, con una serie di effetti ben precisi. Ogni incantesimo viene cos\u00ec ideato dal personaggio-giocatore al momento del lancio a seconda delle esigenze che richiede la scena.\nOgni personaggio dispone di certi poteri che sono racchiusi nei cosiddetti Arcani, ognuno dei quali rappresenta una certa branca della magia. Ognuno di essi racchiude alcuni poteri che possono essere usati dallo stregone al momento del bisogno, manipolando i flussi di energia magica. Cos\u00ec l'incantesimo viene \u201cparametrizzato\u201d a seconda delle esigenze, creando effetti che possono variare di volta in volta. Dalla combinazione degli Arcani si possono ottenere altri poteri, generalmente pi\u00f9 potenti ma anche pi\u00f9 complessi e difficili da usare.\nI manuali di \"Dimensioni\" e \"Dimensioni Arcane\" sono completamente gratuiti.\nA marzo 2007 \u00e8 stata pubblicata, sempre in formato elettronico, la prima ambientazione per Dimensioni: \"Glennascaul\", di tipo dark fantasy."}
{"id": "103088", "revid": "123226310", "url": "https://it.wikipedia.org/wiki?curid=103088", "title": "Terry Moore (fumettista)", "text": "Debutta sulla scena fumettistica americana nel 1993 con una miniserie autoprodotta dal titolo Strangers in Paradise, destinata a diventare uno dei simboli della rinascita del fumetto indipendente. Successivamente diventa una serie regolare a cui l'autore si dedica fino al 2007. Terminata quest'opera realizza una serie di genere thriller fantascientifico dal titolo \"Echo\", conclusa nel 2011. Dal 2011 al 2016 si dedica interamente alla terza saga di sua creazione: \"Rachel Rising\", durata 42 albi. Tra il 2016 e il 2017 pubblica la serie \"Motor Girl\", il cui primo albo \u00e8 distribuito nel novembre 2016. Dal 2018 si dedica all'ambizioso progetto di allacciare la continuity delle sue opere per creare un universo fumettistico denominato \"Terryverse\".\nDebutto e scelta del fumetto indipendente.\nQuando Terry Moore esordisce nel mondo dei \"comics\" americani, il mercato sembra particolarmente favorevole a recepire fumetti che non siano pubblicati esclusivamente dai due grandi editori Marvel Comics/DC. Solo l'anno prima la nuova casa editrice indipendente Image Comics, nata da grandi artisti ex-Marvel quali Rob Liefeld e Todd McFarlane aveva attraversato il suo battesimo del fuoco riuscendo a pubblicare fumetti con vendite record. E questo attraverso la creazione di nuovi personaggi (per ora solo supereroi) slegati dalle icone del genere quali Superman, Batman e l'Uomo Ragno. Il 1993 \u00e8 quindi un momento propizio ai nuovi autori per dare sfogo alla creativit\u00e0 e pubblicare opere indipendenti senza i condizionamenti dei grandi gruppi editoriali. In questo contesto Terry Moore inizia la sua opera \"Strangers in Paradise\" che per\u00f2 non si appoggia alla \"Image\" ma ad una piccola etichetta dal nome Antarctic Press. Questa scelta dipende dalla coraggiosa proposta editoriale di Terry che decide di non puntare sui supereroi, vera e propria miniera d'oro per gli autori indipendenti dell'epoca che con personaggi come Spawn, Youngblood o Savage Dragon si stavano arricchendo. Nel caso di \"Strangers in Paradise\" ci troviamo di fronte ad un'opera pi\u00f9 intimistica, quasi una commedia sulla vita travagliata ma a tratti anche banale di due giovani ragazze.\nNel 1994 fonda la sua etichetta personale, denominata \"Abstract Studios\" e pubblica la prima serie regolare su \"Strangers in Paradise\" (che segue le vicende della prima miniserie). La pubblicazione termina dopo 14 numeri quando Terry decide di partecipare al progetto \"Image\". Per questo nel 1996 riprende la serie e la pubblica per un \"imprint\" dei Wildstorm Studios di Jim Lee. Si tratta della Homage Comics, etichetta dove Lee cerca di dirottare progetti non legati al genere supereroistico o strettamente collegati all'universo fumettistico dei Wildcats. La scelta di Terry \u00e8 motivata dalla sparizione del distributore di fumetti Capital City Distribution che sino ad allora aveva sostenuto e distribuito la serie. Con il passaggio ad un distributore unico quale la \"Diamond Comic Distributors\" e i primi segni del collasso del mercato fumettistico, \"Strangers in Paradise\" ha bisogno di una maggiore visibilit\u00e0. Questa gli viene garantita dalla presenza della serie nella sezione \"Image\" del catalogo \"Previews\" dello stesso distributore \"Diamond\" e dal passaggio dal bianco e nero al colore. Quest'ultimo tentativo non porta per\u00f2 ai successi sperati in quanto fa solamente lievitare i costi di produzione dell'albo. Dopo appena 8 numeri pubblicati tra il 1996 e il 1997 Terry decide di abbandonare la \"Image\" e tornare a pubblicare le sue opere tramite l\"'Abstract Studios\". Ufficialmente si ritiene onorato di aver lavorato per lo stesso editore per cui lavoravano Kurt Busiek, James Robinson e Brent Anderson ma sostiene anche che sente di nuovo il bisogno di autoprodursi la propria serie. Questa esperienza lo porta alla pubblicazione di \"Terry Moore's How to Draw Comics\". Si tratta di un'opera didattica in cui l'artista cerca di dare delle risposte e soluzioni a tutti coloro che volessero realizzare e vendere un fumetto. Moore mostra come disegnare personaggi ed espressioni e di come costruire una storia che possa essere pubblicata.\nNella sua carriera ha lavorato sporadicamente anche per la \"Marvel Comics\" e la \"DC Comics\".\nTerryverse.\nNel 2018 Terry Moore decide di ritornare a raccontare la storia di Katchoo e Francine, personaggi che lo hanno reso celebre negli anni novanta con la serie \"Strangers in Paradise\". La serie che riprende le fila della storia \u00e8 \"Strangers in Paradise XXV\" che da un lato serve da epilogo all'arco narrativo \"Parker Girl\" della serie originale ma, allo stesso tempo pone le basi per la serie regolare \"Five Years\" che debutta nel 2019. Lo scopo dell'opera \u00e8 narrare una saga dai contorni epici che riunisca i personaggi e le vicende raccontate nelle serie \"Strangers in Paradise\", \"Echo\", \"Rachel Rising\" e \"Motor Girl\". Si tratta di un corpus narrativo che si \u00e8 sviluppato nell'arco di 25 anni (dal 1993 al 2018). Moore ci tiene a precisare che inizialmente non era sua intenzione ambientare le serie in un unico universo narrativo, ma ogni opera era concepita come autoconclusiva e separata dalle altre. Col tempo ha per\u00f2 maturato l'idea poter creare un evento che riunisse coerentemente i suoi personaggi all'interno di un universo condiviso, seguendo l'esempio del Marvel Universe o DC Universe, o per citare un editore indipendente: il Valiant Universe. Il nome dato al suo universo narrativo \u00e8 \"Terryverse\". La serie \"Five Years\" viene definita come un \"crossover event\" e in quanto si riuniscono personaggi da differenti serie di Moore. Tra questi: Tambi, Ivy Raven, Julie Martin, Rachel, Zoe e le immancabili Katchoo e Francine. La premessa avviene nella serie \"Strangers in Paradise XXV\" dove Katchoo si trova costretta a dare la caccia ad una \"Parker Girl\" (Stephanie) che pu\u00f2 smascherare il suo passato e mettere in pericolo la sua famiglia. Suo malgrado viene a conoscenza di un antico manoscritto (scritto dalla biblica Lilith) che custodisce la formula per costruire l'arma definitiva. Diversi governi e gruppi di potere sono di conseguenza interessati a quel testo e serviranno tutte le eroine create da Moore per salvare l'umanit\u00e0.\nPremi e riconoscimenti.\nTerry Moore ha vinto nel 1996 il Will Eisner Comic Industry Award nella categoria \"Miglior storia a puntate\" (o \"Best Serialized Story\" in originale) per \"Stranger in Paradise\" (Vol.2) nn. 1-8, pubblicati da \"Abstract Studios\" nel 1995\nNel 2009 ha ricevuto l'Harvey Award per la \"Miglior nuova serie\" del 2008 (o \"Best New Series\" in originale) per \"Echo\", pubblicata da \"Abstract Studios\" a partire da marzo 2008.\nNel 2012 la serie \"Rachel Rising\" \u00e8 stata nominata come \"Miglior serie regolare\" (o \"Best Continuing Series\" in originale) al Will Eisner Comic Industry Award.\nEdizioni italiane.\nLa prima serie ad essere pubblicata in Italia \u00e8 \"Strangers in Paradise\" la cui edizione \u00e8 stata frammentata in pi\u00f9 editore quali \"Lexy\", \"Macchia Nera\" e Free Books. Quest'ultimo ha proposto la serie anche all'interno di una collana economica da edicola (tra il 2005 e il 2009) per cercare di raggiungere la maggior parte di lettori possibile. La \"Free Books\" ha curato inoltre la prima edizione di \"Echo\" e completato la collana \"Paradise Too\" iniziata dalla Lexy.\nAttualmente le opere di Terry Moore sono edite da BAO Publishing che dal luglio 2012 al 2016 ha distribuito la serie \"Rachel Rising\" in 7 raccolte contenenti i 42 numeri dell'edizione originale. Inoltre la casa editrice milanese ha iniziato la pubblicazione dell'edizione italiana definitiva di \"Strangers in Paradise\", suddivisa in sei volumi pubblicati a partire dal 2013 e contenenti tutti gli albi dell'opera in ordine cronologico."}
{"id": "103089", "revid": "380654", "url": "https://it.wikipedia.org/wiki?curid=103089", "title": "Dwayne Johnson", "text": "Figlio e nipote rispettivamente di Rocky Johnson e di Peter Maivia, entrambi wrestler e membri della famiglia Anoa'i, Dwayne \u00e8 pertanto definito un wrestler di terza generazione; inoltre diversi suoi zii, cugini e nipoti sono stati wrestler.\nNoto per i primi due anni come Rocky Maivia, dal 1996 al 2004 ha avuto successo nella World Wrestling Federation/Entertainment come una delle figure cardine e tra le pi\u00f9 carismatiche dell'Attitude Era: \u00e8 infatti riconosciuto come la seconda icona pi\u00f9 importante di questo periodo. Nel 2011 ha fatto il suo ritorno in WWE e ha continuato a lottare sporadicamente.\nJohnson ha vinto diciannove titoli nel corso della sua carriera, di cui dieci mondiali (otto volte il WWF/E Championship e due il WCW World Heavyweight Championship). Ha vinto anche l'Intercontinental Championship per due volte e il WWF Tag Team Championship per cinque volte. \u00c8 stato inoltre il sesto wrestler a fregiarsi della Triple Crown e il vincitore dell'edizione 2000 del royal rumble match, mentre all'annuale e principale evento in pay-per-view della WWF/E, WrestleMania, ha lottato nel main event in cinque occasioni: nelle edizioni XV, 2000, X-Seven, XXVIII e 29. Oltre a ci\u00f2, il nome dello show settimanale \"SmackDown\" deriva da una delle sue famose catchphrase: \"Laying the SmackDown!\". The Rock possiede inoltre il record di maggiori partecipazioni nei main event di \"Raw\" (trentotto nel 2000), di \"SmackDown\" (trentasei nel 2000), e, assieme a Stone Cold Steve Austin (dodici nel 2001), di eventi in pay-per-view in un solo anno (dodici nel 2000). In seguito la compagnia stessa lo ha inserito al primo posto in diverse classifiche tra cui: la pi\u00f9 grande rivalit\u00e0 di WrestleMania (vs. Stone Cold Steve Austin), la pi\u00f9 grande superstar nella storia di \"SmackDown\" e superstar pi\u00f9 divertente nella storia della WWE.\nThe Rock \u00e8 anche comparso dodici volte su copertine di videogiochi: \"WWF Attitude\", \"WWF WrestleMania 2000\", \"WWF SmackDown!\", \"WWF Royal Rumble\", \"WWF No Mercy\", \"\", \"WWF Betrayal\", \"WWF SmackDown! Just Bring It\", \"WWE WrestleMania XIX\", \"WWE Legends of WrestleMania\", \"WWE All Stars\" e \"WWE 2K14\"; nel 2000 ha invece pubblicato, assieme a Joe Layden, la sua autobiografia \"The Rock Says...\", rimasta per diverse settimane al primo posto nella lista dei best seller del quotidiano statunitense \"New York Times\".\nA partire dagli anni duemila, ha intrapreso la carriera cinematografica e il suo primo ruolo da protagonista fu nel film \"Il Re Scorpione\" nel 2002, a cui hanno fatto seguito \"Il tesoro dell'Amazzonia\", \"Doom\", \"Faster\" e la saga di \"Fast and Furious\" a partire dal quinto film.\nDetiene inoltre un Guinness dei primati, grazie alle 105 fotografie scattate con i fan in tre minuti, durante la premi\u00e8re del film \"San Andreas\" del 2015. Nel dicembre 2015 il mensile americano \"Muscle and Fitness\" lo nomin\u00f2 \"uomo del secolo\"; nel 2016 viene insignito di altri riconoscimenti: il settimanale statunitense \"TIME\" lo incluse tra le cento persone pi\u00f9 influenti al mondo, la rivista \"Forbes\" ha riportato come Johnson sia stato l'attore pi\u00f9 pagato al mondo nel 2015, con un guadagno di 64,6 milioni di dollari, la rivista \"People\" lo incoron\u00f2 \"uomo pi\u00f9 sexy del mondo\" e il periodico sportivo \"Sports Illustrated\" lo rappresent\u00f2 in una delle sue copertine.\nL'esperienza nel football americano.\nIl primo sport ad attirarlo fu il rugby, che pratic\u00f2 alla scuola primaria quando ancora viveva ad Auckland, in Nuova Zelanda, mentre successivamente pratic\u00f2 il football mentre frequentava il liceo. Johnson inizi\u00f2 a giocare nel ruolo di defensive end, rivelandosi uno dei migliori talenti nazionali e di conseguenza fu reclutato dall'Universit\u00e0 di Miami, che vinse la concorrenza di altri college. Dopo aver ben figurato nei primi tre anni, nell'ultima stagione da collegiale si infortun\u00f2 e quindi non prese parte al draft NFL del 1995. Johnson decise allora di provare a entrare nella lega canadese CFL, dove tuttavia non riusc\u00ec a ritagliarsi uno spazio importante.\nIl 3 agosto 2020 un gruppo che include l'attore ha acquistato la XFL.\nCarriera nel wrestling.\nDopo aver lasciato i Calgary Stampeders e inizi\u00f2 a praticare lo sport di famiglia sotto i duri allenamenti del padre Rocky Johnson. Pat Patterson, ex wrestler della World Wrestling Federation, diventato poi dirigente della federazione, individu\u00f2 il talento del ragazzo e decise di portarlo nella sua palestra, dove fece due incontri di prova contro Steve Lombardi e Chris Candido. Questo bast\u00f2 al dirigente, che decise di portarlo in WWF, dove firm\u00f2 un contratto, ma la federazione voleva avere un wrestler pi\u00f9 esperto, quindi lo portarono alla United States Wrestling Association ad allenarsi.\nNell'estate del 1996, sotto il nome di Flex Cavana, assieme a Bart Saywer, riusc\u00ec a conquistare due volte l'USWA World Tag Team Championship. Questo bast\u00f2 per convincere la WWF, che decise di puntare su di lui.\nWorld Wrestling Federation/Entertainment.\nRocky Maivia (1996\u20131997).\nDwayne Johnson debutt\u00f2 nella World Wrestling Federation 1996 con il nome del padre e il cognome del nonno materno; Johnson inizialmente era riluttante all'idea, ma fu persuaso ad adottare tale nome da Vince McMahon e Jim Ross. La WWF lo present\u00f2 cos\u00ec come la sua prima \"superstar di terza generazione\".\nJohnson, che inizialmente fu presentato come un \"face\" tradizionale ed ebbe un grosso \"push\" sin dall'inizio nonostante la sua scarsa esperienza. Debutt\u00f2 il 17 novembre alle Survivor Series, dove vinse, come unico sopravvissuto, l'eight-man elimination tag match che lo vedeva assieme a Marc Mero, The Stalker e Jake \"The Snake\" Roberts opposto a Hunter Hearst Helmsley, Crush, Goldust e Jerry \"The King\" Lawler. Dopo questo match la popolarit\u00e0 di Rocky Maivia inizi\u00f2 a crescere vertiginosamente, divenendo una delle superstar pi\u00f9 affermate del momento. I dirigenti della WWF decisero di puntare molto su di lui, tanto che lo misero in \"storyline\" con manager famosi, come Jim Cornette e Sunny, che volevano accaparrarsi il suo talento. Nonostante ci\u00f2 continu\u00f2 a combattere nei panni del beniamino del pubblico, dato che rifiutava tutte le offerte. Maivia partecip\u00f2 poi alla Royal Rumble, ma senza successo. Il 10 febbraio vinse il suo primo titolo nella WWF, l'Intercontinental Championship, dopo tre mesi dal debutto, sconfiggendo Hunter Hearst Helmsley. Tre giorni dopo ribatt\u00e9 Hemsley a grazie all'interferenza di Goldust, conservando con successo il titolo. Durante il mese di marzo incominci\u00f2 a esser chiamato sempre pi\u00f9 spesso \"The Rock\", soprannome coniato da Jim Ross. A WrestleMania 13 sconfisse The Sultan e nella puntata di \"Raw\" del 31 marzo difese il titolo con successo contro Bret Hart per squalifica. Maivia riusc\u00ec a riconfermare il titolo anche a contro Savio Vega, sebbene perse per \"countout\".\nNonostante fosse un \"face\", veniva fischiato dal pubblico e si iniziarono a udire i primi cori \"\"Die Rocky Die\"!\" e \"\"Rocky Sucks\"!\", a causa della sua gimmick gi\u00e0 stantia in un'epoca dominata da personaggi come Stone Cold Steve Austin.\nNation of Domination (1997\u20131998).\nMaivia perse l'Intercontinental Championship contro Owen Hart nella puntata di \"Raw Is War\" del 28 aprile 1997. Dopo una sconfitta a contro Mankind, ebbe un serio infortunio alla caviglia che lo tenne lontano dal ring per quattro mesi, tempo in cui decise di modernizzare il suo personaggio. L'11 agosto fece il suo ritorno come \"heel\" ed entr\u00f2 a far parte della Nation of Domination capitanata da Faarooq, con D'Lo Brown e Kama Mustafa come altri membri. A nel mese di ottobre lui, D-Lo Brown e Kama Mustafa sconfissero la Legion of Doom, che per\u00f2 ebbe la sua rivincita alle Survivor Series, dove Rock rimase come unico sopravvissuto del gruppo, anche se alla fine dovette cedere alla ankle lock di Ken Shamrock.\nIn questo periodo Maivia aveva incominciato a usare il microfono, mostrando le proprie abilit\u00e0 insultando i fan nei suoi promo; nella puntata di \"Raw Is War\" seguente alle Survivor Series Maivia cambi\u00f2 personaggio, facendosi chiamare The Rock e sfidando apertamente Stone Cold Steve Austin per l'Intercontinental Championship, titolo detenuto da lui prima dell'infortunio, e proclamandosi \"People's Champion\" (\"campione del popolo\"). Da questo momento The Rock sarebbe diventato un personaggio arrogante ed egocentrico: si riferiva cos\u00ec a s\u00e9 stesso in terza persona (\"The Rock says...\") e con le sue \"catchphrase\" riusciva a provocare la gente, che allo stesso tempo non poteva fare a meno di lui. A venne sconfitto da Austin, che riusc\u00ec a riconfermare il titolo e a riprendersi la cintura che Rock gli aveva \"rubato\". La sera successiva Mr. McMahon ordin\u00f2 ad Austin di difendere il titolo in una rivincita a \"Raw Is War\", ma Austin non accett\u00f2 di mettere in palio il titolo e di conseguenza The Rock rivinse l'Intercontinental Championship, questa volta d'ufficio, dopo essere stato colpito da una stunner di Austin. The Rock difese il titolo dall'assalto di molti wrestler aventi pi\u00f9 esperienza di lui, seppur vincendo in maniera sporca. Pass\u00f2 il resto del 1997 e l'inizio del 1998 impegnato contro Austin e Ken Shamrock. Alla Royal Rumble mantenne il titolo con l'astuzia, ottenendo una vittoria per squalifica contro Shamrock, dopo aver nascosto un tirapugni nella livrea dell'avversario. Nella stessa sera della Royal Rumble partecip\u00f2 all'omonimo incontro, rimanendo per oltre 50 minuti sul ring, venendo eliminato per ultimo da Austin. A WrestleMania XIV, sebbene cedette alla ankle lock di Shamrock, conserv\u00f2 il titolo poich\u00e9 l'arbitro ribalt\u00f2 la decisione, dato che l'avversario non voleva lasciare la presa a incontro finito.\nNel corso della faida con Ken Shamrock il capo della Nation of Domination, Faarooq, era geloso del successo di Rock; di questo se ne erano accorti anche gli altri membri del gruppo e nella puntata di \"Raw Is War\" successiva a WrestleMania XIV scelsero The Rock come nuovo leader. Faarooq divenne di conseguenza un acerrimo nemico di Rocky e scoppi\u00f2 un'aspra faida fra i due. A lui, D-Lo Brown e Mark Henry furono sconfitti da Faarooq, Ken Shamrock e Steve Blackman. The Rock e Faarooq si affrontarono in un incontro titolato a , dove The Rock conserv\u00f2 il titolo. Nel frattempo la Nation of Domination si era alleata con Owen Hart, che era in conflitto con la D-Generation X guidata da Triple H. Successivamente The Rock prese parte al torneo King of the Ring e, dopo aver sconfitto Vader agli ottavi, Triple H ai quarti e in semifinale contro Dan Severn, perse la finale contro Shamrock, in un incontro che tra l'altro vide un intervento a suo sfavore da parte di Triple H, il quale voleva vendicarsi della sconfitta sub\u00ecta nei quarti di finale. Nacque cos\u00ec una faida che vide The Rock far perdere l'European Championship di Triple H a favore di D-Lo Brown, membro della Nation. A quel punto nella rivalit\u00e0 entr\u00f2 in ballo anche l'Intercontinental Championship detenuto da The Rock, che affront\u00f2 Triple H a in un two out of three falls match che termin\u00f2 in pareggio a causa dello scadere del tempo. L'epilogo si ebbe a SummerSlam, dove perse il titolo a favore di Triple H in un ladder match.\nDopo la faida con la D-X il pubblico sosteneva Rocky a gran voce e la WWF cap\u00ec che era il momento di lanciarlo nell\"'uppercard\" e metterlo contro wrestler gi\u00e0 affermati, come Mankind, The Undertaker e Kane. Il pubblico impazziva per lui, grazie anche ai suoi segmenti al microfono; pertanto rispolver\u00f2 il soprannome di \"People's Champion\" nel settembre di quello stesso anno. A sconfisse Ken Shamrock e Mankind in un triple threat steel cage match diventando il primo sfidante al WWF Championship. A si consum\u00f2 l'atto finale della Nation of Domination, con Mark Henry che sconfisse The Rock grazie all'aiuto di D-Lo Brown, ma a Rock non importava perch\u00e9 ormai lui ambiva al WWF Championship.\nCorporation (1998\u20131999).\nIn seguito al \"no contest\" nel match fra Kane e The Undertaker di , causato dall'arbitro speciale Stone Cold Steve Austin, il titolo mondiale venne reso vacante e messo in palio in un torneo a eliminazione, che si sarebbe svolto alle Survivor Series. Sconfisse Big Boss Man agli ottavi, Ken Shamrock ai quarti e The Undertaker in semifinale per squalifica, dopo esser stato attaccato da Kane, intervenuto in realt\u00e0 per attaccare il fratello. In finale l'aspettava Mankind che, appoggiato da Mr. McMahon e i suoi scagnozzi, aveva battuto Steve Austin nelle semifinali. Nella finale per\u00f2 McMahon trad\u00ec Mankind alleandosi con The Rock, che vinse il suo primo titolo mondiale in carriera. Alla fine del match The Rock applic\u00f2 una \"Sharpshooter\" su Mankind. Durante la presa McMahon fece suonare la campanella, proclamando poi The Rock vincitore della contesa. Si tratt\u00f2 di un rifacimento dello Screwjob di Montr\u00e9al, che era avvenuto un anno prima sempre alle Survivor Series ai danni di Bret Hart.\nThe Rock ritorn\u00f2 nella schiera degli \"heel\" e si alle\u00f2 con Vince e Shane McMahon come la punta di diamante della Corporation, passando da \"People's Champion\" a \"Corporate Champion\". Vince aveva visto in lui il suo campione ideale che divenne anche il nome di punta della WWF, oltre che della stessa Corporation. Tutto ci\u00f2 port\u00f2 anche al \"turn\" di Mankind, che divenne un \"face\". In seguito ci fu una rivalit\u00e0 fra The Rock e Mankind, infuriato per il tradimento dei McMahon e a , i due si affrontarono in una rivincita per il WWF Championship. Mankind vinse il match facendo perdere i sensi a Rocky con la \"Mandible Claw\", ma McMahon stabil\u00ec che The Rock in realt\u00e0 non era stato sconfitto per sottomissione e quindi il titolo sarebbe rimasto a lui. Durante la faida con Mankind ci furono quattro cambi di titolo: la prima volta fu nella puntata di \"Raw Is War\" del 4 gennaio 1999, quando Mankind sconfisse The Rock.\nConquist\u00f2 il suo secondo WWF Championship in un \"I quit\" match alla Royal Rumble il 24 gennaio 1999, grazie alla diffusione nell'arena di una registrazione audio in cui Mankind pronunciava le parole \"I quit\". Il suo secondo regno non dur\u00f2 a lungo. In un incontro disputato durante uno speciale \"Halftime Heat\" andato in onda durante l'intervallo del Super Bowl il 31 gennaio 1999, Mankind lo schien\u00f2 usando un carrello elevatore in un Empty Arena match. I due si affrontarono poi in un Last Man Standing match a ; l'incontro fin\u00ec senza vincitore, il che permise a Mankind di conservare il titolo. La faida fra i due fin\u00ec il giorno dopo, nella puntata di \"Raw Is War\" del 15 febbraio, quando The Rock vinse il suo terzo WWF Championship in un ladder match dopo che Big Show attacc\u00f2 Mankind, facendolo cadere dalla scala.\nIl suo regno dur\u00f2 poco pi\u00f9 di un mese e perse il titolo contro Stone Cold Steve Austin, suo acerrimo rivale, nonch\u00e9 nemico del boss della WWF Mr. McMahon, a WrestleMania XV. A sub\u00ec un'altra sconfitta contro Austin, che si riappropri\u00f2 anche della \"Smoking Skull Belt\", la cintura personalizzata da lui creata che gli era stata sottratta da The Rock per costringerlo alla rivincita. Nonostante fosse un heel, i fan nelle arene iniziarono a tifare The Rock per le sue interviste, promo e segmenti in cui imitava wrestler e commentatori. The Rock ritorn\u00f2 a essere face dopo aver rotto l'alleanza coi McMahon, iniziando una rivalit\u00e0 con Triple H (entrato intanto a far parte della Corporation), The Undertaker e il Ministry of Darkness. The Rock sconfisse Triple H a Over the Edge, per poi perdere un match per il WWF Championship contro The Undertaker a King of the Ring, dopo un intervento di Triple H che ne caus\u00f2 la sconfitta. Nel corso del 1999 continu\u00f2 la sua rivalit\u00e0 con Triple H, perdendo contro di lui a Fully Loaded dopo un intervento di Billy Gunn, che The Rock sconfisse in un \"Kiss My Ass\" match a SummerSlam.\nAscesa al vertice (1999\u20132001).\nNell'autunno dello stesso anno Rocky decise di puntare al WWF Championship e al WWF Tag Team Championship. Non riusc\u00ec a raggiungere il primo obiettivo nel corso del 1999 a causa delle interferenze a favore di Triple H, il quale vinse un \"Six-Pack Challenge\" a Unforgiven che includeva, oltre a The Rock, anche Davey Boy Smith, Big Show, Kane e Mankind. Allo stesso tempo The Rock aveva formato un'alleanza col vecchio nemico Mankind, formando i Rock 'n' Sock Connection, dopo che Mankind si offr\u00ec di aiutare Rock nella sua sfida lanciata contro The Undertaker e Big Show. The Rock accett\u00f2 la proposta e i due iniziarono un'aspra rivalit\u00e0 con Big Show e The Undertaker per il WWF Tag Team Championship, che The Rock e Mankind riuscirono a conquistare in tre occasioni. I Rock 'n' Sock Connection sono considerati uno dei tag team pi\u00f9 divertenti nella storia, con Mankind che imitava The Rock, il quale a sua volta ignorava il compagno di coppia; entrambi i wrestler erano molto amati dai fan. Il tag team fu coinvolto anche in un famoso segmento di \"Raw Is War\" chiamato \"This Is Your Life\", in cui Mankind port\u00f2 sulla scena persone del passato di The Rock, come la sua ex fidanzata e un suo insegnante. Il segmento raggiunse il rating di 8.4, che \u00e8 il picco di audience raggiunto da uno show settimanale di wrestling. Alle Survivor Series fall\u00ec un altro assalto al titolo del mondo in un match che coinvolgeva Triple H e Big Show, dove vinse quest'ultimo; il mese seguente, ad Armageddon, fallisce l'assalto al quarto titolo mondiale di coppia con Mankind, vincendo solo per squalifica contro i New Age Outlaws.\nAlla Royal Rumble The Rock partecip\u00f2 all'omonimo match, che vinse eliminando per ultimo Big Show, ottenendo cos\u00ec l'opportunit\u00e0 titolata per WrestleMania 2000. Per WrestleMania si decise di mettere in palio il titolo mondiale in un fatal four-way match, tra Triple H, The Rock, Big Show e Mick Foley, ognuno accompagnato da un membro della famiglia McMahon: rispettivamente Stephanie, Vince, Shane e Linda. La vittoria arrise a Triple H, grazie al tradimento di Vince nei confronti di Rock, che infuriato decise di vendicarsi, iniziando una faida contro il regime instaurato dalla coppia McMahon-Triple H (The McMahon-Helmsley Faction).\nA Backlash The Rock riconquist\u00f2 il titolo sconfiggendo Triple H grazie all'interferenza di Stone Cold Steve Austin, ma a Judgment Day, usc\u00ec sconfitto da un Iron Man match, per 6-5, a causa dell'arbitraggio a sfavore di Shawn Michaels che pun\u00ec l'interferenza del rientrante Undertaker dopo aver ignorato quelli della famiglia McMahon e della D-X. Ottiene poi una vittoria a King of the Ring, dove lui, Undertaker e Kane sconfissero Triple H, Shane e Vince McMahon, il quale fu proprio schienato da The Rock, che a seguito della stipulazione indetta da Linda McMahon conquist\u00f2 il WWF Championship per la quinta volta. Questo regno fu il pi\u00f9 duraturo della sua carriera: difese il titolo a Fully Loaded contro Chris Benoit; a SummerSlam in un triple threat match contro Triple H e Kurt Angle; e a Unforgiven, in un fatal four-way match, batt\u00e9 Chris Benoit, The Undertaker e Kane.\nNel mese di ottobre fu uno dei sospettati dell'incidente di Austin avvenuto alle Survivor Series l'anno prima; Rikishi aveva confessato di essere l'artefice dell'incidente per rappresentare una vendetta degli uomini di colore e disse che lo aveva mandato suo cugino The Rock a compiere quell'atto, ma alla fine si scopr\u00ec che era stato Triple H. Proprio un'interferenza sbagliata di Rikishi, cost\u00f2 il titolo a Rock, a No Mercy contro Kurt Angle. Infine i due cugini si affrontarono alle Survivor Series che videro The Rock uscire vincitore. Entrambi furono protagonisti ad Armageddon dell'Hell in a Cell, insieme a Triple H, Undertaker, Stone Cold Steve Austin e Kurt Angle, il quale riusc\u00ec a conservare il titolo.\nThe Rock partecip\u00f2 alla Royal Rumble, ma fu eliminato per penultimo da Kane, che a sua volta fu eliminato da Stone Cold Steve Austin che vinse la Royal Rumble conquistando l'opportunit\u00e0 titolata per WrestleMania. Ebbe comunque l'opportunit\u00e0 di conquistare il titolo a No Way Out contro Kurt Angle, che The Rock sconfisse per vincere il WWF Championship per la sesta volta, ma a WrestleMania X-Seven perse il titolo contro il vincitore della Royal Rumble a causa dell'aiuto di Mr. McMahon, da sempre acerrimo nemico di Austin. The Rock ebbe comunque una rivincita contro il neo-campione la sera dopo a \"Raw Is War\" in uno steel cage match, ma non riusc\u00ec a vincere il match a causa dell'intervento di Triple H, che si alle\u00f2 con McMahon e Austin per formare il gruppo noto come \"The Power Trip\". The Rock \u00e8 stato poi sospeso dalla WWF a tempo indeterminato nella successiva puntata di \"SmackDown\u01c3\" dallo stesso McMahon: ci\u00f2 fu fatto per permettergli di recitare in \"La mummia - Il ritorno\".\nInvasion (2001\u20132002).\nPer Vince McMahon e la WWF le cose stavano volgendo al peggio, con l'infortunio di Triple H che aveva segnato la fine della sua fazione con Stone Cold Steve Austin e la guerra con l'Alliance, l'unione di wrestler provenienti dalla [[Extreme Championship Wrestling e dalla [[World Championship Wrestling WCW). Il gruppo all'ordine di [[Paul Heyman]] e [[Shane McMahon|Shane]] e [[Stephanie McMahon]] contestava il dominio della WWF e di Vince McMahon. Il colpo pi\u00f9 basso fu quando Austin trad\u00ec la WWF a [[Invasion (WWF)|Invasion]], alleandosi con gli invasori e divenendo anche il loro \"[[Capo (ruolo)|leader]]\". A questo punto McMahon si ritrov\u00f2 costretto a richiamare in causa The Rock, che torn\u00f2 nella puntata di \"Raw\" del 30 luglio 2001 atterrendo Vince e Shane che se lo stavano contendendo. Dopo aver messo KO i due membri della famiglia McMahon, Rock annunci\u00f2 il suo ritorno a tutto il pubblico della WWF, che dimostr\u00f2 il suo entusiasmo affermando: \"Finally, The Rock has come back... to the WWF!\".\nThe Rock divenne dunque insieme a [[Kurt Angle]] e [[Chris Jericho]] il capo della resistenza contro gli invasori e and\u00f2 subito per il [[WCW World Heavyweight Championship|WCW Championship]] contro [[Booker T]], strappandoglielo a [[SummerSlam (2001)|SummerSlam]] e difendendolo con successo a [[Unforgiven (2001)|Unforgiven]] in un [[Tipi di match di wrestling#Handicap match|handicap match]] contro Booker T e Shane McMahon. In seguito scoppi\u00f2 la rivalit\u00e0 fra The Rock e Chris Jericho, che gli contendeva il posto di \"leader\" della WWF. The Rock perse il titolo proprio contro Jericho a [[No Mercy (2001)|No Mercy]], riconquistandolo per\u00f2 due settimane dopo a \"Raw Is War\".\nLa rivalit\u00e0 fra la WWF e l'Alliance si concluse alle [[Survivor Series (2001)|Survivor Series]] nel \"Winner Takes All match\" che vedeva il \"Team WWF\" (The Rock, Chris Jericho, [[The Undertaker]], [[Kane (wrestler)|Kane]] e [[Big Show]]) opposti al \"Team WCW/ECW\" (Stone Cold Steve Austin, [[Kurt Angle]], Booker T, [[Rob Van Dam]] e Shane McMahon). The Rock fu l'ultimo sopravvissuto ed elimin\u00f2 Austin grazie all'aiuto di Angle, che in realt\u00e0 era una \"talpa\" inviata da McMahon nell'Alliance. The Rock prese poi parte al mini-torneo che avrebbe decretato l'indiscusso campione del mondo, ma perse il WCW Championship (rinominato semplicemente World Championship) nella semifinale a [[Vengeance (2001)|Vengeance]] contro Jericho.\nVarie faide (2002\u20132003).\n[[File:Rockwrestling.jpg|thumb|left|The Rock durante la sua entrata sul ring a [[WrestleMania X8]]]]\nAlla [[Royal Rumble (2002)|Royal Rumble]] affront\u00f2 Jericho per l'Undisputed WWF Championship, ma senza successo. Nel frattempo The Rock si schier\u00f2 dalla parte di [[Ric Flair]], che era co-proprietario della WWF avendo acquistato le azioni da Shane, Stephanie e Linda McMahon. Proprio grazie a Flair, The Rock sconfisse Undertaker a [[No Way Out (2002)|No Way Out]]. Per riottenere il controllo della WWF, Vince McMahon ingaggi\u00f2 il [[New World Order (wrestling)|New World OrdernWo), composto da [[Hulk Hogan|\"Hollywood\" Hulk Hogan capo della \"stable\"), [[Kevin Nash]] e [[Scott Hall]]. I tre arrivarono nella WWF per vendicare Vince da Flair che gli aveva soffiato la padronanza. Infatti nelle settimane successive l'nWo prese di mira i wrestler pi\u00f9 rappresentativi della federazione, quali Stone Cold Steve Austin e The Rock, che volle sfidare Hogan. The Rock sconfisse Hogan a [[WrestleMania X8]] in un match rinominato \"Icon vs. Icon\", in quanto si incontravano due generazioni differenti di idoli del pubblico. Malgrado The Rock fosse il \"buono\", il pubblico si schier\u00f2 dalla parte di Hogan, nonostante questi recitasse la parte del \"cattivo\". Alla fine del match Hogan torn\u00f2 comunque dalla parte dei \"face\" stringendo la mano a The Rock. A Nash e Hall il gesto non piacque e cacciarono Hogan dal gruppo; dopo una piccola rissa, i due membri del nWo vennero per\u00f2 allontanati dal ring da The Rock e Hogan.\n[[File:Rockaustinxix.jpg|thumb|The Rock contro Stone Cold Steve Austin a [[WrestleMania XIX]]]]\nThe Rock pass\u00f2 la sera successiva a \"Raw\" al roster di \"[[WWE SmackDown|SmackDown\u01c3]]\" dal co-proprietario della federazione, Vince McMahon. Nella primavera del 2002 la federazione cambi\u00f2 nome in WWE a causa di un contenzioso con il [[WWF|World Wildlife Fund]] sull'acronimo \"WWF\" e nel frattempo The Rock si prese un periodo di pausa per partecipare al tour promozionale de \"[[Il Re Scorpione]]\". Torn\u00f2 nel mese di giugno a [[King of the Ring (2002)|King of the Ring]] puntando all'Undisputed WWE Championship, detenuto da The Undertaker. Vinse il titolo per la settima volta a [[Vengeance (2002)|Vengeance]], ma lo perse il mese dopo a [[SummerSlam (2002)|SummerSlam]] contro il vincitore del [[King of the Ring#2002|torneo King of the Ring]], [[Brock Lesnar]], che ha cos\u00ec battuto il record di The Rock come pi\u00f9 giovane campione del mondo della storia, rimanendo l'ultimo campione indiscusso, poich\u00e9 da quel momento i titoli si divisero: il titolo da lui detenuto divenne il WWE Championship e pass\u00f2 a \"SmackDown!\" con lui campione, mentre a \"Raw\" fu introdotto il [[World Heavyweight Championship (WWE)|World Heavyweight Championship]], dato di ufficio a Triple H. Dopo aver perso il titolo, The Rock rimase lontano dalla WWE per cinque mesi.\nThe Rock fece il suo ritorno nel roster di \"SmackDown!\" il 30 gennaio 2003, tornando un heel dal 1999, alleandosi nuovamente con Mr. McMahon durante la sua faida con Hulk Hogan. In breve divenne il principale \"heel\" di \"SmackDown\" e, grazie all'aiuto di Vince, The Rock riusc\u00ec a battere nuovamente Hulk Hogan a [[No Way Out (2003)|No Way Out]]. La sera dopo pass\u00f2 al \"roster\" di \"Raw\" che andava in scena a Toronto e rafforz\u00f2 il suo status di \"heel\" dicendo che a WrestleMania X8 il pubblico aveva sostenuto pi\u00f9 Hogan che lui. Quella stessa sera perse contro Booker T un match valido per l'opportunit\u00e0 di lottare per il World Heavyweight Championship a [[WrestleMania XIX]]. The Rock si riscatt\u00f2 andando contro Stone Cold Steve Austin e battendolo a WrestleMania, rifacendosi delle sconfitte patite sempre nello stesso evento, sia nel 1999 sia nel 2001. The Rock poi inizi\u00f2 una faida con [[Bill Goldberg|Goldberg]], appena arrivato nella WWE, che lo sconfisse a [[Backlash (2003)|Backlash]].\nDopo questo match la carriera in pianta stabile come wrestler di The Rock fin\u00ec, ma nel 2003 e nel 2004 fece qualche altra apparizione speciale tornando come beniamino del pubblico.\nApparizioni sporadiche (2003\u20132004).\nPoco dopo l'uscita del film The Rock torn\u00f2 a \"Raw\" per delle sporadiche apparizioni, iniziando una faida con [[Chris Jericho]] e [[Christian (wrestler)|Christian]]. In vista di [[WrestleMania XX]] ricostitu\u00ec con [[Mick Foley|Mankind]] la [[Rock 'n' Sock Connection]]. La coppia fu opposta a tre componenti dell'[[Evolution (wrestling)|Evolution]] . La Rock 'n' Sock Connection fu sconfitta, ma il ritorno fu gradito dal pubblico.\nNel 2004 ritorn\u00f2 in altre tre occasioni, la prima il 17 maggio 2004 a [[San Diego]] a \"Raw\", il 21 giugno a [[Miami]] e il 23 agosto, sempre a \"Raw\".\nRitorno e faida con John Cena (2011\u20132012).\n[[File:The rock en WM !!!!.jpg|thumb|left|The Rock come ospite speciale di [[WrestleMania XXVII]]]]\nIl 14 febbraio 2011, nel corso della puntata di \"Raw\", The Rock \u00e8 stato annunciato come \"guest host\" (ospite o conduttore) di [[WrestleMania XXVII]]. In tale occasione \u00e8 tornato a \"Raw\" dopo sette anni, con un discorso di venti minuti in cui ha attaccato [[John Cena]] e [[The Miz]]. Nelle successive settimane a \"Raw\" ha iniziato un botta-risposta con John Cena, mentre nella puntata del 28 marzo ha colpito The Miz con il \"People's Elbow\", per poi subire una \"Attitude Adjustment\" da parte di John Cena.\n[[File:Rock and Cena shake hands.jpg|thumb|The Rock e [[John Cena]] si accordano per un match a [[WrestleMania XXVIII]], un anno in anticipo]]\nA WrestleMania XXVII, tenutasi ad [[Atlanta]], in [[Georgia (Stati Uniti d'America)|Georgia]], il 3 aprile 2011, \u00e8 apparso nel \"main event\" fra Cena e The Miz attaccando il primo con la \"Rock Bottom\", permettendo a The Miz di schienare il suo avversario e mantenere il titolo. Alla fine del match ha attaccato anche The Miz, finendolo con il \"People's Elbow\". La sera seguente a \"Raw\" \u00e8 stato sfidato da Cena sfida a un match; The Rock ha accettato, stabilendo come cornice dell'incontro [[WrestleMania XXVIII]] il 1\u00ba aprile 2012. Successivamente sono stati attaccati dai membri del [[The Corre|Corre[[Ezekiel Jackson]], [[Heath Slater]], [[Justin Gabriel]] e [[Wade Barrett]]), che per\u00f2 non sono riusciti nel loro intento, finendo per essere colpiti dai due con le loro mosse tipiche. The Rock \u00e8 riapparso nella puntata di \"Raw\" svoltasi a [[Miami]], sua citt\u00e0 natale, il 2 maggio 2011, per celebrare il suo trentanovesimo compleanno.\n[[File:The Rock celebrating Wrestlemania 28.jpg|thumb|left|upright=1.1|The Rock dopo aver sconfitto John Cena a WrestleMania XXVIII]]\nNella puntata di \"Raw\" del 24 ottobre 2011 [[John Cena]] \u00e8 stato invitato a scegliere un compagno per il tag team match contro gli Awesome Truth (The Miz e [[R-Truth]]) alle [[Survivor Series (2011)|Survivor Series]]: Cena ha scelto proprio The Rock, che la settimana dopo, tramite videomessaggio, ha accettato di combattere a distanza di sette anni dal suo ultimo match svoltosi a WrestleMania XX. Il 14 novembre 2011, durante la puntata speciale di \"Raw\" denominata \"Raw Gets Rocked\", \u00e8 intervenuto in un primo momento effettuando una \"Rock Bottom\" sul rientrante [[Mick Foley]], poi in un secondo momento dichiarando di voler sfidare da solo The Miz e R-Truth, ma a quel punto \u00e8 stato raggiunto da John Cena e insieme hanno attaccato i loro sfidanti delle Survivor Series. The Rock e John Cena hanno sconfitto gli Awesome Truth, con Rock che ha schienato The Miz dopo averlo colpito con il \"People's Elbow\". Dopo il match ha attaccato Cena con la \"Rock Bottom\".\nThe Rock, tramite il suo account di [[twitter]], ha annunciato ufficialmente il suo ritorno a \"Raw\" il 27 febbraio 2012 a [[Portland]], nell'[[Oregon]], promettendo scintille con John Cena. Il 16 febbraio ha rilasciato un'intervista, dichiarando di aver firmato un contratto che garantisce la sua presenza a [[WrestleMania 29]], che si sarebbe svolta il 7 aprile 2013 a [[East Rutherford]], nel [[New Jersey]]. Nella puntata di \"Raw\" del 12 marzo si \u00e8 svolto il concerto di The Rock, che ha attaccato verbalmente Cena sulle note di \"[[Jailhouse Rock (singolo)|Jailhouse Rock]]\" di [[Elvis Presley]]. A [[WrestleMania XXVIII]] The Rock ha sconfitto John Cena. La notte successiva a \"Raw\" ha ringraziato Cena per il match e ha affermato di voler vincere ancora una volta il WWE Championship.\nFaida con CM Punk (2012\u20132013).\n[[File:Rock won the title.jpg|thumb|upright=1.2|The Rock dopo aver vinto il [[WWE Championship]] nel 2013]]\nThe Rock ha fatto il suo ritorno il 23 luglio 2012 a \"[[WWE Raw#WWE Raw 1000|Raw 1000]]\" intervenendo nel mezzo di una discussione tra [[Daniel Bryan]] e [[CM Punk]] per annunciare a quest'ultimo che alla [[Royal Rumble (2013)|Royal Rumble]] avrebbe lottato un match per il WWE Championship. Quella stessa sera ha salvato John Cena dall'assalto di [[Big Show]], per poi essere attaccato da CM Punk.\nThe Rock \u00e8 tornato nella puntata di \"Raw\" del 7 gennaio 2013 per fronteggiare CM Punk, suo avversario alla Royal Rumble, colpendolo con la \"Rock Bottom\". Ha fatto il suo ritorno a \"SmackDown\" dopo dieci anni l'11 gennaio e ha una discussione prima con CM Punk, che lo ha deriso per tutto ci\u00f2 che ha fatto prima di diventare un wrestler, poi con il [[Team Rhodes Scholars]] , colpendo Sandow con la \"Rock Bottom\" e Rhodes con il \"People's Elbow\". Nella puntata di \"Raw\" del 21 gennaio \u00e8 stato attaccato dai membri dello [[The Shield (wrestling)|Shield]] durante un segmento sul ring.\nAlla Royal Rumble aveva inizialmente perso contro CM Punk in seguito all'intervento dello Shield, ma quando [[Vince McMahon]] ha fatto la sua entrata per rendere vacante il titolo di Punk (poich\u00e9 lo stesso McMahon aveva dichiarato che in caso di intervento dello Shield, il titolo sarebbe stato reso vacante), The Rock ha invece chiesto che il match venisse fatto ripartire: ha quindi sconfitto l'avversario con il \"People's Elbow\" e ha conquistato, a distanza di dieci anni dall'ultima volta, il WWE Championship per l'ottava volta. La rivincita tra i due si \u00e8 svolta a [[Elimination Chamber (2013)|Elimination Chamber]], dove The Rock ha sconfitto di nuovo Punk, mantenendo cos\u00ec il titolo. Avendo sconfitto CM Punk e mantenuto il titolo si \u00e8 aggiudicato il \"main event\" di [[WrestleMania 29]], dove \u00e8 stato sconfitto da John Cena. Dopo il match i due si sono abbracciati, mettendo fine alla faida che li aveva legati da due anni.\nApparizioni sporadiche (2014\u20132019).\n[[File:Hogan Rock and Austin WrestleMania XXX.jpg|thumb|left|upright=1.2|The Rock insieme a [[Hulk Hogan]] e Stone Cold Steve Austin a \"[[WrestleMania XXX]]\"]]\nIl 6 aprile 2014 ha fatto un'apparizione nel segmento di apertura di [[WrestleMania XXX]] con [[Hulk Hogan]] e [[Stone Cold Steve Austin]].\n[[File:Rock Rousey WM31.jpg|thumb|The Rock con [[Ronda Rousey]] a \"[[WrestleMania 31]]\"]]\nNella puntata di \"Raw\" del 6 ottobre \u00e8 tornato per confrontarsi con [[Rusev]] e [[Lana (wrestler)|Lana]], per poi attaccare Rusev e gettarlo fuori dal ring.\n\u00c8 poi intervenuto il 25 gennaio 2015 alla [[Royal Rumble (2015)|Royal Rumble]] per aiutare Roman Reigns a liberarsi di [[Kane (wrestler)|Kane]] e [[Big Show]] durante l'[[Tipi di match di wrestling#Royal Rumble match|omonimo match]], venendo fischiato (\"per la prima volta da sempre\", come descritto da Dave Scherer, proprietario del sito web \"PWInsider.com\") per aver aiutato Reigns, anch'esso fischiato sebbene fosse un \"[[face]]\", a ottenere la vittoria.\nIl 29 marzo \u00e8 apparso in un segmento a [[WrestleMania 31]] insieme alla campionessa [[Ultimate Fighting Championship|UFC]] [[Ronda Rousey]], seduta tra il pubblico, confrontandosi con [[Triple H]] e [[Stephanie McMahon]] ; alla fine The Rock e la Rousey hanno prevalso dopo che il primo ha attaccato Triple H mentre quest'ultima ha sopraffatto la McMahon.\nIl 27 giugno seguente ha fatto un'apparizione a un \"live event\" a [[Boston]], confrontandosi con [[Bo Dallas]] e chiudendo il segmento dopo averlo colpito con una \"Rock Bottom\", seguita dal \"People's Elbow\".\nThe Rock \u00e8 tornato nella puntata di \"Raw\" del 25 gennaio 2016 per promuovere il [[WrestleMania 32|prossimo evento di WrestleMania]]; in seguito \u00e8 stato interrotto dai membri del [[The New Day|New Day[[Big E]], [[Kofi Kingston]] e [[Xavier Woods]]), ma quando gli [[The Usos|Usos [[Jimmy Uso|Jimmy]] e [[Jey Uso]]) hanno portato il trio sul ring, ha chiuso il segmento con una \"Rock Bottom\" su Big E e il \"People's Elbow\" ai danni di Woods. A WrestleMania 32 The Rock ha annunciato che la WWE ha superato con 101.763 persone il record assoluto di spettatori, fino a quel momento appartenente a [[WrestleMania III]]; in seguito, dopo essere stato interrotto dalla [[The Wyatt Family|Wyatt Family]] , ha sfidato ad un match Rowan, sconfiggendolo con una \"Rock Bottom\"; esso rappresenta, con una durata di sei secondi, il match pi\u00f9 breve nella storia di WrestleMania. Aiutato poi dal rientrante John Cena si \u00e8 liberato degli altri due membri, Wyatt e Strowman.\nCarriera cinematografica e televisiva.\n[[File:The ROCK.jpg|thumb|left|Dwayne Johnson durante uno scatto fotografico per \"[[Vanity Fair (rivista statunitense)|Vanity Fair]]\" nel 2001]]\nDal mese di giugno 2000 Dwayne Johnson inizi\u00f2 a girare il suo primo film, \"[[Longshot (film)|Longshot]]\", interpretando l'aggressore e in seguito fece delle piccole parti in dei telefilm, come \"[[Star Trek: Voyager]]\", \"[[The Net]]\" e \"[[That '70s Show]]\". Nel primo film si fece accreditare con il nome di Dwayne Johnson, mentre nei telefilm con il nome di Dwayne \"The Rock\" Johnson.\nNel 2001 continu\u00f2 con i suoi impegni da attore, facendosi accreditare con il nome di The Rock e girando in collaborazione con la [[WWE Studios|WWE Films]], \"[[La mummia - Il ritorno]]\", nella parte del [[Horo Scorpione II|Re Scorpione]]. Il film ebbe successo e, furono prodotti film appositamente per le sue capacit\u00e0 atletiche, interpretando per la prima volta la parte del protagonista ne \"[[Il Re Scorpione]]\". Il film usc\u00ec un anno dopo, e riscosse successo.\nNel 2002 gir\u00f2 il suo secondo film nella parte da protagonista, facendosi accreditare con il nome di The Rock e sempre con la WWE Films. Nel 2003 \u00e8 protagonista nel film \"[[Il tesoro dell'Amazzonia (film 2003)|Il tesoro dell'Amazzonia]]\" (\"The Rundown\"). Recita poi in \"[[A testa alta (film 2004)|A testa alta]]\" (\"Walking Tall\") sempre con la WWE Films, facendosi accreditare anche in questo caso con il nome The Rock.\nSuccessivamente, divenuto ormai un attore a tutti gli effetti, decise di accettare incarichi anche nei film che non erano prodotti della WWE. Lasci\u00f2 il wrestling e divenne un attore a tempo pieno che lo fece diventare pi\u00f9 famoso, ma facendosi accreditare sempre con il nome di The Rock. Il primo film girato nel 2005 \u00e8 stato \"[[Be Cool]]\", dove pot\u00e9 lavorare con attori come [[John Travolta]], [[Uma Thurman]] e [[Danny DeVito]]. Dopo aver terminato le riprese di \"Be Cool\" fu ingaggiato nel film d'azione \"[[Doom (film)|Doom]]\", ispirato all'[[Doom|omonimo videogioco]] e soprattutto rientrando con il ruolo da protagonista, seppur nella parte del cattivo. Il film fu un flop, ma gli valse comunque una nomination al [[People's Choice Awards 2006|People's Choice Awards]], come miglior attore per i film d'azione.\nNel 2006 \u00e8 stato ingaggiato per girare cinque film. Il primo \u00e8 \"[[Southland Tales - Cos\u00ec finisce il mondo]]\", \"[[La gang di Gridiron]]\", un film sul [[Football americano|football]] che The Rock aveva girato mentre faceva Southland Tales. Contemporaneamente a questi avvenimenti, si vociferava di un suo possibile ritorno sul ring, ma alcuni siti riportarono il contrario e alla fine lo stesso The Rock intervenne, dicendo che sarebbe tornato quando la stampa se lo sarebbe meno aspettato. The Rock fin\u00ec poi di girare \"[[Reno 911!: Miami]]\", dove fece una comparsa nella parte di s\u00e9 stesso.\nDurante un'intervista disse che ormai il wrestling non era pi\u00f9 suo territorio, ma che vorrebbe continuare a fare l'attore che lui considera la sua professione. Infatti nei film che avrebbe girato da questo momento in poi non si \u00e8 fatto pi\u00f9 accreditare con il nome di The Rock, bens\u00ec con il suo vero nome, Dwayne Johnson. Questi comprendono le commedie della [[The Walt Disney Company|Disney]] \"[[Cambio di gioco]]\" del 2007 e \"[[Corsa a Witch Mountain]]\" del 2009, anno in cui ha anche partecipato a un episodio del \"[[Saturday Night Live]]\" (SNL), prendendo in giro il [[presidente degli Stati Uniti d'America]] [[Barack Obama]].\n[[File:Dany Garcia and Dwayne The Rock Johnson 2009 Tribeca.jpg|thumb|upright=1.2|L'ex moglie Dany Garcia e Dwayne Johnson al [[Tribeca Film Festival]] nel 2009]]\nNel 2010 \u00e8 uscito \"[[L'acchiappadenti]]\", nel quale ha recitato al fianco di [[Julie Andrews]], distribuito in Italia dal 19 marzo. Nel settembre 2010 \u00e8 stato scritturato per il film \"[[Viaggio nell'isola misteriosa]]\" (\"Journey 2: the Mysterious Island\"), al fianco di [[Michael Caine]]. The Rock sostitu\u00ec [[Brendan Fraser]], inizialmente scelto per il ruolo, poi abbandonato per altri impegni. Sempre nello stesso anno ha fatto una comparsa nel film comico \"[[Ancora tu!]]\" con [[Kristen Bell]], [[Jamie Lee Curtis]], [[Sigourney Weaver]] e [[Betty White]].\nNel 2011 ha interpretato [[Luke Hobbs]] in \"[[Fast &amp; Furious 5]]\", ruolo che avrebbe ricoperto anche nel [[Fast &amp; Furious 6|sesto]] (2013) e [[Fast &amp; Furious 7|settimo capitolo]] (2015). La serie di film riscosse un enorme successo, che rese Dwayne sempre pi\u00f9 popolare nel panorama cinematografico mondiale.\nNel 2012 ha fatto parte del cast nel film \"[[G.I. Joe - La vendetta]]\", sequel di \"[[G.I. Joe - La nascita dei Cobra]]\".\nNel 2013 la rete televisiva statunitense [[TNT (rete televisiva)|TNT]] lo ha scelto per condurre il programma \"The Hero\", un reality game show in cui i concorrenti affrontano diverse sfide per concorrere al premio finale di un milione di dollari.\nNel 2014, nel film \"[[Hercules: il guerriero]]\", ha interpretato la parte da protagonista del famoso semidio greco [[Ercole]].\nNel 2015 \u00e8 stata ufficializzata la sua presenza in \"[[Fast &amp; Furious 8]]\", uscito nel 2017. \u00c8 stata inoltre annunciata l'idea di creare uno spin-off incentrato sul suo personaggio. Sempre nello stesso anno \u00e8 stato ospite in una puntata del \"Saturday Night Live\" in cui ha impersonato Barack Obama, per poi recitare come protagonista in \"[[Ballers]]\", serie televisiva statunitense creata da [[Stephen Levinson]] e rinnovata per una seconda stagione. Sempre nel 2015 \u00e8 protagonista del [[film catastrofico]] \"[[San Andreas (film)|San Andreas]]\" diretto da [[Brad Peyton]].\nIl 18 febbraio 2016, la New Line annuncia che un sequel di \"San Andreas\" \u00e8 in sviluppo; Brad Peyton e Beau Flynn ritorneranno come regista e produttore, mentre Johnson riprender\u00e0 il ruolo del primo film.\nNell'aprile 2016 Johnson ha presentato, assieme all'attore [[Kevin Hart (attore)|Kevin Hart]], gli [[MTV Movie Awards 2016|MTV Movie Awards]], durante i quali si \u00e8 anche aggiudicato due [[Candidatura|nomination]] per il film \"San Andreas\". Sempre nel 2016 \u00e8 anche protagonista, insieme a Kevin Hart, di \"[[Una spia e mezzo]]\".\nIl 21 aprile 2017 il sito \"Deadline.com\" rivela che la [[Universal Studios|Universal Pictures]] sta preparando uno [[Spin-off (mass media)|spin-off]] di \"[[Fast and Furious (serie di film)|Fast and Furious]]\", con protagonisti lo stesso Johnson e [[Jason Statham]], incentrato sui personaggi di Luke Hobbs e Deckard Shaw: tale spin-off, confermato il 5 ottobre seguente, \u00e8 intitolato \"[[Fast &amp; Furious - Hobbs &amp; Shaw]]\" ed \u00e8 stato distribuito nelle sale statunitensi il 2 agosto 2019, un anno prima del nono capitolo del franchise originale.\nNel mese di luglio Johnson ha realizzato, in collaborazione con [[Apple]], un cortometraggio sul software [[Siri (software)|Siri]]; nell'agosto successivo Johnson viene inserito dalla rivista \"Forbes\" al secondo posto tra gli attori pi\u00f9 pagati dell'anno, con un guadagno di 65 milioni di dollari. Il 13 dicembre ha inoltre ricevuto la stella numero 2.624 sulla [[Hollywood Walk of Fame]].\nSempre nel 2017 \u00e8 protagonista, ancora insieme a Kevin Hart, di \"[[Jumanji - Benvenuti nella giungla]]\", che viene accolto positivamente dalla critica e incassa 962 milioni di dollari globalmente, diventando il quinto maggiore incasso del 2017 e il quarantaduesimo di tutti i tempi.\nNel 2018 \u00e8 invece protagonista del film \"[[Rampage - Furia animale]]\", basato sull'[[Rampage|omonimo videogioco]] degli [[anni 1980|anni ottanta]], e di \"[[Skyscraper (film 2018)|Skyscraper]]\", action movie di [[Rawson Marshall Thurber]], che omaggia direttamente \"[[Trappola di cristallo]]\" a trent'anni di distanza dalla sua uscita nelle sale..\nL'11 giugno 2018 viene annunciato che Dwayne Johnson sar\u00e0 protagonista della commedia d'azione \"[[Red Notice]]\" al fianco di [[Gal Gadot]].\nNel 2019 il periodico statunitense [[Forbes]] lo pone al vertice della classifica degli attori che hanno guadagnato di pi\u00f9 al mondo nel periodo decorrente dal giugno 2018 e il maggio 2019, stimando in 89,4 milioni di [[dollaro statunitense|dollari statunitensi]] il suo ricavato annuo totale.\nNel 2021 ottiene il ruolo dell'[[antieroe|antieroico]] \"[[Cattivo|villain]]\" [[Black Adam]] nell'[[Black Adam (film)|omonimo film]] del [[DC Extended Universe]], diretto da [[Jaume Collet-Serra]].\nPersonaggio.\nMosse finali.\n[[File:Jilted Groom Hits Rock Bottom.jpg|thumb|The Rock esegue la \"Rock Bottom\" su [[Daniel Bryan]]]]\n[[File:The Peoples Elbow.jpg|thumb|The Rock si appresta a eseguire il \"People's Elbow\" su [[John Cena]]]]\nTitoli e riconoscimenti.\n[[File:WWE Champion The Rock 2013.jpg|thumb|upright|The Rock \u00e8 un dieci volte campione del mondo: ha vinto per otto volte il [[WWE Championship|WWF/E Championship]] (nella fotografia durante il suo regno nel 2013) e due volte il [[WCW World Heavyweight Championship|WCW/World Championship]]]]\n[[File:Intercontinental Champion THE ROCK.jpg|upright|thumb|The Rock ha detenuto il [[WWE Intercontinental Championship|WWF Intercontinental Championship]] per due volte e per un totale di 339 giorni]]\nFilmografia.\n[[File:DwyaneJohnson.jpg|thumb|Dwayne Johnson alla prima de \"[[Il Re Scorpione]]\" (2002)]]\n[[File:Dwayne Johnson 2014.jpg|thumb|Dwayne Johnson alla prima di \"[[Hercules: il guerriero]]\" (2014)]]\nDoppiatori italiani.\nNelle versioni in [[lingua italiana|italiano]] delle opere in cui ha recitato, Dwayne Johnson \u00e8 stato [[Doppiaggio|doppiato]] da:\nDa doppiatore \u00e8 sostituito da:\nRiconoscimenti cinematografici.\n[[File:Dwayne Johnson (8557350104).jpg|thumb|upright=1.2|Dwayne Johnson alla premi\u00e8re di \"[[G.I. Joe - La vendetta]]\" (2013), film per il quale ha ottenuto nomination ai [[Teen Choice Awards 2013|Teen Choice Awards]], all'American Black Film Festival e ai [[Nickelodeon Kids' Choice Awards|Kid's Choice Awards]]]]\nCollegamenti esterni.\n[[Categoria:Wrestler canadesi]]\n[[Categoria:Attori canadesi del XXI secolo]]\n[[Categoria:Produttori cinematografici canadesi]]\n[[Categoria:Attori televisivi canadesi]]\n[[Categoria:Attori televisivi statunitensi]]\n[[Categoria:Wrestler figli d'arte]]"}
{"id": "103090", "revid": "466539", "url": "https://it.wikipedia.org/wiki?curid=103090", "title": "Hans Freudenthal", "text": "Biografia.\nNasce da una famiglia ebrea e compie i primi studi nel Gymnasium di Luckenwalde; in questo periodo manifesta interesse per la matematica, ma anche verso la letteratura classica e la poesia. Nel 1923 si iscrive all'Universit\u00e0 di Berlino dove studia matematica e fisica. Qui prepara la sua tesi sotto la supervisione di Heinz Hopf e nel 1931 consegue il dottorato con una dissertazione sulle fini dei gruppi topologici. Successivamente si trasferisce ad Amsterdam per coprire un posto di assistente di Luitzen Brouwer e sviluppa tutta la sua carriera accademica nei Paesi Bassi. \nNel 1937 giunge a dimostrare quello che ora \u00e8 conosciuto come il teorema di sospensione di Freudenthal. Nel 1941 Freudenthal viene allontanato dall'Universit\u00e0 di Amsterdam dagli occupanti nazisti in quanto ebreo e sfugge alla deportazione solo grazie al fatto di avere una moglie non ebrea; negli anni dell'occupazione deve per\u00f2 fare una vita quasi clandestina e piena di difficolt\u00e0, anche finanziarie. In questo periodo gli accade di vincere un premio letterario che per\u00f2 deve essere ritirato da un amico che si finge l'autore. \nAlla fine della guerra gli viene offerta una cattedra all'Universit\u00e0 di Utrecht e qui proseguir\u00e0 la sua attivit\u00e0 universitaria dal 1946 al 1975. Dopo aver sviluppato ricerche sui caratteri dei gruppi di Lie semisemplici negli anni cinquanta, si dedica alla storia della matematica e alla didattica della matematica. Nel 1971 fonda e successivamente dirige con grande entusiasmo l'Istituto per lo sviluppo dell'educazione matematica di Utrecht; esso nel 1991 sar\u00e0 ribattezzato Freudenthal Institute."}
{"id": "103095", "revid": "1632387", "url": "https://it.wikipedia.org/wiki?curid=103095", "title": "Armageddon - Giudizio finale", "text": "Armageddon - Giudizio finale (\"Armageddon\") \u00e8 un film del 1998 diretto da Michael Bay. Negli Stati Uniti usc\u00ec il 1\u00ba luglio del 1998, mentre nelle sale italiane arriv\u00f2 il 4 settembre dello stesso anno, preceduto da un'anteprima nelle principali localit\u00e0 balneari il 14 agosto.\n\u00c8 stato distribuito nei cinema circa due mesi dopo un altro film di fantascienza che tratta un argomento identico, \"Deep Impact\".\nTrama.\nIl direttore della NASA Dan Truman entra in stato di allerta quando un'improvvisa pioggia di meteoriti distrugge lo Space Shuttle Atlantis in orbita attorno alla Terra, insieme al satellite che gli astronauti stavano riparando. In seguito delle meteore cadono su un'area che va dalla Finlandia alla costa orientale degli Stati Uniti, distruggendo anche una parte di New York.\nBen presto gli scienziati scoprono che un enorme asteroide, della grandezza dello Stato del Texas, si dirige verso la Terra e la colpir\u00e0 entro 18 giorni con conseguenze catastrofiche. L'unica soluzione \u00e8 trivellare l'asteroide e poi farlo saltare con una bomba nucleare collocata al suo interno. Per l'incarico Truman recluta e addestra l'esperto di trivellazione petrolifera Harry Stamper e i suoi uomini, tra cui il giovane A.J. Quest'ultimo non ha buoni rapporti con Harry perch\u00e9 innamorato di sua figlia Grace. La rischiosa missione vede degli Shuttle modificati (X-71) chiamati \"Independence\" e \"Freedom\" partire per raggiungere l'asteroide. A.J. prima di partire insieme ai compagni chiede a Grace se vuole sposarlo, mettendole la fede al dito. Grace accetta con gioia. Harry non tollera tale cosa e ne vuole discutere con A.J. al ritorno dalla missione. I compagni di Harry, essendo Grace cresciuta insieme a loro, sentono un po' tutti un sentimento paterno nei suoi confronti, cercando infine di convincere Harry che mentre loro trivellavano petrolio in giro per il mondo, Grace era ormai cresciuta, e che ora \u00e8 libera di scegliere la propria strada. Harry per\u00f2 non tollera che Grace dopo tanto tempo abbia come fidanzato un trivellatore come loro e dice che meriterebbe molto di pi\u00f9 dalla vita.\nUna volta nello spazio, raggiungono una stazione spaziale russa dove li aspetta l'eccentrico cosmonauta Lev Andropov. A.J. scende nella sala motori ma, a causa di un malfunzionamento, scoppia un incendio. Gli altri membri del gruppo decidono di lasciar morire Lev e A.J. L'unico che non si rassegna \u00e8 Harry, che viene fermato da Rockhound. Tramite i sistemi di aerazione, Lev e A.J. sopravvivono salendo in tempo sull'Independence poco prima che salti tutto in aria.\nArrivati vicino all'asteroide, i due shuttle si trovano investiti dai detriti; i sistemi automatici di guida cercano di schivarli, ma un masso gigante si schianta sulla coda dell'Independence, danneggiando anche un motore. Ormai senza controllo, il veicolo spaziale viene colpito da un altro detrito che finisce col distruggere il finestrino. L'Independence precipita quindi sull'asteroide e gli unici sopravvissuti saranno Bear, Lev e A.J.\nContemporaneamente il secondo shuttle riesce ad atterrare, ma non nella zona prevista. Infatti, come viene spiegato da Rockhound, si trovano in una zona in cui il terreno contiene moltissima ferrite compressa, che interferisce anche sulle comunicazioni radio. Dopo qualche problema tecnico durante la trivellazione e con il rischio di non poterlo pi\u00f9 fare dalla terra, a causa dei problemi con le comunicazioni, il Generale Kimsey attiva la testata nucleare per farla esplodere in superficie mentre nello spazio Harry, Chick, Sharp e Gruber hanno una violenta discussione, ma alla fine uniscono le loro forze e disattivano la bomba. I problemi non finiscono qui: Rockhound, colpito da demenza spaziale, usa un mitragliatore per il gusto di provarlo, rischiando di uccidere i membri del gruppo; inoltre Max, che stava continuando la trivellazione, si trova nei guai a causa di una sacca di idrogeno e, nonostante i tentativi di Harry per salvarlo, l'uomo perde la vita nell'esplosione del mezzo trivellatore (l'Armadillo). Senza i mezzi per continuare le operazioni, i superstiti informano la Terra che la missione \u00e8 fallita: la notizia scatena disordini in varie citt\u00e0 del mondo. In loro soccorso arrivano per\u00f2 a sorpresa Lev, Bear e A.J. che, nonostante varie peripezie, sono riusciti a raggiungere il resto del gruppo e a portare con loro l'altro Armadillo.\nRockhound viene legato sull'astronave affinch\u00e9 non combini altri guai e A.J. si mette subito al lavoro; con grande caparbiet\u00e0, riesce ad arrivare agli 800 piedi (corrispondenti a circa 244 metri) di profondit\u00e0 che servono affinch\u00e9 la bomba riesca a spezzare in due l'asteroide. I componenti della missione, per\u00f2, non hanno neppure il tempo di gioire: mentre A.J. cerca di liberare il buco da un tubo incastrato, una serie di esplosioni di idrogeno frantuma alcune zone dell'asteroide e uno dei frammenti colpisce e uccide Gruber. Inoltre si scopre che il detonatore dell'ordigno \u00e8 danneggiato e qualcuno dovr\u00e0 restare per farlo esplodere manualmente. Per evitare discussioni, si tira a sorte e il prescelto alla fine \u00e8 proprio A.J. Harry lo accompagna, ma, approfittando di una distrazione del giovane, gli strappa il tubo dell'ossigeno, gli strappa di mano il detonatore e lo rimanda sullo shuttle: Harry prende quindi il posto di A.J. Prima di separarsi, Harry raccomanda A.J. di prendersi cura di sua figlia, sostenendo di averlo sempre considerato come un figlio e che sar\u00e0 felice che entrambi si sposino. Mentre l'equipaggio dello Shuttle si prepara per il decollo, d\u00e0 l'ultimo e struggente saluto alla figlia. Nonostante qualche problema, risolto in modo piuttosto comico da Lev, lo shuttle riesce a decollare, mentre sull'asteroide si manifestano altre esplosioni d'idrogeno, segno che ormai esso sta per raggiungere la Terra; queste raggiungono Harry, che viene sballottato e ferito, tuttavia, a una manciata di secondi dalla fine, riesce a far esplodere la bomba, salvando la Terra. L'esplosione rimbomba su tutta la Terra e, risplendendo nel cielo, \u00e8 il segno della riuscita di Harry.\nI superstiti della missione, al ritorno sulla Terra, vengono accolti come eroi, e A.J. corre finalmente a baciare Grace.\nProduzione.\n\"Armageddon - Giudizio finale\" \u00e8 costato 140 milioni di dollari e ne ha incassati globalmente 553, diventando il maggior incasso del 1998.\nRiprese.\nLe riprese sono iniziate nel 1997 e finite nel febbraio 1998.\nLa NASA, per la prima volta nella sua storia, ha collaborato attivamente alla realizzazione del film, consentendo riprese all'interno della propria sede, in particolare nella piscina dove avviene l'addestramento degli astronauti e sulla piattaforma di lancio dismessa dopo la tragedia dell'Apollo 1.\nNonostante la collaborazione dell'ente aerospaziale, comunque, nel film si possono riscontrare numerosi errori scientifici.\nColonna sonora.\nLa colonna sonora del film \u00e8 stata pubblicata con titolo omonimo nel 1998. Fra i vari brani, essa contiene \"I Don't Want to Miss a Thing\", pubblicato contemporaneamente come singolo e divenuto uno dei brani pi\u00f9 famosi degli Aerosmith.\nAnche i brani strumentali, composti da Trevor Rabin (autore di \"Theme from Armageddon\", presente nel primo album), sono stati pubblicati in un album, intitolato \"Armageddon - The Score\".\nIncassi.\nIl film ha incassato complessivamente negli Stati Uniti e nel resto del mondo, per un totale di .\nCritiche.\nNonostante abbia ottenuto un notevole successo finanziario, il film ricevette pareri generalmente negativi dai critici, molti dei quali contestarono soprattutto il montaggio frenetico di Michael Bay. \u00c8 nella lista dei film pi\u00f9 odiati da Roger Ebert. Nella sua recensione originale, Ebert stesso lo aveva definito \"un assalto agli occhi, alle orecchie, al cervello, al buon senso e al desiderio umano di essere intrattenuto\". Todd McCarthy di \"Variety\" diede un'ulteriore recensione negativa, con particolari critiche rivolte alla regia: \"Gran parte della confusione, cos\u00ec come la mancanza di ritmo drammatico o sviluppo psicologico, deriva direttamente dallo stile frenetico di Bay, che somiglia a una mitragliatrice bloccata nella posizione di fuoco per 2 ore e mezzo.\"\nDurante un'intervista rilasciata nel 2013 il regista si \u00e8 giustificato dicendo:\n\"Armageddon - Giudizio finale\" fu inoltre attaccato per diverse incongruenze scientifiche. Gli astronauti e gli esperti definirono \"Deep Impact\", film dal tema simile distribuito nello stesso periodo, molto pi\u00f9 accurato da questo punto di vista.\nPrima TV.\nIn Italia il film \u00e8 andato in onda in prima TV su Rai 1 nel febbraio 2001 ottenendo circa 10 milioni di spettatori e il 35% di share."}
{"id": "103096", "revid": "121025461", "url": "https://it.wikipedia.org/wiki?curid=103096", "title": "Michela", "text": "Origine e diffusione.\n\u00c8 la forma femminile di Michele, che deriva dall'ebraico \u05de\u05b4\u05d9\u05db\u05b8\u05d0\u05b5\u05dc (\"Mikha'el\") e significa \"Chi \u00e8 come Dio?\" (che \u00e8 il grido dell'arcangelo Michele).\nOnomastico.\nL'onomastico si pu\u00f2 festeggiare in memoria di diverse sante e beate, alle date seguenti:\nNon \u00e8 raro comunque che venga festeggiato in concomitanza con l'onomastico della forma maschile, generalmente cio\u00e8 il 29 settembre per la festa dei santi arcangeli Michele, Gabriele e Raffaele.\nIl nome nelle arti.\nMusica.\nIl nome Michela \u00e8 particolarmente legato alle canzoni, alcune delle quali celeberrime:"}
{"id": "103098", "revid": "30445", "url": "https://it.wikipedia.org/wiki?curid=103098", "title": "Cappello (micologia)", "text": "Il cappello, o \"cappella\", in micologia, \u00e8 la parte del fungo posta sul gambo e che gli conferisce il classico aspetto ad ombrello aperto.\nDimensioni.\nNella descrizione di un fungo le dimensioni del cappello, unite ad altri caratteri morfologici, costituiscono un elemento distintivo ed utile al riconoscimento della specie.\nDi solito le indicazioni, espresse in centimetri, si riferiscono alla misura minima e massima del diametro rilevate su esemplari ben sviluppati, cio\u00e8 n\u00e9 troppo giovani, n\u00e9 troppo maturi.\nA volte si pu\u00f2 trovare nella descrizione la definizione di \"piccolo\", \"medio\" o \"grande\" che si riferisce rispettivamente a funghi con cappello del diametro inferiore a 3-4 cm, con diametro massimo di 8-10 cm o superiore ai 10 cm.\nIn alcune specie, come quelle appartenenti al genere \"Coprinus\" e \"Conocybe\", il cui cappello si sviluppa prevalentemente in verticale, \u00e8 indicata una seconda dimensione, cio\u00e8 l'altezza.\nForma.\nIn tutte le specie di funghi con gambo e cappello, durante la crescita il loro cappello assume pi\u00f9 o meno lo stesso aspetto: appena spunta \u00e8 globuloso, poi, aprendosi, diventa semisferico, convesso, ecc..\nComunque, il cappello nelle varie specie pu\u00f2 assumere forme diverse, di cui le pi\u00f9 conosciute sono:\nPoich\u00e9 durante la crescita il cappello cambia d'aspetto, nel descriverlo, si dovr\u00e0 dire per esempio: \"cappello globuloso, poi convesso, infine piano\".\nMargine.\n\u00c8 utile, ai fini del riconoscimento, rilevare la forma del margine del cappello ed eventuali sue ornamentazioni.\nForma.\nTenendo conto della fattezza del margine lungo il perimetro del cappello, esso si definisce:\nOrnamentazioni.\nSecondo le ornamentazioni presenti, il margine si definisce:\nOrientamento.\nIl margine del cappello pu\u00f2 variare la direzione e l'angolatura rispetto al terreno durante lo sviluppo. Quindi, questo carattere dovr\u00e0 essere definito nelle varie et\u00e0.\nIn relazione al piano orizzontale, pertanto, il margine pu\u00f2 essere:\nLacerazioni.\nTenendo conto della sua capacit\u00e0 di mantenersi integro o di assumere una particolare conformazione alla lacerazione, il margine pu\u00f2 definirsi:\nStriature.\nIn base alla presenza di striature, ovvero ornamentazioni in rilievo, il margine si pu\u00f2 definire:\nZona discale.\nPer zona discale si intende quella zona in corrispondenza dell'inserzione del gambo nel cappello. Tale zona non sempre corrisponde al centro del cappello, come ad esempio nei funghi a cappello eccentrico rispetto al gambo.\nIn base alla conformazione della zona discale, il cappello pu\u00f2 essere:\nCuticola e ornamentazioni.\nLa cuticola \u00e8 la pellicola che ricopre il cappello dei funghi ed \u00e8 un altro carattere distintivo dal punto di vista sia microscopico che macroscopico.\nDal punto di vista macroscopico la cuticola e le sue ornamentazioni sono i caratteri morfologici pi\u00f9 importanti della superficie del cappello. Infatti, la cuticola pu\u00f2 essere separabile dalla carne del cappello in modo completo, oppure parzialmente o del tutto inseparabile. La superficie della cuticola, in base alle sue ornamentazioni, pu\u00f2 essere:"}
{"id": "103099", "revid": "1590006", "url": "https://it.wikipedia.org/wiki?curid=103099", "title": "Cappello (disambigua)", "text": ""}
{"id": "103100", "revid": "775372", "url": "https://it.wikipedia.org/wiki?curid=103100", "title": "Kwanza angolano", "text": "Il (nuovo) Kwanza (abbreviata anche in: Kz) \u00e8 la valuta ufficiale dell'Angola dal 1\u00b0 dicembre 1999. Il kwanza (codice ISO 4217: AOA) sostituisce il kwanza reajustado (AOR) a un tasso di 1 a 1 milione; rimase in circolazione dal 1995 al 1999. Un kwanza \u00e8 suddiviso in 100 lwei."}
{"id": "103108", "revid": "599013", "url": "https://it.wikipedia.org/wiki?curid=103108", "title": "Vomere", "text": ""}
{"id": "103110", "revid": "104458", "url": "https://it.wikipedia.org/wiki?curid=103110", "title": "Rik Van Looy", "text": "Professionista dal 1954 al 1970, fu il dominatore delle corse in linea per oltre un decennio a cavallo degli anni cinquanta e sessanta. Due volte campione del mondo tra i professionisti su strada, nel 1960 e 1961, si aggiudic\u00f2 anche tutte e cinque le classiche monumento, primato questo condiviso con i connazionali Eddy Merckx e Roger De Vlaeminck, facendo sue tre Parigi-Roubaix, una Milano-Sanremo (rappresentando il pi\u00f9 antico vincitore della corsa in vita), due Giri delle Fiandre, un Giro di Lombardia e una Liegi-Bastogne-Liegi.\nEra soprannominato \"Rik II\", per distinguerlo da un altro famoso corridore belga con lo stesso nome, Rik Van Steenbergen. Gli venne anche attribuito il soprannome di \"Imperatore di Herentals\", per la sua origine fiamminga e per il ruolo assunto nel gruppo.\nCarriera.\nGli esordi.\nProveniente dalla provincia di Anversa, era figlio di Frans Van Looy (1905) e di Dymphna Ludovica Van Genechten (1912). Secondo un aneddoto, il piccolo Hendrik in estate distribuiva il latte al vicinato servendosi di una bicicletta grande e pesantissima: il nomignolo di Rik II (Rik il secondo) gli sarebbe stato dato alludendo ironicamente a Rik Van Steenbergen, allora dominatore del ciclismo belga.\nFu protagonista di un'attivit\u00e0 nel ciclismo dilettantistico ricca di successi, ottenendo un centinaio di vittorie, tra cui due titoli nazionali di categoria, nel 1952 e nel 1953. Partecip\u00f2 ai Giochi olimpici di Helsinki nel 1952, correndo la prova in linea, ma senza portarla a termine. fonte:https://it.ert.wiki/wiki/Cycling_at_the_1952_Summer_Olympics_%E2%80%93_Men%27s_team_road_race \nAi Campionati del mondo 1953 di Lugano ottenne la medaglia di bronzo nella prova in linea vinta da Riccardo Filippi.\nPass\u00f2 professionista il 2 settembre 1953 con la maglia della formazione L'Avenir, ma gareggiando anche per la Gitane-Hutchinson; in quell'autunno corse per la prima volta la Parigi-Tours, concludendola al settimo posto. Nel biennio 1954-1955 ottenne soltanto vittorie in corse minori, tanto che la squadra ciclistica italiana Bianchi, che lo aveva ingaggiato nel 1954 attraverso la collegata Touring, lo lasci\u00f2 ad altre formazioni. Partecip\u00f2 al Giro d'Italia 1955 con la Nazionale belga marchiata Girardengo-Eldorado, ma senza particolari risultati.\n1956-1962: gli anni alla Faema/Flandria e l'affermazione.\nNel 1956 fu ingaggiato dalla Faema-Guerra-Van Hauwaert, ricca squadra allestita l'anno prima da Carlo Ernesto Valente, patron di Faema, e diretta dell'ex campione Learco Guerra e da Guillaume Driessens. Durante l'anno vinse la Gand-Wevelgem e la Parigi-Bruxelles in primavera, e lo Scheldeprijs e il Giro dei Paesi Bassi in estate; concluse inoltre quinto la Liegi-Bastogne-Liegi. Nello stesso periodo si spos\u00f2 con Nini Marien, dalla quale ebbe due figli.\nNegli anni seguenti Faema mise a disposizione di Van Looy un team di grandi campioni internazionali, come il lussemburghese Charly Gaul e lo spagnolo Federico Bahamontes, e di ciclisti belgi, come L\u00e9on Van Daele, Jos Hoevenaers, Gilbert Desmet e Guillaume Van Tongerloo; i gregari della Faema furono in quegli anni anche protagonisti della cosiddetta \"guardia rossa\" di Van Looy, antesignana del \"treno\" ciclistico per le volate (in prossimit\u00e0 dell'arrivo i gregari si mettevano in testa, conducendo il gruppo ad andatura elevata, consentendo a Van Looy di lanciare il suo lungo sprint e vincere sul traguardo). A differenza degli altri sprinter anche odierni, che producono lo spunto finale negli ultimi duecento metri, lo sprint di Van Looy, specialista anche nelle corse su pista, era talvolta di un chilometro percorso ad altissima velocit\u00e0. \nFu un periodo di grandi affermazioni, che fecero di Van Looy uno dei corridori pi\u00f9 vittoriosi del ciclismo internazionale. Dal 1957 al 1962, anno in cui il gruppo ciclistico Faema fu rilevato da Flandria dando origine alla Flandria-Faema, Van Looy si aggiudic\u00f2 tutte le pi\u00f9 grandi classiche del periodo. Vinse due Parigi-Roubaix (1961 e 1962, oltre a un terzo posto nel 1958 e un quarto posto nel 1959 nonostante una caduta a pochi chilometri dal traguardo), una Milano-Sanremo (1958, secondo nel 1961), due Giri delle Fiandre (1959 e 1962, terzo nel 1960), altre due Gand-Wevelgem (1957 e 1962), una Liegi-Bastogne-Liegi (1961), una Parigi-Tours (1959) e un Giro di Lombardia (1959). Nel 1958 si laure\u00f2 anche campione belga a Housse. I numerosi risultati gli valsero il secondo posto al Challenge Desgrange-Colombo del 1958 e due terzi posti al Super Prestige Pernod nel 1959 e nel 1961.\nIn quegli anni si distinse anche nelle corse a tappe, dimostrando competitivit\u00e0 anche in montagna. Essendo la sua societ\u00e0 ciclistica italiana, disput\u00f2 diverse volte il Giro d'Italia. Dopo la breve esperienza del 1955, si present\u00f2 al via del Giro nel 1959, indossando la maglia di leader gi\u00e0 alla prima tappa, che vinse in volata. Persa la maglia a cronometro, Van Looy recuper\u00f2 nelle tappe successive. Ebbe per\u00f2 una crisi nelle prime salite, sotto gli attacchi degli specialisti Charly Gaul e Jacques Anquetil. Replic\u00f2 vincendo altre tre tappe e lanciando un attacco nella penultima tappa, da Aosta a Courmayeur, sui due passi San Bernardo e Forclaz, ma fu raggiunto e perse la tappa. Chiuse quell'edizione del Giro al quarto posto a 7'17\" dal vincitore Charly Gaul.\nNel Giro del 1960 colse tre successi di tappa e si distinse nella tappa del Gavia, passando per primo su quattro passi dolomitici. A Milano fu premiato come miglior scalatore e colse l'undicesimo posto nella classifica finale. Nel 1961, la Faema colse ben otto successi di tappa, tre dei quali con Van Looy. Nella tappa decisiva sulle Dolomiti, a sorpresa Rik Van Looy fu protagonista di una fuga di 150\u00a0km partendo ai piedi del Monte Giovo e passando primo in cima (2129 m). Continu\u00f2 quindi solitario sullo Stelvio (2505 m) con 7'35\" di vantaggio. Arrivato a 12\u00a0km dalla cima, era virtualmente in testa alla classifica, con cinque minuti di vantaggio, ma sub\u00ec uno strappo muscolare ed alla fine arriv\u00f2 a Bormio con un ritardo di dieci minuti da Charly Gaul. Alla fine colse il settimo posto della classifica generale con 12'38\" di ritardo dalla maglia rosa. Al Giro d'Italia 1962 colse due successi di tappa prima di ritirarsi. Partecip\u00f2 in stagione anche per la prima volta al Tour de France, ritirandosi per un grave incidente dopo un inizio brillante: una moto del seguito lo invest\u00ec nel corso di una tappa, causandogli lesioni ai reni.\nTra le altre corse a tappe, vinse sei frazioni alla Vuelta a Espa\u00f1a 1958 e ottenne il terzo posto nella graduatoria finale della corsa nel 1959, dopo aver fatto sue tre tappe. Consegu\u00ec numerose vittorie anche in corse a tappe minori: Giro dei Paesi Bassi (1957, dopo la vittoria dell'anno prima), Volta a la Comunitat Valenciana (1959), Giro del Belgio (1961) e Giro di Sardegna (1959, 1962).\nNegli stessi anni si mise in evidenza anche con la maglia del Belgio ai campionati del mondo. Medaglia d'argento in volata alle spalle del proprio capitano Rik Van Steenbergen ai mondiali di Copenaghen 1956, termin\u00f2 quarto nella prova iridata di Waregem nel 1957. All'inizio degli anni sessanta riusc\u00ec quindi a laurearsi campione del mondo per due volte consecutive, nel 1960 in Germania, dove con una facile volata batt\u00e9 il francese Andr\u00e9 Darrigade e il compagno di squadra Pino Cerami, e nel 1961 a Berna, dove riusc\u00ec a rimontare e superare l'azzurro Nino Defilippis, rallentato sul traguardo da un guasto meccanico. Termin\u00f2 poi solo trentesimo nel 1962 a Sal\u00f2, dopo essersi presentato al via in precarie condizioni fisiche, convalescente a seguito dell'investimento subito al Tour de France di quell'anno.\n1963-1966: GBC e Solo-Superia.\nNel 1963 pass\u00f2 alla nuova G.B.C.-Libertas, sempre sotto la direzione di Guillaume Driessens. In quella stagione giunse secondo alla Parigi-Roubaix e vinse il suo secondo titolo nazionale su strada. Al Tour de France concluse decimo in classifica generale, vincendo la maglia verde della classifica a punti e cogliendo quattro vittorie di tappa e quattro secondi posti. Ai mondiali su strada di Ronse vinse invece nuovamente la medaglia d'argento, come nel 1956, sconfitto dal connazionale Benoni Beheyt in un finale caratterizzato da scorrettezze reciproche. In quella prova iridata il giovane Beheyt era stato incluso nel team belga proprio su scelta di Van Looy, ma per tutta la gara dichiar\u00f2 di avere i crampi, rifiutandosi di collaborare con i compagni. Arrivato a duecento metri dal traguardo, Van Looy stava andando a vincere la corsa davanti ai propri tifosi, quando spunt\u00f2 a sorpresa il redivivo Beheyt che, spostandolo con una manata, gli soffi\u00f2 la vittoria.\nNel 1964 Van Looy si accas\u00f2 alla Solo-Superia, la squadra capitanata dall'esperto Rik Van Steenbergen; durante l'anno vinse una tappa alla Vuelta a Espa\u00f1a e la Parigi-Lussemburgo. Il 1965 fu la sua stagione migliore in maglia Solo: Van Looy vinse infatti il Giro di Sardegna, la sua terza Parigi-Roubaix, ben otto frazioni alla Vuelta a Espa\u00f1a, in cui concluse terzo della generale (come gi\u00e0 nel 1958), e due tappe al Tour de France, indossando anche per un giorno la maglia gialla di \"leader\". Nello stesso anno in Solo-Superia avrebbe debuttato da professionista anche un giovane Eddy Merckx.\n1967-1970: le ultime stagioni e il ritiro.\nNel 1967 pass\u00f2 alla formazione olandese Willem II-Gazelle, rimanendovi per quattro stagioni. Al primo anno con la nuova squadra fu secondo alla Parigi-Roubaix e vinse la sua seconda Parigi-Tours, a otto anni di distanza dal primo titolo; in stagione vest\u00ec anche la maglia della squadra italiana Cynar al Giro d'Italia. Nel 1968 si aggiudic\u00f2 per la prima volta la Freccia Vallone. Ritorn\u00f2 ai mondiali proprio quell'anno a Imola, dove fu protagonista iniziale della fuga decisiva con l'italiano Vittorio Adorni, che poi vinse per distacco. Chiuse l'esperienza iridata nel 1969 a Zolder, terminando ventiquattresimo.\nSi ritir\u00f2 dall'attivit\u00e0 agonistica a 37 anni, il 22 agosto 1970. Nel suo palmar\u00e8s figuravano in quel momento due mondiali professionisti, due campionati nazionali, sedici classiche, tre giri nazionali, sei corse a tappe, cento tappe nei pi\u00f9 importanti giri, ventinove corse in linea in Belgio e duecentotredici gare minori, per un totale di 371 successi. Solo il \"cannibale\" Eddy Merckx lo superer\u00e0 come numero complessivo di vittorie. Se alle corse in linea ed a tappe si aggiungono i criterium, i successi di Van Looy furono 492. Ottenne risultati anche nelle corse in pista: fu campione belga in varie specialit\u00e0 e si impose in dodici Sei giorni. Durante la carriera gli furono assegnati alcuni riconoscimenti sportivi di assoluto rilievo: due Trofei delle Fiandre (1958 e 1959), il Troph\u00e9e E. Gentil (1959), il Troph\u00e9e du M\u00e9rite Sportif nel 1960.\nDopo il ritiro.\nDopo il ritiro Van Looy fu direttore sportivo di alcune formazioni professionistiche belghe: il team Ijsboerke dal 1972 al 1975, il team Gero Eurosol Van Looy nel 1976, il team Zoppas Fragel nel 1977. Nel 1979 il team Fragel utilizz\u00f2 le biciclette con il marchio \"Van Looy\". Fond\u00f2 inoltre e poi diresse, assieme allo scomparso ciclista No\u00ebl For\u00e9, la Vlaamse Wielerschool, una scuola per giovani ciclisti. Dopo l'addio alle corse fu anche presidente della squadra di calcio di Herentals, oltre che commentatore per quotidiani e settimanali del suo paese.\nTra i personaggi pi\u00f9 popolari del Belgio, Rik Van Looy \u00e8 stato pubblicamente festeggiato nel 2005 in occasione della presentazione della biografia a lui intitolata, \"Rik Van Looy\", scritta da Roger De Maertelaere."}
{"id": "103111", "revid": "121980278", "url": "https://it.wikipedia.org/wiki?curid=103111", "title": "Serie C2 1998-1999", "text": "La Serie C2 1998-1999 \u00e8 stata la 21\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 6 settembre 1998 ed \u00e8 terminata il 16 maggio 1999.\nStagione.\nAggiornamenti.\nIn estate le societ\u00e0 e si fusero dando vita all'Unione Calcio AlbinoLeffe, mantenendo il titolo sportivo di quest'ultima. \nA causa del fallimento dell', il , neo retrocesso, fu ripescato in Serie C1. Al suo posto venne reintegrato - a sua volta - il .\nAltre squadre ripescate furono il ed il , al posto di e , escluse per inadempienze finanziarie.\nInfine il fu ammesso a completamento di organici.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "103115", "revid": "125764596", "url": "https://it.wikipedia.org/wiki?curid=103115", "title": "Qui-Gon Jinn", "text": "Qui-Gon Jinn \u00e8 un personaggio immaginario della serie fantascientifica di \"Guerre stellari\", interpretato da Liam Neeson nel film ', del quale \u00e8 uno dei protagonisti. Il personaggio era gi\u00e0 apparso in precedenza nel del film e nei primi due libri della serie ', e in seguito \u00e8 apparso anche in altre opere del franchise.\nSaggio Maestro Jedi ma dallo spirito ribelle, insieme al suo Padawan Obi-Wan Kenobi \u00e8 stato inviato dal consiglio Jedi per risolvere il blocco di Naboo, imposto dalla Federazione dei Mercanti. Durante una breve sosta su Tatooine scopre un piccolo schiavo, Anakin Skywalker, che ritiene essere il \"Prescelto della Forza\". Deciso ad addestrarlo contro il volere del Consiglio, non riuscir\u00e0 mai a diventare suo Maestro in quanto verr\u00e0 ucciso dal Sith Darth Maul. Nonostante la morte, ha avuto un ruolo importante sul futuro dei Jedi.\nIl personaggio interpretato da Liam Neeson ha ricevuto diverse recensioni positive, e una candidatura ai Saturn Award.\nRuolo nella serie.\n\u00c8 un saggio e potente Maestro Jedi e il mentore di Obi-Wan Kenobi. A differenza di altri Jedi pi\u00f9 conservatori, egli pensa che vivere il momento sia il modo migliore per abbracciare la Forza. Mentre alcuni Jedi lo rispettano molto, altri sono perplessi o anche sconcertati dalle sue credenze non ortodosse. Egli non \u00e8 un membro del consiglio Jedi, pur essendo tra i Jedi pi\u00f9 potenti. Qui-Gon crede fermamente che ci sia del buono in tutte le persone e che nulla accada senza una ragione.\nConcezione e sviluppo.\nCome rivelato in \"The Art of Star Wars: Episode I - The Phantom Menace\", il regista George Lucas cre\u00f2 il personaggio di Qui-Gon Jinn durante la pre-produzione del film. Ci\u00f2 \u00e8 dimostrato dal concept art in cui Obi-Wan Kenobi viene mostrato da solo nella nave ammiraglia della Federazione dei Mercanti e mentre incontra Jar Jar Binks. Quando Qui-Gon venne concepito, Lucas inizialmente pens\u00f2 di fare di lui il Jedi pi\u00f9 giovane, come mostrato nel disegno raffigurante Obi-Wan in et\u00e0 avanzata. Lucas originariamente scelse un attore statunitense per il ruolo di Qui-Gon, ma alla fine assegn\u00f2 alla parte l'attore nordirlandese Liam Neeson, perch\u00e9 pensava che avesse grandi capacit\u00e0 e presenza, descrivendolo come \"un attore maestro, a cui gli altri attori si ispireranno, che ha le qualit\u00e0 di forza che il personaggio esige\". Inizialmente, Lucas aveva previsto che Qui-Gon avesse i capelli bianchi, ma quell'idea venne scartata e Qui-Gon viene raffigurato con i capelli castani nel film. Per varie scene di combattimento del film, compresi i duelli di spada laser, l'attore britannico Andrew Lawden fece da controfigura a Neeson.\nNeeson sarebbe dovuto apparire in un piccolo ruolo in \", sotto forma di fantasma, ma pochi giorni prima delle riprese ebbe un incidente in moto e si ruppe una gamba. George Lucas decise pertanto di rinunciare alla scena.\nAll'inizio dello sviluppo di \", Lucas scrisse una scena in cui uno spettrale Qui-Gon parla a Yoda di Anakin. Neeson avrebbe dovuto riprendere il ruolo, come lasci\u00f2 intendere lui stesso all'inizio del 2005. Tuttavia, la scena fu rimossa dalla sceneggiatura finale, ma fu mantenuta nell'adattamento letterario.\nNella serie televisiva animata \"\", Neeson ha ripreso il ruolo di Qui-Gon ancora una volta in due episodi della terza stagione (in cui appare sotto forma di fantasma di Forza) e in uno della sesta stagione (come voce di Forza a Yoda). Riguardo alla sua esperienza di doppiatore in \"The Clone Wars\", Neeson ha detto che voleva tornare in \"Guerre stellari\" perch\u00e9 sentiva che \"questi personaggi hanno risonanza anche dopo tutti questi anni.\"\nNeeson ha prestato nuovamente la voce del maestro Jedi in \"\" per incitare Rey a combattere contro l'imperatore.\nEtimologia del nome.\nIl nome del personaggio deriva dal termine cinese \"qigong\" (), un sistema coordinato di movimento del corpo, respirazione e meditazione utilizzato per la salute, la spiritualit\u00e0 e l'addestramento nelle arti marziali che consente l'accesso ai regni superiori della coscienza e l'equilibrio dell'energia vitale, simile al Tai chi. Il cognome deriva invece dal termine arabo \"jinn\", che significa \"genio\" o \"spirito tutelare\". Il nome si traduce quasi letteralmente come \"Spirito della Forza Vivente\". \"Jinn\" potrebbe anche riferirsi al termine cinese della forza, jin (), e al concetto di arti marziali del \"fa jing\", che \u00e8 il rilascio esplosivo di una forza o un potere interno.\nApparizioni.\nFilm.\n\"La minaccia fantasma\".\nNe \"\", Qui-Gon e il suo allievo Obi-Wan vengono inviati sul pianeta Naboo per risolvere un conflitto politico che coinvolge la Federazione dei Mercanti, un conglomerato d'affari corrotto che ha bloccato il pianeta per influenza politica. Dopo essere stati attaccati dalla Federazione, i Jedi si ritirano sul pianeta e salvano la sua assediata regina, Padm\u00e9 Amidala. il loro tentativo di forzare il blocco e aprirsi la strada per la capitale galattica di Coruscant riesce, ma la nave di Amidala \u00e8 danneggiata ed \u00e8 costretta ad atterrare sul sottosviluppato pianeta Tatooine per le riparazioni.\nDurante la ricerca di parti di ricambio su Tatooine, Qui-Gon scopre un giovane schiavo, Anakin Skywalker, nel quale la Forza \u00e8 straordinariamente potente. L'interesse di Qui-Gon si accentua quando la madre di Anakin gli dice che il ragazzo non ha avuto padre. Rendendosi conto che Anakin potrebbe essere il \"Prescelto\" della leggenda Jedi, Qui-Gon scommette la libert\u00e0 di Anakin e le parti di astronave su una gara di sgusci, che Anakin vince. L'entourage lascia Tatooine, ma non prima che Qui-Gon venga attaccato da uno sconosciuto Signore dei Sith, che viene respinto. Tornando a Coruscant turbato, Qui-Gon sollecita il consiglio Jedi affinch\u00e9 acconsentano che egli addestri Anakin nelle arti Jedi. Il maestro Yoda percepisce la paura e la rabbia del giovane Anakin, e il consiglio rifiuta la richiesta di Qui-Gon.\nIl consiglio invita Obi-Wan e Qui-Gon a ritornare a Naboo per liberare il pianeta. L\u00ec, la coppia si confronta nuovamente con il Signore dei Sith, ovvero Darth Maul. Dopo un arduo duello di spada laser, Maul uccide Qui-Gon, ma viene sconfitto a sua volta da Obi-Wan. Il morente Qui-Gon chiede a Obi-Wan di addestrare Anakin, cosa che Obi-Wan accetta con il disappunto del Consiglio. Il corpo di Qui-Gon viene cremato in un tradizionale funerale Jedi.\n\"L'attacco dei cloni\".\nIn \"\", Yoda sente la voce di Qui-Gon gridare ad Anakin attraverso la Forza mentre l'apprendista massacra una trib\u00f9 di predoni Tusken. Obi-Wan scopre che il vecchio maestro di Qui-Gon, il Conte Dooku, \u00e8 diventato un Signore dei Sith; i due discutono brevemente di Qui-Gon mentre Dooku interroga il Jedi, suo prigioniero.\n\"La vendetta dei Sith\".\nIn \"\", Yoda rivela a Obi-Wan che Qui-Gon \u00e8 tornato dal \"mondo di l\u00e0 della Forza\" per insegnare a entrambi come mantenere la propria coscienza dopo la morte.\n\"L\u2019ascesa di Skywalker\".\nIn \"\" la voce di Qui-Gon \u00e8 presente tra quelle dei Jedi del passato che danno forza a Rey per l'ultima battaglia contro l'Imperatore Palpatine.\nTelevisione.\nIn ', il personaggio \u00e8 citato pi\u00f9 volte durante la serie. Qui-Gon appare come un \"Fantasma di Forza\" in due episodi della terza stagione. Sul misterioso pianeta Mortis, informa Obi-Wan nell'episodio ' e poi Anakin nell'episodio ' circa i tre esseri che credono, come Qui-Gon, che Anakin sia il Prescelto: il Padre (manifestazione della Forza Unificante), la Figlia (l'incarnazione del Lato Chiaro) e il Figlio (l'incarnazione del Lato Oscuro). Pi\u00f9 tardi, nell'episodio della sesta stagione ', Yoda viene contattato dalla voce disincarnata di Qui-Gon. Seguendo le istruzioni del suo defunto amico, Yoda va in missione attraverso la galassia per imparare i segreti per diventare anch'egli tutt'uno con la Forza. Riapparir\u00e0 fisicamente nel penultimo episodio della serie, \"\", in visione indotta a Yoda.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\n\"Apprendista Jedi\".\nLa vita di Qui-Gon prima de \"La minaccia fantasma\" viene dettagliata principalmente nella serie di libri \"\". Ne \"La Forza che cresce\" (ambientato 12 anni prima de \"La minaccia fantasma\"), Yoda incoraggia Qui-Gon a prendere un nuovo apprendista Padawan, dopo il fallimento del suo precedente apprendista Xanatos che era passato al Lato Oscuro della Forza anni prima. Qui-Gon osserva un piccolo torneo di spada laser tra un gruppo di studenti pi\u00f9 anziani del Tempio, che comprende il dodicenne Obi-Wan. Prende atto delle abilit\u00e0 di Obi-Wan, ma anche della rabbia incontrollata del ragazzo, e si rifiuta di addestrarlo. Poco dopo il torneo, il Cavaliere Jedi parte per una missione sul pianeta Bandomeer. Sulla nave da trasporto, Qui-Gon \u00e8 riunito con Obi-Wan, che viene anch'egli inviato a Bandomeer per iniziare la vita come operaio agricolo. Durante il viaggio, Qui-Gon e Obi-Wan aiutano a difendere un gruppo di Arcona dall'organizzazione criminale Offworld Corporation. Dopo aver messo fine alla situazione di tensione, i due arrivano su Bandomeer, dove Qui-Gon riceve una lettera firmata dal suo ex-apprendista Xanatos.\nNe \"Il rivale oscuro\" viene rivelato che l'intero calvario era stato organizzato da Xanatos, ora leader della Offworld. Qui-Gon invia Obi-Wan ai suoi doveri ai Corpi Agricoli, mentre ha in programma di incontrarsi con Xanatos per trovare un accordo tra la Offworld e Bandomeer. Tuttavia, Xanatos prevede di sabotare il loro incontro e uccidere Qui-Gon. Il Maestro Jedi duella con il suo ex apprendista, e lui e Obi-Wan terminano gli affari della Offworld su Bandomeer. Xanatos per\u00f2 sfugge. Durante l'incontro con Xanatos, Qui-Gon scopre il vero potenziale di Obi-Wan e accetta il ragazzo come suo nuovo Padawan. Come regalo per il tredicesimo compleanno di Obi-Wan, Qui-Gon d\u00e0 al suo apprendista una roccia speciale che ha trovato nel Fiume di Luce sul suo pianeta natale. In \"The Captive Temple\", Xanatos attacca il Tempio Jedi e quasi uccide Yoda, ma Qui-Gon e Obi-Wan sventano i suoi piani, e in \"The Day of Reckoning\", quando inseguono Xanatos mentre torna al suo pianeta natale Telos, il Jedi decaduto si rifiuta di arrendersi e si suicida. Qui-Gon \u00e8 quindi in grado di chiudere un capitolo doloroso della sua vita.\nIn \"The Ties That Bind\", Qui-Gon e la Cavaliere Jedi Tahl si innamorano durante una missione sul pianeta New Apsolon. Tuttavia, Tahl viene catturata dalla fazione di estremisti su cui i Jedi stavano indagando. In \"The Death of Hope\", Qui-Gon e Obi-Wan ritrovano Tahl gravemente ferita, e quest'ultima muore al ritorno nella capitale del pianeta. La morte di Tahl addolora talmente Qui-Gon da farlo decidere di vendicarla uccidendone i responsabili. In \"The Call to Vengeance\", Qui-Gon \u00e8 ormai vicino a passare al Lato Oscuro, ma Obi-Wan riesce a farlo ragionare appena prima che uccida il capo della fazione. Il Maestro Jedi continuer\u00e0 ad essere afflitto dalla morte di Tahl per diversi anni.\nAltri romanzi.\nIn \"Legacy of the Jedi\", ambientato sia negli anni in cui Qui-Gon \u00e8 un Padawan sia in quelli in cui \u00e8 Cavaliere, Qui-Gon e il suo maestro Dooku vengono inviati ad accompagnare il senatore Blix Annon a un incarico diplomatico. Tuttavia, dei pirati spaziali si infiltrano nella loro nave e il loro capo risulta essere il delinquente Jedi Lorian Nod, un ex amico di Dooku. I due combattono e Dooku permette che la sua rabbia abbia la meglio su di lui, ma Qui-Gon impedisce al suo maestro di violare il Codice Jedi commettendo un omicidio a sangue freddo. Anni dopo il loro primo incontro, Qui-Gon e Obi-Wan incontrano Nod e ancora una volta il Jedi decaduto viene incarcerato per i suoi crimini.\nIn \"Cloak of Deception\" (ambientato un anno prima de \"La minaccia fantasma\"), entrambi i Jedi combattono contro un'organizzazione terroristica chiamata Fronte Nebula che sta segretamente seguendo gli ordini di Darth Sidious. Alla conferenza della Federazione dei Mercanti su Eriadu, Qui-Gon e Obi-Wan difendono con successo il Cancelliere Valorum, ma non impediscono le morti del resto del Direttorato della Federazione dei Mercanti, permettendo ai Neimoidiani di prendere il controllo della Federazione.\nFumetti.\nAl di l\u00e0 dell'adattamento de \"La minaccia fantasma\", Qui-Gon appare di rado nei fumetti di \"Guerre stellari\". La sua pi\u00f9 ampia apparizione finora \u00e8 nella serie della \"Guerra Iperspaziale Stark\" in \"Star Wars: Republic\" e in \"The Dark Side\". Nella prima storia, che si svolge nel corso dello stesso anno in cui Qui-Gon prende Obi-Wan come suo apprendista, i due Jedi combattono nel suddetto conflitto insieme ad altri Jedi come Plo Koon e Quinlan Vos, e Qui-Gon finisce per salvare Nute Gunray, il futuro Vicer\u00e9 della Federazione dei Mercanti. Nella seconda, ambientata circa dieci anni prima, viene mostrato il passaggio di Xanatos al Lato Oscuro.\nVideogiochi.\nQui-Gon \u00e8 apparso anche in numerosi videogiochi di \"Guerre stellari\": ', ', ', i giochi di \"LEGO Star Wars\" e, come una skin del protagonista (tramite contenuto scaricabile), in '. Una versione di Qui-Gon come uccello \u00e8 disponibile come personaggio giocabile in \"Angry Birds Star Wars II\"."}
{"id": "103116", "revid": "2160814", "url": "https://it.wikipedia.org/wiki?curid=103116", "title": "Poema epico", "text": "Un poema epico (il termine \"epica\" deriva dal greco , \"\u00e8pos\", che significa \"parola\", e in senso pi\u00f9 ampio \"racconto\", \"narrazione\") \u00e8 un componimento letterario in versi che narra le gesta, storiche o leggendarie, di un eroe o di un popolo, mediante le quali si conservava e tramandava la memoria e l'identit\u00e0 di una civilt\u00e0 o di una classe politica.\nL'epica narra il \"mythos\" (mito), cio\u00e8 il racconto di un passato glorioso di guerre e di avventure ed \u00e8 stata la prima forma di narrativa, costituendo anche una sorta di enciclopedia del sapere religioso, politico ecc., trasmessa oralmente con un accompagnamento musicale da poeti-cantori.\nI poemi epici di tutte le letterature si basano su un patrimonio di miti preesistente; i pi\u00f9 antichi poemi epici che si conoscono sono i mesopotamici \"Atrahasis\" e l'epopea del re di Uruk, \"Gilgamesh\", mentre i pi\u00f9 lunghi poemi epici furono scritti in India: il \"Mah\u0101bh\u0101rata\" e il \"R\u0101m\u0101ya\u1e47a\". I poemi epici pi\u00f9 famosi in Occidente sono: l\"Iliade\" e l\"Odissea\" di Omero, l\"Eneide\" di Virgilio, la \"Pharsalia\" di Lucano, le Argonautiche di Apollonio Rodio, la \"Tebaide di Stazio, \"il ciclo di Re Art\u00f9 e dei \"Cavalieri della Tavola Rotonda\" (\"Materia di Bretagna\"), la \"Chanson de Roland\", il \"Poema del mio Cid\", \"Beowulf\", la \"Canzone dei Nibelunghi\", l\"Edda poetica\", il \"Canto della schiera di Igor\", l\"Orlando Innamorato\" di Matteo Maria Boiardo, l\"Orlando furioso\" di Ludovico Ariosto, la \"Gerusalemme liberata\" di Torquato Tasso, \"I Lusiadi\" di Lu\u00eds de Cam\u00f5es, il \"Paradiso perduto\" di John Milton.\nStruttura.\nIl poema \u00e8 generalmente caratterizzato da due \"momenti\" ricorrenti, che riportano in prosa diretta i dialoghi dei personaggi e la diegetica, ossia la narrazione in terza persona, l'epica veniva solitamente cantata. Il fulcro dell'epica \u00e8 costituito dalle gesta dell'eroe che \u00e8 sempre il personaggio pi\u00f9 forte, brillante o astuto (Achille per la forza, Odisseo per l'astuzia, Ettore per la devozione alla patria, Enea per la \"pietas\").\nI segni distintivi del poema epico, oltre ovviamente all'argomento trattato, riguardano anche lo stile e certi motivi ricorrenti.\nIl poema epico si apre sempre con una protasi, in cui dopo l'invocazione alla Musa viene brevemente presentato l'argomento del poema. Un poema epico \u00e8 scritto in versi, il pi\u00f9 antico dei quali \u00e8 l'esametro.\nFrequenti sono i patronimici, attributi che qualificano la discendenza spesso divina dell'eroe, importanti anche perch\u00e9 conferiscono musicalit\u00e0 ai versi e ne facilitano la memorizzazione, dando vita a vere e proprie formule.\nBisogna ricordare che la poesia epica \u00e8 legata fortemente alla tradizione orale, gli aedi, cantavano di citt\u00e0 in citt\u00e0 il loro poema accompagnati dalla cetra e ovviamente, data l'enorme quantit\u00e0 di versi da imparare a memoria per la recitazione, prediligevano i motivi ricorrenti (pi\u00f9 facilmente memorizzabili). Perci\u00f2, insieme ai patronimici, altrettanto ricorrente, \u00e8 l'uso dell'epiteto, l'aggettivo che caratterizza l'eroe e ne sottolinea una determinata caratteristica straordinaria (\"Achille pi\u00e8 veloce\", \"l'astuto Odisseo\"). Cos\u00ec come intere scene si ripetono in forma fissa.\nOgni volta che sorge l'alba, l\"Iliade\" e l\"Odissea\" ricorrono alla stessa identica sequenza di parole, cos\u00ec come ogni volta che nell\"Iliade\" un eroe veste le armi, o che nell\"Odissea\" i marinai si imbarcano sulle navi o ne discendono. Nel libro VIII dell\"Odissea\", ad es., durante un banchetto serale alla corte dei Feaci, all'aedo Demodoco viene consegnata la lira e gli viene chiesto di cantare l'episodio del cavallo di Troia e della caduta della citt\u00e0. L'aedo doveva dunque conoscere a memoria tutto il contenuto dei poemi, cos\u00ec da recitarlo al momento della richiesta del suo pubblico. Dei poemi omerici non esisteva, infatti, alcuna copia scritta sino al periodo di auralit\u00e0 (VIII a.C.), conclusosi all'incirca con la fine dell'et\u00e0 classica.\nLo stile formulare era indispensabile in quest'opera di memorizzazione.\nRisvolti politici.\nIn un mondo in cui non esistevano i media moderni, la poesia epica era un canale di comunicazione ottimale, perci\u00f2 fu usata in funzione politica. L\"Eneide\" virgiliana \u00e8, ad esempio, spesso prodiga di riferimenti e lodi pi\u00f9 o meno velate alla grandezza di Roma e del suo imperatore Augusto.\nIn tempi pi\u00f9 vicini a noi, l\"Orlando furioso\" ebbe un intento encomiastico esplicito, inventando addirittura personaggi estranei alla tradizione francese da cui prendeva ispirazione, solo per poter fare le lodi della famiglia estense da cui Ariosto dipendeva.\nContenuti e descrizione.\nNel Medioevo e nel Rinascimento furono composti in Europa numerosi poemi epici, comunemente raccolti sotto la definizione di epica cavalleresca, perch\u00e9 narrano le imprese dei cavalieri medioevali.\nPur ispirandosi alla figura del cavaliere, questi poemi sono spesso molto diversi tra loro. Evidenti sono ad esempio le differenze tra due forme di narrazione epica nate entrambe in Francia: le \"chansons de geste\" (materia di Francia) e i romanzi cavallereschi del ciclo di re Art\u00f9 (materia di Bretagna). Il principale poema epico spagnolo \u00e8 invece \"Poema del mio Cid\".\nI miti e le leggende dei popoli germanici trovarono la loro espressione pi\u00f9 importante nel \"Nibelungenlied\", nelle saghe leggendarie e nelle \"Saghe degli Islandesi\", mentre gli sviluppi della poesia epica in Italia ci mostrano la trasformazione subita nel tempo dall'immagine del cavaliere: il passaggio dagli ideali e dai valori del Medioevo a quelli del mondo rinascimentali modifica profondamente le caratteristiche degli eroi, come risulta evidente, in particolare, \nnell\"Orlando innamorato\" di Matteo Maria Boiardo, nell\"Orlando furioso\" di Ludovico Ariosto e nella \"Gerusalemme liberata\" di Torquato Tasso.\nQuesti tre poemi hanno influenzato profondamente tutta la tradizione culturale e letteraria dell'Occidente. A essi, infatti, hanno continuato a richiamarsi autori di epoche successive, che li hanno considerati modelli di stile e grandi repertori di personaggi e temi, vicende e situazioni eroiche e avventurose. \nAltro esempio di poema epico, ma di origine nordica, \u00e8 \"Beowulf\", scritto in inglese antico, che rappresenta nella sua massima espressione la lotta tra il bene e il male.\nIn Russia va ricordato il medievale \"Canto della schiera di Igor\" (XII secolo), mentre in Finlandia nel XIX secolo fu scritto il \"Kalevala\" che riprende tradizioni e storie popolari del passato.\nContenuti della poesia epica araba, persiana e turca.\nDue sono i filoni fondamentali che hanno alimentato nel corso dei secoli l\"epica araba\" e \"turca\".\nIl primo si occup\u00f2 soprattutto di descrivere le guerre di liberazione dei territori occupati dagli infedeli (XI e XII secolo); la narrazione esaltava l'astuzia e l'abilit\u00e0 dei combattenti musulmani e soprattutto l'umanit\u00e0, la generosit\u00e0 e il coraggio del sovrano, tanto amato quanto venerato.\nIl secondo riguard\u00f2 l'ampia raccolta di fiabe e novelle dal titolo \"Mille e una notte\". La raccolta \u00e8 stata assemblata in Egitto nei secoli XIV e XV durante la dominazione dei Mamelucchi ma si basava su una raccolta persiana risalente al VII secolo utilizzante molti racconti tratti dal vasto repertorio indiano. In seguito si diffuse in Mesopotamia ed ecco perch\u00e9 Baghd\u00e0d risult\u00f2 spesso al centro delle avventure. Ovviamente i racconti risultarono impreziositi da un'origine, da un'ambientazione e da un'ispirazione cos\u00ec variegate.\nL\"epica\" persiana produsse intorno all'anno 1000 il poema pi\u00f9 significativo scritto da Firdusi con intenti storici, religiosi, morali.\nIn epoca pi\u00f9 moderna si \u00e8 sottolineato anche un altro aspetto della poesia epica: essa trasmette antichi patrimoni di leggende che celebrano la storia e i valori fondamentali di un popolo. \u00c8 il caso, ad esempio, del \"Libro di Dede Korkut\", l'epopea delle trib\u00f9 turche stanziate nel secolo VIII in Asia centrale, redatta attorno al XV secolo.\nLunghissimo \u00e8 il \"Manas\", epopea dei kirghisi, tramandata oralmente.\nContenuti della poesia epica indiana.\nNel mondo indiano i poemi epici, chiamati \"itih\u0101sa\", hanno avuto e hanno tutt'oggi forti legami con la filosofia e la religione, ed essi stessi hanno influenzato queste ultime. I poemi epici principali sono il \"Mah\u0101bh\u0101rata\" e il \"R\u0101m\u0101ya\u1e47a\", fondamentali per la mitologia induista ed essi stessi importanti testi sacri per questa religione.\nIl \"Mah\u0101bh\u0101rata\" (in sanscrito \u092e\u0939\u093e\u092d\u093e\u0930\u0924, lett. \"La grande storia dei figli di Bharata\"), nella maggiore edizione pervenuta ai giorni nostri, consta di circa 110.000 strofe (corrispondenti a quattro volte la Bibbia, o a sette volte Iliade e Odissea messe insieme).\nIl \"R\u0101m\u0101ya\u1e47a\" (dal sanscrito \u0930\u093e\u092e\u093e\u092f\u0923, lett. \"il viaggio - \"ayana\"- di R\u0101ma\"), narra le avventure di R\u0101ma, avatar di Vi\u1e63\u1e47u.\nContenuti della poesia epica africana.\nL'epica africana \u00e8 variegata almeno quanto lo sviluppo composito delle popolazioni continentali, ma soffre di una certa frammentazione visto che raramente \u00e8 stata conservata in forma scritta e spesso ha risentito negativamente dei contatti e dell'influenza degli invasori bianchi.\nLa popolazione sudanese degli \"Joruba\" svilupp\u00f2 prima della conquista europea una florida cultura artistica che architett\u00f2 una cosmogenesi fantasiosa ma ricca di innesti realistici e comici come \u00e8 spesso frequente nei miti dei popoli primitivi.\nLa popolazione sudanese dei \"Tim\" affront\u00f2 un mito africano del diluvio. Anche per loro la siccit\u00e0 era una punizione divina, causata per\u00f2, questa volta, da un elefante. Alla solennit\u00e0 del racconto biblico i \"Tim\" contrapposero invece un tono quasi giocoso, ma non privo di intenti educativi e formativi.\nI \"Dama\", una popolazione dell'Africa sud-occidentale elabor\u00f2 invece, tra gli altri, un mito sull'introduzione del fuoco che qui assunse una grande rilevanza religiosa e fu considerato come la fonte della vita.\nAnche tra i \"Pigmei\" l'epica cerc\u00f2 sia di rispondere alle domande fondamentali che da sempre assillano gli uomini come ad esempio l'origine della morte, qui innescata dall'errore di una rana, sia di spiegare i passaggi epocali, come quello della fase dalla caccia fino all'agricoltura, cio\u00e8 dell'uomo cacciatore-raccoglitore che diventa poi agricoltore.\nI \"Bant\u00f9\" descrissero il rito dell'uccisione del re al quale collaborava la stessa moglie. Probabilmente volevano evitare che il re decadesse invecchiando e con lui ovviamente anche il popolo. Il rito si ricollegava ad antiche credenze religiose e l'epica tendeva a giustificarle e autorizzarle. Gli stessi \"Bant\u00f9\" raccontarono come, astutamente, gli uomini ribaltarono una struttura sociale basata sul matriarcato.\nContenuti della poesia epica oceaniana.\nDalle isole Marianne gli indigeni elaborarono un'epica mitologica tendente a spiegare l'origine del mondo e dell'umanit\u00e0. L'epica spieg\u00f2 che la serpe fu la causa della differenza delle lingue umane.\nDalle Filippine l'epica degli \"Ifugao\" conserv\u00f2 il ricordo di un antico rito in cui le divinit\u00e0 venivano placate con sacrifici umani. Lo stesso racconto condann\u00f2 questo rito definendolo superato da forme religiose pi\u00f9 civili. Sempre dalle Filippine i \"Tinguian\" scrissero un'epica a sfondo magico-religioso descrivente l'immortalit\u00e0 dell'uomo. L'ombra dei morti, uno spirito pi\u00f9 che un'anima, per\u00f2 \u00e8 assetato di vita e perci\u00f2 anche di sangue. I riti magici narrati servivano proprio a difendere il vivo dall'avidit\u00e0 dei morti.\nUna buona parte dell'epica \"oceaniana\" \u00e8 per\u00f2 dedicata alla origine della navigazione che appare a sfondo magico-religioso.\nContenuti della poesia epica americana.\nL'epica mitologica americana in generale ebbe lo scopo di codificare il sistema di credenze del gruppo, di rivelare le origini del mondo e della cultura, di fondare le sacre cerimonie, di stabilire le regole morali.\nTra gli indiani d'America gli Irochesi tramandarono per molte generazioni l'epica sull'origine delle costellazioni denominate e assomiglianti, come in Occidente, ad animali.\nGli Eschimesi, come d'altronde molte altre trib\u00f9 indiane, spiegarono l'origine del sole e della luna attraverso la storia di un incesto di cui si rendono colpevoli un fratello e una sorella.\nPer quanto riguarda il sud dell'America due sono le epiche che svettano per l'ingegnosit\u00e0 e la complessit\u00e0: una fu realizzata dai Maya e si intitol\u00f2 \"Popol Vuh\" e si pu\u00f2 definire come una piccola grandiosa Bibbia; l'altra fu composta a sfondo religioso e politico dagli Incas e si fondava su profetici rinnovamenti dell'impero avvolti in un'atmosfera prodigiosa e misteriosa.\nEsempi di poesia epica americana e latinoamericana includono: Leaves of Grass (1855) di Walt Whitman, El Gaucho Martin Fierro (1872) di Jose Hernadez, Cantos (1925) di Ezra Pound, Helen in Egypt (1961) di H.D., Canto General (1950) di Pablo Neruda e Omeros (1990) di Derek Walcott."}
{"id": "103119", "revid": "1926649", "url": "https://it.wikipedia.org/wiki?curid=103119", "title": "Serie C2 1999-2000", "text": "La Serie C2 1999-2000 \u00e8 stata la 22\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 5 settembre 1999 ed \u00e8 terminata il 14 Maggio 2000.\nStagione.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale a gara unica dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "103122", "revid": "767487", "url": "https://it.wikipedia.org/wiki?curid=103122", "title": "Eva Cassidy", "text": "Biografia.\nRicevette la prima educazione musicale dal padre e impar\u00f2 a suonare la chitarra. Fece parte di un gruppo musicale familiare, assieme al fratello Danny ed al padre Hugh, con cui si esibiva nell'area di Washington. Fece parte di un gruppo pop giovanile, gli Stonehenge, con cui suonava e cantava nei locali della zona.\nNel 1986 fu scoperta dal produttore Chris Biondo, che la introdusse nel mondo musicale professionale e la spinse a formare un suo gruppo, la \"Eva Cassidy Band\".\nNel 1991 inizi\u00f2 con Chuck Brown una collaborazione artistica che si concretizz\u00f2 in diversi concerti, compreso uno al Blues Alley di Washington, nel 1996, da cui \u00e8 tratto l'album dal vivo \"Live at Blues Alley\", uscito postumo nel 1997.\nEva Cassidy mor\u00ec a causa di un melanoma nel 1996.\nEva non ricevette grandi riconoscimenti per il suo lavoro mentre era in vita: rimase una cantante limitata all'area di Washington e non trov\u00f2 una grande casa discografica che si interessasse a lei. Fu soltanto dopo la sua morte che, grazie alla trasmissione di alcune sue canzoni da parte della BBC Radio Two in Gran Bretagna, i suoi album divennero conosciuti e richiesti.\nLe sue registrazioni pubblicate postume hanno venduto pi\u00f9 di quattro milioni di copie e, all'inizio del 2001, la sua raccolta \"Songbird\" ha raggiunto la posizione numero uno nella classifica inglese.\nDurante la sua carriera fu accompagnata dai seguenti musicisti:"}
{"id": "103126", "revid": "10369", "url": "https://it.wikipedia.org/wiki?curid=103126", "title": "Seconda legge di Keplero", "text": ""}
{"id": "103130", "revid": "62748", "url": "https://it.wikipedia.org/wiki?curid=103130", "title": "Zolt\u00e1n Kod\u00e1ly", "text": "Biografia.\nNato a Kecskem\u00e9t, Kod\u00e1ly pass\u00f2 la maggior parte della sua infanzia a Galanta e a Nagyszombat (attualmente Trnava, Slovacchia). Suo padre era un musicista dilettante e Kod\u00e1ly impar\u00f2 fin da bambino a suonare il violino. Cantava inoltre nel coro della cattedrale e scriveva musica, nonostante la sua scarsa educazione formale alla musica.\nNel 1900, Kod\u00e1ly entr\u00f2 all'Universit\u00e0 di Budapest per studiare lingue moderne e inizi\u00f2 gli studi musicali all'Accademia musicale di Budapest, dove ebbe Hans Koessler come insegnante di composizione.\nKod\u00e1ly fu uno dei primi studiosi a considerare seriamente le melodie arcaiche di tradizione orale del proprio popolo e divenne uno dei pionieri della etnomusicologia. A partire dal 1905 visit\u00f2 i villaggi pi\u00f9 remoti per raccogliere canzoni tradizionali e nel 1906 stese la sua tesi sui canti popolari ungheresi (\"Costrutto strofico nei canti popolari ungheresi\"). Nello stesso periodo conobbe il compositore B\u00e9la Bart\u00f3k e gli fece conoscere la musica folk della propria terra. Insieme pubblicarono numerose collezioni di musica popolare e ne furono parimenti influenzati nella loro produzione.\nDopo la laurea in filosofia e linguistica, Kod\u00e1ly si rec\u00f2 a Parigi dove studi\u00f2 con Charles-Marie Widor. Qui scopr\u00ec e venne influenzato dalla musica di Claude Debussy. Nel 1907 rientr\u00f2 a Budapest, dove divenne professore all'Accademia musicale. Continu\u00f2 la sua ricerca anche durante la Prima guerra mondiale, senza alcuna interruzione.\nKod\u00e1ly continu\u00f2 a comporre per tutto questo periodo, producendo due quartetti d'archi, una sonata per violoncello e pianoforte e per violoncello solo e un duo per violino e violoncello, ma non ebbe grande successo fino al 1923, quando il suo \"Psalmus Hungaricus\" venne premiato al concerto celebrativo del 50\u00ba anniversario dell'unione di Buda e Pest (la \"Suite di Danze\" di Bart\u00f3k venne premiata nella stessa occasione). A seguito di questo successo, Kod\u00e1ly viaggi\u00f2 in tutta Europa dirigendo le proprie composizioni.\nKod\u00e1ly in seguito si interess\u00f2 notevolmente al problema dell'educazione musicale e scrisse molta musica a scopi educativi per le scuole, nonch\u00e9 diversi libri sull'argomento. Il suo lavoro in quest'ambito ebbe un profondo effetto nell'educazione musicale, sia nel suo Paese che all'estero. Gli studiosi parlano delle idee didattiche di Kod\u00e1ly riassumendole nel titolo \"Metodo Kod\u00e1ly\", anche se il suo lavoro non form\u00f2 un metodo completo, ma tracci\u00f2 piuttosto una serie di principi da seguire nell'insegnamento che avevano come base fondamentale il principio della solmisazione che sar\u00e0 successivamente ripreso e reinterpretato da Roberto Goitre nel metodo didattico \"Cantar leggendo\".\nContinu\u00f2 inoltre a comporre per ensemble professionali, con le \"Danze di Marossz\u00e9k\" (1930, nelle versioni per pianoforte solo e per orchestra), le \"Danze di Gal\u00e1nta\" (1933, per orchestra), le \"Variazioni Peacock\" (1939, commissionate dalla Concertgebouw Orchestra celebrare il cinquantesimo anniversario) e la \"Missa Brevis\" (1944, per solisti, coro, orchestra e organo), solo per citare alcuni fra i lavori pi\u00f9 noti. Anche la suite dall'opera \"H\u00e1ry J\u00e1nos\" (1926) divenne molto nota, bench\u00e9 venga raramente rappresentata.\nKod\u00e1ly rimase a Budapest per tutta la Seconda guerra mondiale, ritirandosi dall'insegnamento nel 1942. Nel 1945 divenne Presidente del Consiglio delle Arti Ungherese e nel 1962 ricevette l'Ordine della Bandiera della Repubblica ungherese. Nel 1965 vinse il Premio Herder. Ricopr\u00ec inoltre la presidenza del Consiglio Internazionale per la Musica Popolare e la presidenza onoraria della Societ\u00e0 Internazionale per l'Educazione Musicale. Il compositore, una delle figure pi\u00f9 note e stimate fra gli artisti ungheresi, mor\u00ec a Budapest nel 1967.\nNel 1966, un anno prima della sua morte, venne formato il Quartetto Kod\u00e1ly, un ensemble d'archi cos\u00ec chiamato in suo onore.\nComposizioni.\nOltre a quelle sopra ricordate:\nCitazioni.\nNel film di Steven Spielberg, \"Incontri ravvicinati del terzo tipo\" del 1977, al minuto 39 i partecipanti ad una conferenza ricevono un manuale di Zolt\u00e1n Kod\u00e1ly per spiegare l'associazione di alcuni suoni indiani mediante gesti manuali."}
{"id": "103132", "revid": "119356743", "url": "https://it.wikipedia.org/wiki?curid=103132", "title": "Piero Bartezzaghi", "text": "Biografia.\nPietro Bartezzaghi (noto come Piero) proveniva da una famiglia della provincia di Milano, figlio di un idraulico dipendente del Comune di Milano. Vive in un ambiente dialettofono e incontra la lingua italiana solo a scuola e sui libri presi in prestito da biblioteche ambulanti divenendone grande appassionato. A tredici anni decide di inviare un cruciverba da lui realizzato al popolare periodico illustrato \"La Domenica del Corriere\", che lo pubblica indicando il nome dell'autore; pochi anni dopo, nel 1949, inizia la collaborazione, mai pi\u00f9 interrotta, con \"La Settimana Enigmistica\".\nDivenuto nel frattempo perito chimico, trova un lavoro a Ferrara presso la Montecatini, ma mantenendo la collaborazione, a distanza, come enigmista per \"La Settimana Enigmistica\", della quale diviene l'autore di punta e che nel 1960, dopo oltre dieci anni di fruttuosa collaborazione, gli propone un posto in pianta stabile nella redazione che accetta. Oltre che nell'attivit\u00e0 di cruciverbista, Bartezzaghi sulla \"Settimana\" \u00e8 anche attivo negli altri settori enigmistici, e si rivela maestro nella creazione di giochi crittografici e poetici; tutto questo sotto vari pseudonimi, i pi\u00f9 noti dei quali sono \"Zanzibar\", \"Duca d'Alba\" e \"Vittuone\" (il suo paese natio); tutto ci\u00f2 che non \u00e8 un cruciverba viene firmato sotto pseudonimo.\nPiero Bartezzaghi diviene celeberrimo, e destinatario di numerose lettere dalle persone pi\u00f9 varie. I pi\u00f9 grandi aiuti di Bartezzaghi nel suo lavoro sono stati un dizionario di lingua italiana e le note enciclopedie Garzantine, tenuti sempre a portata di mano. Malato di tumore al cervello, lavora fino a due ore prima di morire, per scongiurare il suo terrore di perdere le facolt\u00e0 mentali. Muore il 9 ottobre 1989, ma su \"La Settimana Enigmistica\" continuano a essere pubblicati suoi lavori inediti fino all'agosto 1990, quando nella composizione del \"Bartezzaghi\" lo sostituisce il figlio primogenito Alessandro, ovvero, sempre tra parentesi, \"(A. Bartezzaghi)\" e non pi\u00f9 \"(P. Bartezzaghi)\". Viene sepolto a Milano nel Cimitero di Lambrate.\nDei suoi tre figli maschi avuti con la moglie Aldina, Alessandro ha seguito le orme paterne alla Settimana Enigmistica del quale \u00e8 co-direttore, mentre Stefano \u00e8 ludolinguista, saggista e collabora con La Repubblica, curando la rubrica \"Lessico e Nuvole\"; il terzo figlio Paolo \u00e8 invece giornalista a La Gazzetta dello Sport.\nIl Bartezzaghi.\nDotato di grande cultura universale e padronanza linguistica, oltre che di pignoleria e memoria eccezionale, a partire dagli anni cinquanta Bartezzaghi \u00e8 il creatore di un raffinato e difficile cruciverba \"a schema libero\" pubblicato su \"La Settimana Enigmistica\" a pagina 41, semplicemente firmato tra parentesi come \"(P. Bartezzaghi),\" e altrettanto semplicemente conosciuto fra gli appassionati come \"Il Bartezzaghi\". La popolarit\u00e0 di questo cruciverba, e soprattutto la sua difficolt\u00e0, finiscono presto col superare i confini specialistici dell'enigmistica; ad esempio, nel 1976, Piero Mazzarella aggiunge nella commedia di Aldo De Benedetti \"Due dozzine di rose scarlatte\" la battuta \"Quel tale \u00e8 pi\u00f9 complicato del Bartezzaghi\".\nNella sua opera Bartezzaghi si rivela altamente innovativo modernizzando, su indicazione del direttore Giorgio Sisini, il linguaggio dell\u2019enigmistica; vi fa infatti entrare parole straniere, marchi commerciali, neologismi, fatti e note di attualit\u00e0 e politica; inoltre utilizza l\u2019alfabeto a 26 lettere, scandalizzando i puristi della lingua italiana, per i quali le lettere devono essere indiscutibilmente le canoniche 21.\nOpere.\nI suoi componimenti enigmistici in versi si trovano raccolti in un libro del 1999, \"Quello che volevo\", curato dalla sua famiglia."}
{"id": "103133", "revid": "712828", "url": "https://it.wikipedia.org/wiki?curid=103133", "title": "Lily Evans", "text": ""}
{"id": "103137", "revid": "124863389", "url": "https://it.wikipedia.org/wiki?curid=103137", "title": "Transilvania", "text": "La Transilvania (in tedesco: \"Siebenb\u00fcrgen\"; ungherese: \"Erd\u00e9ly\") \u00e8 una regione storica che costituisce la parte occidentale e centrale dell'odierna Romania.\nEtimologia.\n\"Transilvania\" \u00e8 un'espressione latina che significa \u2018oltre la foresta\u2019 (\"trans\" \u2018oltre\u2019, \"silva\" \u2018foresta\u2019); la foresta si riferisce ai Monti Apuseni molto boschivi che separano la grande pianura ungherese dall'Altopiano Transilvanico. Il primo documento in cui fu usato il termine \"ultra silvam\", cio\u00e8 \u2018oltre la foresta\u2019, riferendosi a quest'area, risale al 1075. Il termine \"Partes Transsylvan\u00e6\" \u2018zone oltre la foresta\u2019 risale allo stesso secolo (nella \"Legenda Sancti Gerhardi\") e successivamente divenne l'espressione usata nei documenti in latino del Regno d'Ungheria (come \"Transsilvania\"). Anche il nome ungherese della Transilvania, \"Erd\u00e9ly\", significa esattamente \u2018oltre la foresta\u2019. I due nomi sono quindi la semplice traduzione uno dell'altro.\nArdeal/Erd\u00e9ly.\nAnche i nomi \"Erd\u00e9ly\" in ungherese e \"Ardeal\" in rumeno sono ritenuti collegati, non nel significato ma nella fonetica. La prima forma ungherese registrata fu \"Erdeuelu\" nel XII secolo, dove \"erdo\" vuol dire \u2018foresta, bosco\u2019, \"erd\u00e9ly\" regione boscata in \"Gesta Hungarorum\", mentre quella rumena apparve nel 1432 come \"Ardeliu\". La modifica della prima vocale nel passaggio dall'ungherese al rumeno pu\u00f2 essere ritrovata anche in altre prestiti ungheresi come ung. \"egres\" \u2018uva spina\u2019 \u2192 rum. \"agri\u0219\", \"agre\u0219\" e i toponimi ung. \"Egyed\", \"Erd\u0151d\", \"Erd\u0151falva\", \"Esk\u00fcll\u0151\" \u2192 rum. \"Adjud\", \"Ardud\", \"Ardeova\" ed \"A\u0219chileu\". La loro origine e significato sono discussi e rivendicati dagli ungheresi e dai rumeni.\nPunto di vista rumeno.\nIl significato originario della parola in rumeno sarebbe sconosciuto e le possibili etimologie suggerite sarebbero:\nPunto di vista ungherese.\nL'opinione di linguisti e storici ungheresi riguardo all'etimologia sia di \"Erd\u00e9ly\" sia di \"Transilvania\" \u00e8:\nSiebenb\u00fcrgen.\nSiebenb\u00fcrgen, il nome tedesco che identifica la Transilvania, apparve per la prima volta in un documento risalente al 1296. Il suo significato, \u2018sette citt\u00e0\u2019 o \u2018sette borghi\u2019, si deve alla fondazione di sette comunit\u00e0 da parte dei tedeschi (noti come sassoni di Transilvania) nella regione: Klausenburg (Cluj), Kronstadt (Bra\u0219ov), Hermannstadt (Sibiu), Sch\u00e4ssburg (Sighi\u0219oara), Mediasch (Media\u0219), M\u00fchlbach (Sebe\u0219), e Bistritz (Bistri\u021ba). Anche il dialetto tedesco parlato da residenti in zona si chiama cos\u00ec, per l'esattezza Siebenb\u00fcrgisch-S\u00e4chsisch. Il nome esisteva anche nella versione latina \"Septem Castra\" \u2018sette fortezze\u2019.\nSecondo un'altra ipotesi il nome tedesco della \"Transilvania\" potrebbe aver avuto origine dal fatto che lo stanziamento germanico nella regione ebbe inizio da Sibiu, il cui nome tedesco originale era \"Cibinburg\"; il nome si trasform\u00f2 in \"Siebenb\u00fcrgen\" e divenne il nome anche dell'intera regione.\nGeografia fisica.\nIl territorio, oggi conosciuto come Transilvania, \u00e8 composto di una regione di 16 contee (romeno: \"jude\u021b\"), che coprono circa 103 600\u00a0km\u00b2 nella Romania centrale e nordoccidentale, comprendendo quasi met\u00e0 del territorio della Romania. Le 16 contee sono Alba, Arad, Bihor, Bistri\u021ba-N\u0103s\u0103ud, Bra\u0219ov, Cara\u0219-Severin, Cluj, Covasna, Harghita, Hunedoara, Maramure\u0219, Mure\u0219, S\u0103laj, Satu Mare, Sibiu e Timi\u0219.\nLa regione della Transilvania comprende la Terra dei Siculi, la terra dei Sassoni, la Transilvania centrale il Maramure\u0219, il Banato, e il Partium. Confina a nord con l'Ucraina, a ovest con l'Ungheria e a sud-ovest con la Serbia. I rilievi della Transilvania, un altopiano interno alla catena montuosa Carpazi, la cui altitudine varia dai 300 ai 500\u00a0m s.l.m., si addolciscono digradando verso la pianura Pannonica. \u00c8 attraversata dai fiumi Mure\u0219, Olt, Cris, Some\u0219, e da altri affluenti del Danubio.\nCluj-Napoca ne \u00e8 la capitale, altri centri urbani di rilevanza sono Oradea, T\u00e2rgu Mure\u0219, Timi\u0219oara, Bra\u0219ov, Sibiu.\nPopolazione.\nSecondo i dati del censimento del 2002, la Transilvania ha una popolazione di abitanti, costituiti da una maggioranza romena (74,7%); gli ungheresi sono 19,6% (compresi i siculi che costituiscono una parte importante degli ungheresi in Romania), roman\u00ec (2,4%) e tedeschi (0,7%). Degli oltre abitanti sassoni che abitavano la Transilvania non rimane quasi pi\u00f9 nulla fatta eccezione per qualche citt\u00e0 di grandi dimensioni, ad esempio Sibiu dove si contano meno di tedeschi. Nel mosaico variegato delle etnie della Transilvania si inseriscono anche ruteni, slovacchi, bulgari, cechi, armeni ed ebrei.\nDagli inizi del Quattrocento, per tutta l'et\u00e0 moderna, le etnie con potere decisionale della Transilvania, anche se i romeni erano maggioritari, furono: i magiari, i siculi e i sassoni. In particolare, i siculi, a differenza di molti altri gruppi etnici della Romania, erano concentrati in un'area ai confini del Regno d'Ungheria, la Terra dei Siculi (in ungherese \"Sz\u00e9kelyf\u00f6ld\"), nelle zone che oggi comprendono i distretti di Harghita, Covasna e Mure\u0219. Il censimento fatto nel 1869 evidenzia che i rumeni erano maggioritari ma la percentuale \u00e8 cresciuta ancora, dopo l'unione della Transilvania con la Romania (1918).\nQuesto fenomeno \u00e8 dovuto a tre processi: l'emigrazione delle minoranze tedesche e ungheresi verso altri paesi, assimilazione e migrazione interna. La migrazione interna \u00e8 da considerarsi sia da un lato dei romeni, da regioni non transilvaniche verso la Transilvania, sia dall'altro lato, di ungheresi dalla Transilvania verso regioni non-transilvaniche, principalmente Bucarest. Il processo di assimilazione rallent\u00f2 durante le prime fasi del regime comunista, in cui venne istituita la Regione autonoma degli ungheresi per dare maggiore autonomia ai siculi e acceler\u00f2 con il governo di Nicolae Ceau\u0219escu.\nFra gli anni cinquanta e ottanta i sassoni vennero indotti a emigrare verso stati tedeschi, per somme di indennizzo fra i 1.000 e 2.000 marchi tedeschi, a testa, lasciando tutto ci\u00f2 che hanno costruito o risparmiato in otto secoli: immobili, chiese e cimiteri.\nDopo il 1990, molti abitanti della Transilvania sono emigrati verso altri paesi europei (principalmente Spagna e Italia) per ragioni spesso di natura economica. Va notato per\u00f2 che gli emigranti di lingua ungherese continuano a dirigersi, preferibilmente, verso l'Ungheria.\nStoria.\nI Daci e la conquista romana.\nErodoto offre una descrizione degli Agatirsi, i quali abitarono in Transilvania durante il V secolo a.C. sotto il re Oroles. Con Burebista, il pi\u00f9 grande re della Dacia e contemporaneo di Giulio Cesare, il regno daco raggiunse la sua massima estensione. L'area che attualmente costituisce la Transilvania fu il centro politico della Dacia.\nI Daci sono spesso menzionati sotto Augusto, a detta del quale essi furono costretti a riconoscere la supremazia romana. Comunque essi non furono sottomessi, e successivamente (o pi\u00f9 tardi) colsero ogni occasione di attraversare il Danubio ghiacciato durante l'inverno e saccheggiare le citt\u00e0 nella provincia romana recentemente acquisita della Mesia.\nI Daci costruirono parecchie citt\u00e0 fortificate, tra le quali Sarmizegetusa, vicino all'odierna Hunedoara.\nL'espansione dell'Impero romano nella penisola balcanica port\u00f2 i Daci in aperto conflitto con Roma. Durante il regno di Decebalo, i Daci furono impegnati in numerose guerre con i Romani (85-89 con Domiziano: si veda Campagne daciche di Domiziano). Dopo due pesanti disfatte, i Romani ebbero la meglio ma furono obbligati a firmare una pace a causa della sconfitta di Domiziano per opera dei Marcomanni. Come conseguenza, ai Daci fu lasciata l'indipendenza, con l'obbligo di pagare un tributo annuale all'imperatore.\nNel 101-102 Traiano incominci\u00f2 una campagna militare (Guerre daciche) contro i Daci, che incluse anche l'assedio della capitale Sarmizegetusa e l'occupazione di parte del paese.\nDecebalo fu lasciato come un re cliente sotto un protettorato romano. Tre anni dopo, i Daci si ribellarono e sconfissero le truppe romane in Dacia. La seconda campagna (105-106) termin\u00f2 con il suicidio di Decebalo e la trasformazione della Dacia nella provincia romana della Dacia Traiana. La storia delle Guerre daciche ci \u00e8 tramandata da Dione Cassio, ma un ottimo resoconto storico \u00e8 la famosa Colonna Traiana a Roma.\nLa Dacia Romana.\nI Romani sfruttarono ampiamente le miniere d'oro della provincia, costruendo strade d'accesso e forti per proteggerle, come Abrud. Nuovi coloni, provenienti dalla Tracia, dalla Mesia, dalla Macedonia, dalla Gallia, dalla Siria e da altre province romane, si stabilirono nella nuova provincia, portando allo sviluppo di citt\u00e0 come \"Apulum\" (oggi Alba Iulia) e \"Napoca\" (oggi Cluj-Napoca) in municipi e colonie.\nI Daci si ribellarono frequentemente; la loro pi\u00f9 accesa ribellione fu alla morte di Traiano. I Sarmati e i Buri furono autorizzati a insediarsi nella Dacia Traiana dopo ripetuti contrasti con l'amministrazione romana. Durante il III secolo aumentarono le pressioni dei Daci liberi (i Carpi) e i Visigoti costrinsero ad abbandonare l'esposta Dacia Traiana. Nel 271 l'imperatore romano Aureliano diede ordine all'esercito romano di abbandonare la Dacia Traiana e riorganizz\u00f2 una nuova Dacia \u201cAureliana\u201d nella precedente Mesia Superiore. L'abbandono della Dacia Traiana da parte dei Romani \u00e8 menzionata da Eutropio nel suo \u201cBreviarum liber nonvs\u201d.\nNon ci \u00e8 dato sapere in che misura l'abbandono della Dacia, voluto da Aureliano, coinvolse la popolazione civile romanizzata o fu semplicemente un'operazione militare, purtuttavia alcuni storici ritengono che un numero pi\u00f9 o meno consistente di Romani e Daci romanizzati si sia rifugiato tra i monti della Transilvania, conservando la lingua latina e tornando successivamente a insediarsi, in et\u00e0 basso-medioevale, nelle pianure valacche e moldave. Secondo una diversa ipotesi e in conseguenza dello spopolamento dell'Illiria e della Mesia, i Romani e presumibilmente un certo numero di Daci romanizzati abbandonarono le citt\u00e0 della Dacia storica, insediandosi nella Mesia: questa venne suddivisa in due nuove province che ebbero il nome di Dacia, ma si trovavano sulla riva destra del Danubio.\nL'antica Dacia Traiana fu sotto il controllo dei Visigoti e dei Carpi sino a quando non vennero sottomessi dagli Unni nel 376. Gli Unni, sotto la guida di Attila, si stabilirono nella pianura pannonica sino alla morte di Attila nel 453.\nInvasioni barbariche.\nDopo la disintegrazione dell'impero di Attila, il territorio della Transilvania fu controllato dai residui dei vari confederati (Alani, Longobardi, Rukhs-As) di Attila e dei Gepidi. Nessun'altra potenza fu capace di esercitare il controllo sulla regione per molto tempo, finch\u00e9 gli Avari dalla Scizia non affermarono la loro supremazia militare alla fine del VI secolo. Il Khanato avaro, tuttavia, fu sconfitto da Carlo Magno da ovest e schiacciato dai Bulgari sotto Krum agli inizi del IX secolo; cos\u00ec, la Transilvania insieme con la parte est della Pannonia fu incorporata nel primo impero bulgaro.\nSecondo il Gesta Hungarorum, una cronaca datata il XII secolo, le terre di Gelou, condottiero dei \"Blachi\" (secondo alcuni storici da riconoscere come Valacchi, secondo altri come Bulgari) di Transilvania, del duca Glad nel Banato e di Menumorut nel Bihar, furono conquistate dai Magiari, che entrarono in possesso dell'intera Transilvania durante il X secolo. Il \"Gesta Hungarorum\" e il \"De Administrando Imperio\" parlano anche di tre governanti chiamati Geula, Gyyla e Gylas (vedi Gyula). L'esistenza di questi capi \u00e8 dibattuta tra i vari storici. A detta di alcuni storici, i Bulgari potrebbero aver conservato un minimo controllo \u201cnominale\u201d di parte del bacino carpatico sino all'incirca l'anno 1000.\nNel 978 alcuni missionari cristiani fondarono una chiesa in un forte situato dove si trova l'attuale citt\u00e0 di Oradea.\nLa storia della Transilvania durante l'Alto Medioevo \u00e8 difficile da accertare a causa della scarsit\u00e0 di documenti attendibili o di testimonianze archeologiche. Ci sono due principali teorie in conflitto tra loro riguardo a se la popolazione daca romanizzata abbia continuato a vivere nei boschi della Transilvania dopo il ritiro dei Romani nel 271 e se pertanto i Daci barbari fossero presenti o no in questa regione al tempo delle invasioni barbariche.\nTardo Medioevo: La Transilvania come parte del Regno d'Ungheria.\nNell'anno 1000 Vajk, principe d'Ungheria, giura lealt\u00e0 al Papa e diventa re Stefano I d'Ungheria, adottando il Cristianesimo e cristianizzando gli ungheresi. Lo zio materno di Stefano, Gyula, reggente della Transilvania, si contrappose al nuovo re dando rifugio ai suoi avversari. Gyula mantenne anche il controllo delle importanti transilvane. Nel 1003, Stefano condusse un esercito contro Gyula il quale si arrese senza combattere. Ci\u00f2 rese possibile l'organizzazione dell'episcopato cattolico in Transilvania, che si concluse nel 1009 quando il vescovo di Ostia, come legato del Papa fece visita a Stefano; assieme approvarono la divisione delle diocesi e i loro confini. Il potere dei re d'Ungheria sulla Transilvania fu consolidato nel dodicesimo e tredicesimo secolo.\nNel XII e nel XIII secolo, le aree del sud e nel nord-est furono occupate da coloni di origine germanica, i Sassoni. \"Siebenb\u00fcrgen\", il nome tedesco per Transilvania, deriva dalle sette citt\u00e0 fortificate principali dei cosiddetti Sassoni di Transilvania. L'influenza sassone divent\u00f2 pi\u00f9 marcata quando, ai primi del XIII secolo il re Andrea II d'Ungheria fece appello ai Cavalieri dell'Ordine teutonico per difendere il Burzenland dai Cumani, i quali furono seguiti dai Mongoli nel 1241. I Cumani si convertirono al cristianesimo e dopo essere stati sconfitti dai Mongoli, cercarono rifugio in Transilvania. Erzsebet, una principessa cumana, spos\u00f2 Stefano V d'Ungheria nel 1254.\nL'amministrazione della Transilvania fu nelle mani di un principe, che dalla seconda met\u00e0 del XIII secolo controllava l'intera regione.\nDopo il soffocamento della rivolta di Budai Nagy Antal nel 1437, il sistema politico si bas\u00f2 sulla \u201cUnio Trium Natiorum\u201d (\"L'unit\u00e0 dei tre popoli\"). I Magiari, i Siculi e i Sassoni. Tuttavia ci\u00f2 corrispose a una divisione sociale e religiosa piuttosto che etnica. I rumeni erano ortodossi, \nUna figura chiave che emerse in Transilvania nella prima met\u00e0 del XV secolo fu J\u00e1nos Hunyadi. A Hunyadi, per i suoi servigi, furono conferiti numerosi patrimoni e un posto al consiglio reale di Sigismondo re d'Ungheria e imperatore del Sacro Romano Impero. Dopo aver supportato la candidatura di Ladislao III di Polonia al trono d'Ungheria, fu ricompensato nel 1440 con il grado di capitano della fortezza di N\u00e1ndorfeh\u00e9rv\u00e1r (Belgrado) e il voivodato di Transilvania. I suoi successivi sforzi militari contro l'Impero ottomano gli fecero guadagnare lo status di governatore d'Ungheria nel 1446 e il riconoscimento papale di principe di Transilvania nel 1448. J\u00e1nos Hunyadi fu anche il padre di Mattia Corvino re d'Ungheria.\nPrincipato di Transilvania.\nDopo la morte del re Luigi II nella battaglia di Moh\u00e1cs (1526), combattuta contro gli Ottomani, l'ascesa di Ferdinando d'Austria al trono ungherese fu ostacolata dal governatore della Transilvania, Giovanni Z\u00e1polya; nella conseguente lotta dinastica s'inser\u00ec anche Solimano il Magnifico, che dopo la morte di Zapolya occup\u00f2 l'Ungheria centrale con l'intenzione di sostenere la causa del figlio del precedente governatore, Giovanni Sigismondo.\nIl 13 gennaio 1568 la Dieta di Transilvania riunitasi a Turda dichiar\u00f2 la piena libert\u00e0 religiosa. Nessuno poteva essere perseguitato o menomato per causa della sua confessione. Questa legge rimase uno dei capisaldi dell'identit\u00e0 transilvana.\nLa situazione si stabilizz\u00f2 per qualche decennio con la tripartizione dell'Ungheria, che lasci\u00f2 la Transilvania semi-indipendente e, nel 1571, i B\u00e1thory presero il controllo della regione e instaurarono il Principato. , mentre il Principato era in conflitto con gli austriaci, gli ottomani e il principe di Valacchia Michele il Coraggioso.\nQuest'ultimo prese possesso della Transilvania e la un\u00ec con i Principati di Moldavia e Valacchia; tuttavia l'unificazione fu rapidamente sovvertita dagli Asburgo che, con un esercito mercenario condotto dal generale Giorgio Basta, eliminarono il principe Michele e , \n, riuscendo ad ampliare i propri domini a sette contee dell'Ungheria settentrionale.\nLa sconfitta turca nella battaglia di Vienna (1683) sanc\u00ec il progressivo ritorno della zona della Transilvania sotto il controllo asburgico, , riducendo inoltre l'influenza della nobilt\u00e0 protestante. Alla Dieta dell'\"Ungheria Reale\", la parte dell'Ungheria sottoposta agli Asburgo fin dalla met\u00e0 del XVI sec., tenutasi a Presburgo nel 1687, l'imperatore Leopoldo I promise di osservare tutte le leggi e i privilegi ungheresi, ma impose il riconoscimento ufficiale dell'ereditariet\u00e0 del trono d'Ungheria agli Asburgo, abrogando le pretese degli altri nobili. Nel 1690 Leopoldo incominci\u00f2 la ridistribuzione delle terre conquistate ai turchi, dunque anche in Transilvania. I nobili protestanti e gli altri ungheresi che si erano dimostrati infedeli alla causa regia, persero i loro possedimenti che vennero assegnati a stranieri. Il graduale scollarsi delle diverse dimensioni sociali del Principato e , che nel 1711 perse il Principato per essere sottoposta al controllo diretto di governatori asburgici, in quanto parte del riunificato Regno d'Ungheria.\nIl Settecento.\nLa repressione dei protestanti e la divisione delle terre frustr\u00f2 gli ungheresi, e nel 1703 una sommossa contadina port\u00f2 a un periodo di 8 anni di rivolta contro il governo degli Asburgo. In Transilvania, che divenne nuovamente parte dell'Ungheria dalla fine del XVII secolo (come provincia, nota come \"Principato di Transilvania\" con una propria Dieta di sede a Gyulafeh\u00e9rv\u00e1r), la popolazione venne riunita sotto Francesco II R\u00e1k\u00f3czi, un magnate cattolico. Gran parte dell'Ungheria presto si schier\u00f2 dalla parte di R\u00e1k\u00f3czi, e la Dieta ungherese vot\u00f2 per annullare i diritti di successione al trono degli Asburgo. A ogni modo, quando gli Asburgo si riappacificarono a ovest dei loro possedimenti (guerra di successione spagnola) e si rivolsero completamente alla causa dell'Ungheria la rivolta fu soffocata e si concluse nel 1711, quando il conte K\u00e1rolyi, generale delle armate ungheresi concluse il Trattato di Szatm\u00e1r. Il trattato prevedeva ancora una volta la sottomissione degli ungheresi agli Asburgo ma l'obbligo da parte dell'imperatore di convocare periodicamente la Dieta ungherese e di garantire l'amnistia a tutti i ribelli.\nIl successore di Leopoldo, re Carlo III (1711\u201340), era intenzionato a costruire relazioni operose con l'Ungheria dopo il Trattato di Szatm\u00e1r. Carlo chiese alla Dieta di Budapest di approvare la Prammatica Sanzione, con la quale si prevedeva che i monarchi asburgici non potessero reggere l'Ungheria come imperatori, ma come re soggetti alla costituzione e alle leggi ungheresi. Egli sperava che la Prammatica Sanzione avrebbe potuto mantenere intatte tutte le terre del vasto impero asburgico anche se sua figlia Maria Teresa avesse dovuto succedergli come unica erede al trono. La Dieta approv\u00f2 la Prammatica Sanzione nel 1723 e l'Ungheria divenne cos\u00ec una monarchia ereditaria sotto il comando degli Asburgo per tutto il periodo in cui la dinastia rimase al potere. A livello pratico, per\u00f2, Carlo e i suoi successori governarono perlopi\u00f9 autocraticamente, controllando tutti gli aspetti della vita pubblica e sociale dell'Ungheria, di cui la Transilvania era parte integrante, con l'eccezione dell'imposizione delle tasse che dovevano essere istituite con il consenso dei nobili locali.\nCarlo organizz\u00f2 il paese con un'amministrazione centralizzata e nel 1715 fond\u00f2 un nuovo esercito stabile sotto il suo diretto comando, interamente composto da persone non-nobili. Questa politica ridusse gli obblighi militari dei nobili senza abrogare la loro esenzione dalla tassazione. Carlo inoltre band\u00ec la conversione al protestantesimo, richiedendo agli impiegati civili di professare obbligatoriamente il cattolicesimo.\nMaria Teresa (1741\u201380) regina d'Ungheria nel 1741 presenzi\u00f2 per la prima volta la Dieta di Budapest portando con s\u00e9 il figlio da poco avuto e seppe guadagnarsi il supporto dei nobili ungheresi i quali vedevano nel mantenimento degli Asburgo sul trono ungherese la sicurezza della difesa dei loro interessi. In Ungheria, Maria Teresa fond\u00f2 diverse scuole speciali per attirare molti nobili ungheresi a Vienna. Le forze ungheresi furono decisive nella vittoria di Maria Teresa nella Guerra di Successione Austriaca.\nGiuseppe II (1780\u201390), sovrano dinamico e fortemente influenzato dall'Illuminismo, eredit\u00f2 il trono da sua madre, Maria Teresa. Tent\u00f2 di centralizzare il controllo dei domini di Casa d'Austria reggendolo come un despota illuminato, al punto da giungere a rifiutare l'incoronazione ufficiale in Ungheria per non sentirsi obbligato poi a sottostare alla costituzione del luogo. Nel 1781-82 Giuseppe emise la Patente di Tolleranza seguita dall'Editto di Tolleranza che garant\u00ec a protestanti e ortodossi i pieni diritti civili e agli ebrei la libert\u00e0 di professione. Egli decret\u00f2 inoltre che il tedesco avrebbe rimpiazzato il latino nei documenti ufficiali come accadeva nel resto dell'Impero e concesse ai contadini la libert\u00e0 di lasciare i loro padroni, di sposarsi e di porre i loro figli a condurre altri lavori. Ungheria, Slavonia, Croazia, Frontiera Militare austriaca e Transilvania, soggette ancora a differenti leggi e organi amministrativi, pur essendo gi\u00e0 parte del Regno d'Ungheria, divennero un unico territorio, noto col medesimo nome di Regno d'Ungheria.\nLe riforme di Giuseppe oltraggiarono i nobili e il clero ungherese e i contadini non furono soddisfatti alimentando il malcontento per le tasse, per la coscrizione obbligatoria e per la requisizione di rifornimenti. Gli ungheresi percepirono inoltre la riforma della lingua introdotta da Giuseppe come un vero e proprio tentativo di egemonia culturale e reagirono continuando a utilizzare la loro lingua madre. I nobili di bassa estrazione furono in aperto contrasto con l'alta aristocrazia, della quale meno della met\u00e0 era ungherese. Il risveglio nazionale ungherese contribu\u00ec anche a smuovere gli animi di slovacchi, rumeni, serbi e croati in Ungheria e Transilvania che si sentivano schiacciati dall'egemonia tedesca e ungherese.\nNegli ultimi anni del suo regno, Giuseppe port\u00f2 avanti una costosa e sfortunata campagna contro i turchi che indebol\u00ec l'impero. Il 28 gennaio 1790, tre settimane prima della sua morte, l'imperatore emise un decreto cancellando tutte le sue precedenti riforme come la Patente di Tolleranza e l'abolizione degli ordini religiosi.\nIl successore di Giuseppe, Leopoldo II (1790\u201392), reintrodusse la tecnicit\u00e0 burocratica che deline\u00f2 l'Ungheria come un paese separato dal resto della monarchia asburgica. Nel 1791 la Dieta pass\u00f2 la Legge X, che stabil\u00ec lo status dell'Ungheria come regno indipendente governato da un solo re in accordo alle leggi locali. La Legge X divenne successivamente la legge di base per tutte le riforme statali che interessarono l'Ungheria dal 1825 al 1849. Le nuove leggi richiesero sempre l'approvazione sia del re sia della Dieta e il latino venne restaurato come lingua ufficiale super partes. Leopoldo mor\u00ec nel marzo del 1792 poco prima dello scoppio del regime del Terrore della Rivoluzione Francese.\nL'Ottocento.\nDopo la fine dell'epoca rivoluzionaria e napoleonica, gli Asburgo divennero imperatori d'Austria ed ebbero confermati i loro diritti ereditari sull'Ungheria e dunque sulla Transilvania. Nel 1843 sotto il regno di Ferdinando V (1835\u201348) venne varata una legge che prevedeva la proclamazione dell'ungherese lingua nazionale, con molte e pesanti obiezioni da parte di rumeni che abitavano il territorio transilvano. Nel 1848-49 i moti rivoluzionari liberal-nazionali di Kossuth investirono tutto il Regno d'Ungheria, fino al loro soffocamento da parte delle truppe russe. Ma nel 1867 sotto l'imperatore Francesco Giuseppe fu proclamato l'Ausgleich tra l'Impero d'Austria e il Regno d'Ungheria, una sorta di \"bilanciamento\" tra le due monarchie che vennero costituite, col nome di Impero Austro-Ungarico, in unione personale sotto il medesimo sovrano. Quando nel 1876 l'Ungheria venne divisa in sette grandi circoli, uno di essi era la Transilvania. La situazione rimase invariata fino allo scoppiare della Prima Guerra Mondiale.\nLa Transilvania come parte della Romania.\nNonostante il fatto che re Carlo I e Ferdinando I fossero tedeschi e appartenessero al casato di Hohenzollern, il Regno di Romania rifiut\u00f2 di entrare a far parte degli Imperi centrali e rimase neutrale quando scoppi\u00f2 la Prima guerra mondiale. Nel 1916 la Romania si un\u00ec alla triplice intesa, firmando una convenzione militare che riconosceva i diritti della Romania sulla Transilvania. Come conseguenza di questo patto, la Romania dichiar\u00f2 guerra alle potenze centrali il 27 agosto 1916, e oltrepassando i Carpazi, e giungendo in Transilvania, le costrinse a combattere su un altro fronte. Il mese successivo, in Dobrugia e nei Carpazi, ebbe inizio una controffensiva tedesco-bulgara, la quale fece retrocedere l'esercito rumeno e infine port\u00f2 alla conquista di Bucarest. L'uscita della Russia dalla guerra nel marzo 1918 con il Trattato di Brest-Litovsk, lasci\u00f2 la Romania sola nell'est Europa, cos\u00ec che fu firmato un trattato di pace tra Romania e Germania nel maggio 1918 (il Trattato di Bucarest). Tuttavia esso non fu mai ratificato dalla Romania, la quale rientr\u00f2 in guerra poco dopo.\nNell'ottobre del 1918 l'esercito rumeno avanz\u00f2 fino al fiume Mure\u0219, in Transilvania. Nella seconda met\u00e0 del 1918 Germania e Austria-Ungheria stavano perdendo la guerra, e l'impero austro-ungarico si stava sbriciolando. Le nazioni all'interno dell'Austria-Ungheria proclamarono la loro indipendenza tra settembre e ottobre. I leader del Partito Nazionale della Transilvania si riunirono e secondo il diritto di autodeterminazione (dichiarato tra i \"Quattordici punti\" di Thomas Woodrow Wilson) proclamarono l'unificazione della Transilvania alla Romania. A novembre il consiglio centrale nazionale rumeno, che rappresentava i rumeni di Transilvania, notific\u00f2 al governo di Budapest di aver assunto il controllo di ventidue contee e parte di altre tre. Un'assemblea generale il 1\u00ba dicembre ad Alba Iulia promosse una delibera per l'unificazione di tutti i rumeni in un singolo stato, la cosiddetta Dichiarazione di Alba Iulia. Il consiglio nazionale dei tedeschi di Transilvania approv\u00f2 il proclama, cos\u00ec come fecero gli Svevi del Banato. In risposta, l'assemblea generale ungherese riunita a Cluj riafferm\u00f2 la propria lealt\u00e0 all'Ungheria il 22 dicembre 1918.\nNello stesso mese l'esercito rumeno, che stazionava lungo il fiume Mure\u0219, attravers\u00f2 il confine e avanz\u00f2 verso Cluj e Sighet, dopo aver fatto richiesta agli alleati, per proteggere i rumeni della Transilvania. Nel febbraio 1919 elementi bolscevichi stavano conducendo una campagna per diffondere la \"Rivoluzione\" e creare una zona neutrale tra Romania e Ungheria.\nIl primo ministro dell'appena indipendente Ungheria, rifiut\u00f2 di riconoscere il Trattato di Versailles, che poneva la Transilvania sotto sovranit\u00e0 rumena. Quando il Partito Comunista d'Ungheria, condotto da B\u00e9la Kun, giunse al potere nel marzo 1919, proclam\u00f2 la Repubblica sovietica ungherese e dopo aver promesso che l'Ungheria avrebbe riguadagnato le terre che furono sotto il proprio controllo durante l'impero austro-ungarico, decise di attaccare la Cecoslovacchia e la Romania. L'esercito ungherese cominci\u00f2 l'offensiva in Transilvania l'aprile 1919 lungo i fiumi Some\u0219 e Mure\u0219. Una controffensiva rumena si ferm\u00f2 lungo il fiume Tibisco a maggio. Una nuova offensiva ungherese a luglio penetr\u00f2 per 60\u00a0km dentro le linee rumene prima di un altro contrattacco rumeno che condusse all'occupazione di Budapest in agosto, ponendo fine alla Repubblica Sovietica Ungherese. L'esercito si ritir\u00f2 dall'Ungheria tra l'ottobre 1919 e il marzo 1920.\nIl Trattato di Versailles, firmato il giugno del 1919, riconobbe la sovranit\u00e0 della Romania sulla Transilvania. I trattati di Saint-Germain (1919) e del Trianon (giugno 1920) perfezionarono lo status della provincia e definirono il confine tra Ungheria e Romania. Ferdinando I di Romania e Maria di Sassonia-Coburgo-Gotha furono incoronati ad Alba Iulia nel 1922.\nNell'agosto 1940, durante la seconda guerra mondiale, Adolf Hitler restitu\u00ec parte della Transilvania all'Ungheria in seguito al Secondo arbitrato di Vienna. Il 12 settembre del 1944 le autorit\u00e0 rumene conclusero un armistizio con l'Unione Sovietica che, in cambio della cessione della Bassarabia e della Bucovina del nord, restituiva alla Romania tutta la Transilvania. I trattati di Parigi del 1947 dopo la fine della guerra confermarono i termini dell'armistizio con l'URSS, rendendo definitivo il ritorno di tutta la Transilvania alla Romania. I confini, in base al trattato, corrispondevano a quelli del 1920. Nel 1952 il governo comunista rumeno, dichiarando di voler meglio tutelare i diritti delle minoranze presenti nella regione (e in primo luogo di quella ungherese), concesse a una parte della Transilvania (3 contee lontane dai confini ungheresi, la cosiddetta \"Terra dei Siculi\") un regime di autonomia interna, costituendo la Regione autonoma degli ungheresi, ma l'opinione degli ungheresi fu in senso opposto, ovvero ritenevano che non fossero quelli dichiarati dal governo rumeno i motivi che lo portarono a costituire la regione autonoma e la Regione fu soppressa nel 1968. In realt\u00e0, per altro, soprattutto dopo la stabilizzazione del vicino regime d'Ungheria dopo la rivoluzione del 1956, il governo rumeno tent\u00f2 di attuare una vera e propria politica di snazionalizzazione ai danni della minoranza ungherese, attraverso ad esempio la limitazione del numero di corsi d'insegnamento della lingua magiara.\nAnche la minoranza tedesca fu perseguitata, soprattutto per\u00f2 durante il periodo comunista perch\u00e9 identificata con la vecchia minaccia nazista. Nicolae Ceau\u0219escu negli anni settanta concluse un importante accordo con la Germania Ovest in base al quale Bonn concedeva un contributo economico alla Romania in cambio dell'immigrazione in Germania di parti consistenti di questa minoranza.\nCon la caduta del regime, dopo la rivoluzione romena del 1989, nella regione si verific\u00f2 un revival nazionalista della minoranza ungherese, che port\u00f2 al drammatico conflitto interetnico di T\u00e2rgu Mure\u0219 del marzo 1990.\nEconomia.\nLa Transilvania \u00e8 ricca di risorse minerarie come ferro, piombo, lignite, manganese, oro, rame, sale, gas naturale e zolfo. Esistono poi grandi stabilimenti industriali chimici, acciaierie e industrie tessili. Altre risorse economiche sono nell'ambito dell'agricoltura, con frutteti e vigne, e nella trasformazione del legname.\nLa Transilvania contribuisce per circa il 35% al PIL della Romania, mentre la sua ricchezza pro capite \u00e8 di circa $15\u00a0150, intorno all'11,5% in pi\u00f9 rispetto alla media nazionale.\nCensimenti della popolazione dal 1869.\n Fonte:\nLa Transilvania nella cultura di massa.\nNel 1897 la Transilvania viene scelta da Bram Stoker come terra natale del suo celebre personaggio, il conte Dracula. Lo straordinario successo del romanzo, nonch\u00e9 delle numerosissime opere derivate, rende la regione nota a livello internazionale, ma anche la cristallizza nella rappresentazione che ne d\u00e0 Stoker. Nell'immaginario collettivo la Transilvania \u00e8 ritratta spesso come una terra arretrata, disseminata di piccoli villaggi medievali terrorizzati da vampiri dimoranti in castelli gotici. L'identificazione della Transilvania col genere horror va al di l\u00e0 del suo mostro pi\u00f9 rappresentativo, rendendola l'ambientazione prescelta anche per storie che non trattano di vampiri. Un esempio celebre \u00e8 il film Frankenstein Junior.\nStemma storico della Transilvania.\nLa Dieta nel 1659 rappresent\u00f2 i popoli principali della Transilvania in uno stemma, le cui componenti erano state ideate nel 1596 da Levin Hulsius. Tuttavia mentre gli ungheresi, i sassoni e i siculi furono rappresentati, i rumeni non lo furono, nonostante la loro proposta di inserire una rappresentazione della Dacia. Poich\u00e9 le divisioni amministrative rumene erano contee (jude\u021be), lo stemma storico oggi \u00e8 utilizzato solo all'interno dello stemma della Romania. Esso raffigura:\nL'Inno della Transilvania.\nIl Siebenb\u00fcrgenlied \u00e8 l'inno dei Sassoni di Transilvania (\"Siebenb\u00fcrger Sachsen\") in lingua tedesca."}
{"id": "103138", "revid": "6923", "url": "https://it.wikipedia.org/wiki?curid=103138", "title": "Diazotrofi", "text": "I diazotrofi sono microrganismi che fissano l'azoto gassoso atmosferico in una forma biologicamente pi\u00f9 utile come l'ammoniaca.\nEsempi di organismi in grado di compiere questo processo sono \"Rhizobia\", \"Frankia\" (in simbiosi), e \"Azospirillum\". \nI diazotrofi possono crescere senza fonti esterne di azoto gi\u00e0 fissato. Contengono solitamente sistemi con nitrogenasi a ferro-molibdeno.\nDue dei sistemi pi\u00f9 studiati sono quelli di \"Klebsiella pneumoniae\" e \"Azotobacter vinlandii\", utilizzati per la facile crescita e il controllo genetico."}
{"id": "103139", "revid": "1714743", "url": "https://it.wikipedia.org/wiki?curid=103139", "title": "Sancha di Castiglia", "text": "Origine.\nSecondo le \"Cr\u00f3nicas navarras\" (Cr\u00f3nicas navarras) e le \"Ex Gestis Comitum Barcinonensium\" (Gesta comitum barchinonensium) era figlia del re di Le\u00f3n e Castiglia Alfonso VII l'Imperatore e di Richenza di Polonia, figlia del principe di Polonia, duca di Cracovia e di Slesia, Ladislao II (fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Richenza era quindi la cugina dell'imperatore, Federico Barbarossa.Alfonso VII l'Imperatore era figlio del nobile francese Raimondo di Borgogna (figlio del conte Palatino di Borgogna e Conte de M\u00e2con, Guglielmo I il Grande o l'Ardito e della contessina Stefania di Longwy o Stefania di Vienne) e di Urraca I di Le\u00f3n.\nBiografia.\nSecondo le \"Cr\u00f3nicas navarras\" (Cr\u00f3nicas navarras) e le \"Ex Gestis Comitum Barcinonensium\" (Gesta comitum barchinonensium), il 18 gennaio 1174, a Saragozza, Sancha spos\u00f2 il re d'Aragona, Alfonso II il Casto o il Trovatore, che, l'anno prima aveva perso la prima moglie (secondo il \"Chronica Breve do Archivo Nacional, Portugali\u00e6 Monumenta Historica, Scriptores, Vol. I, II, p. 25\", non consultato) o fidanzata, Mafalda del Portogallo.\nSecondo la storica dell'arte, Marta Serrano Col, Sancha fu la prima regina d'Aragona ad usare un sigillo reale.Sancha fu protettrice delle arti e mecenate; tra i suoi protetti vi furono i trovatori Giraud de Calanson e Peire Raymond.\nFu coinvolta in una disputa legale con il marito riguardante delle propriet\u00e0 da lei ereditate; nel 1177 prese possesso con la forza di castelli nella contea di Ribagorza, che erano appartenuti alla corona.\nDopo la morte del marito a Perpignan nel 1196 (la morte di Alfonso II \u00e8 riportata negli \"Anales Toledanos I\"), Sancha fu relegata, dal figlio Pietro II, in una posizione di secondo piano nello scenario politico, per cui, nel 1197, lasci\u00f2 la corte e si ritir\u00f2 nel Monastero di Santa Maria di Sijena, da lei stessa fondato nel 1188, dove, prese i voti e assunse la croce dell'Ordine di San Giovanni di Gerusalemme che indoss\u00f2 fino alla morte. Per questo motivo in Aragona viene venerata come \"Regina Santa\". Per la chiesa cattolica \u00e8 Servo di Dio e la sua ricorrenza \u00e8 il 9 novembre.\nLa regina madre, Sancha, ospit\u00f2, per circa cinque anni, dal 1204 fino alla partenza di Costanza, avvenuta nel 1208, nel suo Monastero, di cui era divenuta priora, la figlia Costanza, regina vedova d'Ungheria (dopo essere rimasta vedova era tornata in Aragona), che lasci\u00f2 il convento per raggiungere la Sicilia, dove a Palermo contrasse il suo secondo matrimonio (tra l'agosto 1209 ed il febbraio 1210) con il futuro imperatore Federico II.\nSancha, come viene riportata negli \"Anales Toledanos I\", mor\u00ec poco tempo dopo, il 9 novembre del 1208, a 54 anni, e fu sepolta davanti all'altare maggiore del Monastero di Santa Maria (Monasterio de Sigena) di Sijena, dove poi venne sepolto il figlio primogenito, Pietro II il Cattolico, che in un documento datato 24 febbraio 1212, si defin\u00ec figlio della regina Sancha d'Aragona (\"filio Sancti\u00e6\u2026Regin\u00e6 Aragonum\") .\nFigli.\nSancha ad Alfonso diede otto (o nove) figli:"}
{"id": "103140", "revid": "1573940", "url": "https://it.wikipedia.org/wiki?curid=103140", "title": "Neferhotep II", "text": "Biografia.\nQuesto sovrano \u00e8 principalmente noto dal Canone Reale e per due statue di elevata fattura artistica, attualmente conservate al Museo egizio del Cairo. Su di queste, il \"praenomen\" Mersekhemra \u00e8 associato al \"nomen\" Neferhotep.\nTutti i reperti attribuibili a questo sovrano provengono dall'Alto Egitto confermando la teoria che vede l'ultima parte della XIII dinastia regnare solamente sulle regioni intorno a Tebe. Negli anni intorno al regno di Neferhotep II i popoli di stirpe semitica, identificati comunemente come \"hyksos\", che gi\u00e0 detenevano il potere nel Basso Egitto, conquistarono Menfi, governando direttamente o rendendo tributario quasi tutto l'Egitto e dando inizio alla XV dinastia.\nIl termine \"Ined\", che compare insieme al \"praenomen\" nel Canone Reale potrebbe essere un epiteto o un soprannome significando \"misero\", \"povero\"."}
{"id": "103143", "revid": "1226", "url": "https://it.wikipedia.org/wiki?curid=103143", "title": "Brigate Rosse per la costruzione del Partito Comunista Combattente", "text": ""}
{"id": "103149", "revid": "200568", "url": "https://it.wikipedia.org/wiki?curid=103149", "title": "Gabriel El-Registan", "text": "Biografia.\nGabriel El-Registan nacque a Samarcanda (allora parte dell'Impero russo) da una famiglia armena di banchieri. Infatti intorno al 1890 suo padre, Arshak (Arkadi in russo) Ureklyan, fugg\u00ec dall'Armenia, allora sotto il dominio ottomano, e si rifugi\u00f2 prima a Tbilisi e successivamente a Samarcanda.\nDurante la guerra civile russa si avvicin\u00f2 ai bolscevichi e dopo la vittoria dei leninisti inizi\u00f2 a lavorare come scrittore e giornalista: \u00e8 in questo periodo che abbandon\u00f2 il proprio vero nome, Gabri\u0117l' Arkad'evi\u010d Urekljan, per adottare lo pseudonimo Gabriel El-Registan. Questo pseudonimo \u00e8 composto da una parte del suo nome originario, accostata ad un nome prettamente tipico di Samarcanda, Registan.\nEl-Registan lavor\u00f2 per numerosi importanti testate giornalistiche dell'Asia Centrale, tra cui \"Pravda Vostoka\" a Tashkent.\nLa sua fama di reporter talentuoso continu\u00f2 a crescere, tanto che fu invitato a trasferirsi a Mosca per lavorare per il giornale Izvestija. A partire da questo momento, inizi\u00f2 ad occuparsi delle campagne sovietiche che riguardavano la costruzione di edifici su larga scala e l'industria pesante (si occup\u00f2 per esempio del canale baltico e di Uralma\u0161), diventando un noto propagandista.\nInoltre inizi\u00f2 a scrivere sceneggiature per film e prese parte a programmi radiofonici. In particolare, \u00e8 conosciuto per essere stato lo sceneggiatore del film sovietico Djulbars (1935).\nQuando nel giugno del 1941 le truppe di Hitler invasero l'URSS, venne impiegato come corrispondente di guerra e i suoi articoli, frequenti e molto precisi, attrassero l'attenzione di Stalin.\nCos\u00ec, quando present\u00f2 la sua bozza per il nuovo inno dell'Unione Sovietica, scritta in collaborazione con Sergej Vladimirovi\u010d Michalkov, Stalin in persona la scelse, e istru\u00ec i due autori rispetto ai cambiamenti che avrebbero dovuto apportarvi.\nIl loro lavoro divenne ufficialmente l'inno nazionale sovietico a partire dal 1\u00ba gennaio 1944, ma El-Registan non pot\u00e9 godersi a lungo questa soddisfazione: mor\u00ec nella capitale russa a 45 anni, a causa di una malattia incurabile.\nStalin e il governo sovietico, in accordo con la consorte Valentina Galanina (un'attrice moscovita), decisero di seppellirlo nel cimitero di Novodevi\u010dij."}
{"id": "103153", "revid": "125543465", "url": "https://it.wikipedia.org/wiki?curid=103153", "title": "Maria Beth\u00e2nia", "text": "\u00c8 sorella di Caetano Veloso. Nella storia musicale del suo paese \u00e8 tra i primi dieci artisti di ogni tempo, in termini di vendite, con oltre 26 milioni di dischi, e la terza donna, dopo Rita Lee e Xuxa.\nBiografia.\nIl suo debutto sul palcoscenico \u00e8 avvenuto nel 1963, a Salvador, con l'interpretazione di un samba di Ataulfo Alves nell'opera teatrale \"Boca gioca de Ouro\" di Nelson Rodrigues.\nNel 1964, Maria Beth\u00e2nia e altri aspiranti musicisti - suo fratello Caetano Veloso, Gilberto Gil, Gal Costa, Tom Z\u00e9 - hanno allestito lo spettacolo \"N\u00f3s por exemplo\" a Salvador. Beth\u00e2nia aveva solo 19 anni quando ricevette un invito dal regista teatrale Augusto Boal a sostituire Nara Le\u00e3o nello spettacolo antologico a Rio de Janeiro. Gi\u00e0 nella prima presentazione, la baiana ha affascinato la platea carioca interpretando \"Carcar\u00e1\", di Jo\u00e3o Do Vale e Jos\u00e9 C\u00e2ndido. Nello stesso anno ha inciso il suo primo disco e ben presto \u00e8 stata soprannominata \"l'ape regina della MPB\".\nBeth\u00e2nia \u00e8 stata la prima cantante donna brasiliana a raggiungere il traguardo di 1 milione di dischi venduti, con l'album \"Alibi\", nel 1978.\nMaria Beth\u00e2nia ha pubblicato in tutto oltre 30 album, che ha condiviso con alcuni grandi nomi della MPB, come Edu Lobo, Chico Buarque, Gilberto Gil e Gal Costa, oltre a Caetano Veloso. Nel 2002, ha pubblicato l'attesissimo CD \"Maricotinha Live\". Nel 2003 sono usciti il DVD live \"Maricotinha\" e il CD e \"Can\u00e7\u00f5es, preces, s\u00faplicas \u00e0 senhora dos jardins do c\u00e9u\".\nNel 2003, Beth\u00e2nia ha creato il sigillo \"Quitanda\", in collaborazione con Kati Almeida Braga, con il quale ha pubblicato il CD \"Brasileirinho\". Nel 2005, ha lanciato \"Que falta voc\u00ea me faz\", un omaggio al poeta Vin\u00edcius de Moraes, in DVD, e \"Tempo, tempo, tempo, tempo\". Nel 2006, il Quitanda ha presentato \"Profumo, Georges Gachot\" un documentario che illustra il processo creativo della cantante.\nVita privata.\nNon si \u00e8 mai sposata n\u00e9 \u00e8 mai diventata madre. Il suo primo compagno \u00e8 stato Augusto Boal; in seguito Maria Beth\u00e2nia \u00e8 stata per un breve periodo sentimentalmente legata a F\u00e1bio Jr., come da lei rivelato nel 2019.\nGiudizi.\nHa scritto Gildo De Stefano: "}
{"id": "103155", "revid": "1186766", "url": "https://it.wikipedia.org/wiki?curid=103155", "title": "Villa (disambigua)", "text": ""}
{"id": "103156", "revid": "1573940", "url": "https://it.wikipedia.org/wiki?curid=103156", "title": "Hor II", "text": "Biografia.\nSecondo alcuni storici contemporaneo di Neferhotep II, di cui potrebbe essere stato tributario, regn\u00f2 su una piccola parte dell'Alto Egitto.\nNoto solamente per il Canone Reale e per un blocco iscritto proveniente da Tod riportante il \"prenomen\" Sewadjkara.\nBench\u00e9 il Canone Reale gli attribuisca 5 anni di regno alcuni storici, in accordo con Alan Gardiner, gli assegnano un regno di un solo anno."}
{"id": "103159", "revid": "33689", "url": "https://it.wikipedia.org/wiki?curid=103159", "title": "Villafranca", "text": ""}
{"id": "103161", "revid": "1186766", "url": "https://it.wikipedia.org/wiki?curid=103161", "title": "Villar", "text": ""}
{"id": "103169", "revid": "1564499", "url": "https://it.wikipedia.org/wiki?curid=103169", "title": "Volturara", "text": ""}
{"id": "103170", "revid": "94555207", "url": "https://it.wikipedia.org/wiki?curid=103170", "title": "Zelo", "text": ""}
{"id": "103171", "revid": "67933680", "url": "https://it.wikipedia.org/wiki?curid=103171", "title": "Ziano", "text": "Ziano \u00e8 il toponimo di 2 comuni italiani"}
{"id": "103172", "revid": "1429175", "url": "https://it.wikipedia.org/wiki?curid=103172", "title": "Scarpette da arrampicata", "text": "Le scarpette da arrampicata sono scarpe studiate e disegnate per l'arrampicata libera e quella sportiva.\nA volte sono anche denominate varappe (dal termine francese per indicare la scalata, probabilmente derivato dal nome dato ad una conformazione rocciosa del monte Sal\u00e8ve, nei pressi di Ginevra, ritrovo di arrampicatori alla fine del XIX secolo).\nDescrizione.\nPer aumentare l'attrito, e quindi l'aderenza, con la parete che si sta scalando, le scarpette sono coperte in gran parte da uno strato di gomma liscia dello spessore di pochi millimetri e di morbidezza variabile a seconda dei modelli (ad esempio, una \"mescola\" morbida garantisce maggiore aderenza a scapito di una minore resistenza all'usura).\nAgli albori dell'alpinismo e dell'arrampicata si scalava con scarponi e scarpe sportive, a volte anche con suola chiodata. A partire dagli anni trenta il francese Pierre Allain inventa e perfeziona le prime scarpette da arrampicata a suola liscia, denominate \"PA\" dalle sue iniziali, e le inizia a produrre dal 1947. Dal 1950 lo sviluppo delle scarpette continua da parte di Edouard Bourdonneau, che fonder\u00e0 l'azienda EB. I modelli utilizzati al giorno d'oggi sono evoluzioni di queste prime calzature.\nLe scarpette hanno forme variabili, ed i modelli pi\u00f9 tecnici sono realizzati in base al tipo di utilizzo e della difficolt\u00e0 da affrontare in parete. Le scarpette con una forma curva molto accentuata sono definite in gergo \"a banana\"; quelle con degli elastici (o del velcro) al posto dei lacci prendono il nome di \"ballerine\"; alcuni modelli hanno un collo alto e sono generalmente utilizzati in montagna perch\u00e9 offrono una maggiore protezione del calcagno e dei malleoli. Tutto questo per poter rispondere alle esigenze di comfort degli arrampicatori, i quali, per poter aumentare la precisione sugli appoggi pi\u00f9 piccoli, specie sulle vie di grado elevato, usano delle scarpette di una o due misure pi\u00f9 piccole, aumentando cos\u00ec l'aderenza fra il piede e la tomaia (i calzini, di solito, vengono utilizzati solo in caso di condizioni meteo avverse o in montagna).\nLe scarpette sono in genere leggerissime e con uno spessore della suola, e della tomaia, di pochi millimetri. Tuttavia sono stati realizzati modelli ibridi, con un tacco simile a quello di uno scarponcino e con la punta simile a quella delle scarpette tradizionali. Questi ultimi modelli vengono utilizzati nelle vie d'arrampicata molto lunghe, e consentono una discesa anche su sentiero (evitando quindi di portare il peso di un paio di scarponi nello zaino).\nProduttori.\nNel seguente elenco alcuni dei maggiori produttori di scarpette da arrampicata:"}
{"id": "103177", "revid": "117602950", "url": "https://it.wikipedia.org/wiki?curid=103177", "title": "Propano", "text": "Il propano \u00e8 un idrocarburo alifatico di formula appartenente alla serie degli alcani lineari saturi. A temperatura ambiente ed a pressione atmosferica standard (1 atm a 20-25 \u00b0C) il composto appare come un gas incolore ed inodore, che pu\u00f2 essere tuttavia facilmente liquefatto per compressione. Poco solubile in acqua, acetone e parzialmente in etanolo a causa della sua natura apolare, risulta invece ben miscibile con dietiletere, cloroformio e benzene. Il propano \u00e8 presente in natura come componente del gas naturale e del petrolio grezzo, da cui viene estratto per distillazione frazionata, ed \u00e8 inoltre il costituente principale del gas di petrolio liquefatto (GPL), miscela idrocarburica comunemente ottenuta dal petrolio largamente utilizzata come combustibile.\nSintesi.\nTrattandosi di un gas presente in natura, il propano non viene di norma sintetizzato industrialmente, ma \u00e8 preferibilmente ottenuto per estrazione dal petrolio o dal gas naturale. Ad ogni modo esistono diverse reazioni che prevedono la formazione di propano come prodotto finale, come ad esempio l'idrogenazione del propilene:\nDi seguito altre reazioni secondarie che portano alla formazione di propano:\nIl composto rappresenta inoltre un comune residuo del processo di cracking degli idrocarburi pesanti, processo atto ad ottenere idrocarburi semplici a partire da molecole pi\u00f9 complesse.\nReattivit\u00e0.\nLa reazione pi\u00f9 importante del propano \u00e8 sicuramente la combustione, ovvero la reazione esotermica che prevede l'ossidazione del composto ad opera dell'ossigeno molecolare, il comburente per eccellenza:\nUtilizzi.\nIl propano trova svariati impieghi in molteplici ambiti, sia puro che in miscela, tendenzialmente con altri idrocarburi. Viene principalmente utilizzato come combustibile, come mezzo refrigerante (identificato dal codice R290) e come carburante in miscela con altre sostanze, prime tra tutte il butano. Oltre al suo utilizzo come carburante e refrigerante, Il composto trova impiego a livello industriale anche come solvente, come propellente e come intermedio di reazione nelle sintesi organiche. La relativa assenza di tossicit\u00e0, inoltre, fa s\u00ec che la sostanza possa essere utilizzata anche in medicina come propellente per inalatori destinati alla somministrazione di principi attivi in forma di aerosol. A causa del suo basso prezzo e abbondanza, la conversione del propano in monomeri (propilene, acido acrilico) \u00e8 intensamente studiata."}
{"id": "103179", "revid": "729019", "url": "https://it.wikipedia.org/wiki?curid=103179", "title": "Battaglia di Bir Hacheim", "text": "La battaglia di Bir Hacheim (Libia, 27 maggio - 11 giugno 1942) costituisce un importante episodio della pi\u00f9 ampia battaglia di Ain el Gazala, durante la quale il generale tedesco Erwin Rommel \u2013 al comando della Panzerarmee Afrika \u2013 consegu\u00ec una clamorosa vittoria sull\u2019Armata britannica e raggiunse l'obiettivo assegnatogli di espugnare la fortezza di Tobruk, ottenendone la resa il 21 giugno 1942.\nQuesto brillante risultato permise a Rommel \u2013 promosso intanto Generalfeldmarschall - a chiedere e ottenere da Hitler (che convinse anche Mussolini) l'autorizzazione ad ulteriormente avanzare verso l\u2019Egitto.\nLa 1\u00aa Brigata delle Forze della Francia Libera (generale di brigata Marie-Pierre K\u0153nig) dopo aver efficacemente fortificato questa posizione, la difese coraggiosamente, ostacolando con grande perizia e decisione le operazioni delle preponderanti forze italo-tedesche nel settore. Tale resistenza ebbe grande risonanza internazionale e fece conoscere al mondo intero la professionalit\u00e0 e il valore dei soldati della \u00abFree France\u00bb.\nBir Hacheim in arabo significa \"Pozzo del saggio\" o anche \"Pozzo del Capo\" (per quanto riguarda l'ortografia, Koenig in premessa delle sue memorie, preferisce \"Bir Hakeim\" piuttosto che \"Bir Hakim\") e indica il luogo di un\u2019antica oasi che rappresentava l\u2019estremo sud della linea di difesa britannica che \u2013 partendo dalla costa tra Gazala e Tobruk - si snodava per circa 70 km verso il deserto libico.\nOrdine di battaglia.\nItalo tedeschi.\nAssalto puntuale della mattina del 27 maggio 1942, condotto da :\nAssedio del caposaldo di Bir Hacheim dal 2 giugno al 10 giugno 1942, vi partecipano:\nFrancesi.\nAlla data del 26 maggio la 1\u00aa Brigata delle Forze della Francia Libera - a presidio di Bir Hacheim - comprendeva 3.826 uomini (ufficiali, sottufficiali, truppa) di cui 103 inglesi (batteria contraerea e compagnia di collegamento), col seguente Ordine di Battaglia:\nGenerale di Brigata Marie-Pierre K\u0153nig\nCapo di Stato Maggiore: Commandant Robert Masson\nArmi e mezzi:\nLa posizione giuridica dei militari della 1re Brigade fran\u00e7aise libre.\nA seguito delle clausole dell'armistizio del giugno 1940 (cf: Convention d'armistice) i francesi che prendessero le armi contro il III Reich, dovevano essere considerati \"franchi tiratori\", passibili quindi di pena di morte.\nLa risonanza internazionale di questa battaglia delle \"Forze Francesi Libere\", port\u00f2 Radio Berlino ad annunciare che i combattenti di Bir Hacheim - in quanto francesi al servizio della Gran Bretagna - non avrebbero potuto essere trattati secondo le regole della Convenzione di Ginevra sui prigionieri di guerra. Immediatamente De Gaulle tramite Radio Londra, annunci\u00f2 che, in questo caso, le FFL si sarebbero comportate allo stesso modo per i loro prigionieri. Radio Berlino annunci\u00f2 a questo punto che le FFL sarebbero state considerate come forze regolari.\nFaceva parte delle forze FFL la \"demi-brigade\" della Legione Straniera, composta di elementi di varie nazionalit\u00e0 e anche probabilmente qualcuno di origine ebraica. Anche dopo tali dichiarazioni, Koenig quindi temeva per la sorte dei suoi soldati se fatti prigionieri. Finita la battaglia, il 12 giugno i sopravvissuti - circa 400 tra feriti o perduti nel deserto - furono raccolti dalle forze italo-tedesche e radunati in Bir Hacheim dove Rommel in persona disse poche parole agli ufficiali prigionieri, scusandosi per la mancanza di acqua disponibile. I prigionieri furono quindi trasportati in camion verso la costa - i feriti furono curati e l'acqua distribuita quasi a volont\u00e0- e successivamente avviati verso l'Italia (campo di Tuturano, Brindisi) o verso la Grecia.\nIl caposaldo.\nL\u2019arrivo a Bir Hacheim.\nDopo alcune settimane passate nella zona di Alam Hamsa, la 1\u00aa Brigata della France Libre, giunge a Bir Hacheim il 15 febbraio 1942 per rilevare la 150 brigata britannica che, a sua volta, va a sistemarsi in difesa del caposaldo di Gott el Ualeb, situato a circa 20 Km verso nord.\nAll\u2019incrocio di carovaniere, il luogo di Bir Hacheim \u00e8 segnalato da due modeste protuberanze del terreno, soprannominate \u00ab Les Mamelles \u00bb (Quota 186) a nord, e per alcune rovine di un fortino senusso a sud. Partendo da una linea tracciata tra questi due punti, il terreno scende leggermente in direzione nord-ovest. I due punti suddetti costituiscono i vertici di un triangolo (di diagonale di circa 3 km) grosso modo equilatero con la terza punta volta verso l\u2019est.\nIl completamento delle difese.\nNel caposaldo gi\u00e0 organizzato a difesa per tre battaglioni, Koenig piazza i suoi: il Bataillon de Marche de l\u2019Obangui (BM 2) a nord, il battaglione du Pacifique (BP 1) a sud, il 2\u00ba battaglione della Legione Straniera (BLE 2) a est, il 3\u00ba battaglione della Legione Straniera (BLE 3) al centro a difesa del Posto di Comando e in riserva. Il 1\u00ba reggimento d\u2019artiglieria (quattro batterie) \u00e8 disposto circolarmente assieme alla contraerea.\nUna fitta striscia di mine, grosso modo circolare - e guarnita di ulteriori lingue minate a maggior protezione dei tre centri di resistenza - circonda tutto il caposaldo su un perimetro di circa di 17 chilometri.\nKoenig subito dispone lavori di scavo per le trincee individuali, le postazioni di anticarro, antiaeree, e per la protezione interrata degli automezzi. L\u2019esperienza di Koenig nella fanteria durante la 1\u00aa guerra mondiale si riveler\u00e0 preziosa per la protezione di uomini, armi, materiali, mezzi e permetter\u00e0 al caposaldo di resistere efficacemente e a lungo di fronte a forze nemiche soverchianti. La natura del suolo, una piattaforma rocciosa, si riveler\u00e0 una protezione eccellente, ma sottopone gli uomini ad un ingrato lavoro che durer\u00e0 ininterrotto per tre mesi. I legionari e gli artiglieri si adattano di buon grado, molto meno i fanti di marina e i soldati del Pacifico, provocando la collera di Koenig\nRacconta il comandante Pierre Ih\u00e9l\u00e9 (1\u00ba battaglione Fusiliers de Marine):\nLe \u00abpaludi\u00bb di mine.\nOltre al classico campo minato intorno al caposaldo, il capitano, e ingegnere Andr\u00e9 Gravier, con i suoi genieri si mette a disposizione del corpo d'armata britannico per stabilire due estesi campi di mine a forma di \u00ab V \u00bb con il vertice a Bir Hacheim e i due rami che coprono i circa 20 km che lo separano dal caposaldo della 150\u00aa Brigata britannica: a Gott el Ualeb verso nord e a Bir El Harmat verso nord-est. Un'ulteriore striscia di mine unisce i due vertici nord lungo il Trigh el-Abd. Il tutto forma quindi un triangolo di poco pi\u00f9 di 45 km lineari. Questi campi, meno densamente minati, vengono soprannominati \u00abmarais\u00bb (paludi) di mine\nMissione delle FFL e \u00abJock Colonnes\u00bb.\nLa missione che il XXX Corpo d'Armata britannico del generale Charles Norrie, affida alla FFL, \u00e8 di presidiare lo spazio all\u2019interno della zona minata a \u00ab V \u00bb in modo da interdire l\u2019accesso al nemico verso est in direzione di El Adem. Allo scopo, pattuglie motorizzate esploranti (le cd \u00abJock Colonnes\u00bb) - costituite da \u00ab\"bren carriers\"\u00bb, fanteria motorizzata, cannoni anticarro e anti aerei autoportati - iniziano subito continue azioni di pattugliamento a medio raggio intorno a Bir Hakeim e di sorveglianza all\u2019interno della \u00ab V \u00bb per assicurarne la difesa. Queste unit\u00e0 mobili disturbano alquanto il nemico motorizzato ma poco possono fare contro mezzi blindati, per cui Koenig chiedera\u2019 agli inglesi artiglieria pesante e un raggruppamento di carri per meglio adempiere alla missione, ma senza poterli ottenere.\nSchieramento alla vigilia della battaglia.\nAgli inizi di maggio quindi le opere di protezione del caposaldo sono compiute, col grosso delle forze ben trincerato a difesa. Una parte del contingente opera inoltre all\u2019esterno del caposaldo in direzioni e con compiti diversi:\nI due reparti mobili sono in collegamento radio con il quartier generale di Bir Hacheim, dove opera un nucleo inglese di trasmissioni per il coordinamento con il XXX Corpo d'Armata.\nAlla vigilia degli scontri Koenig \u00e9 fiducioso: ha ispezionato i due gruppi mobili, pensa che sia impossibile dare l'assalto al caposaldo senza che i nemico operi prima sminamenti notturni, a nord \u00e8 protetto dalle estese paludi di mine, a est \u00e8 impensabile che il nemico si insinui tra la sua piazzaforte e le forze blindate britanniche.\nAntefatto.\nNei primi mesi del 1942 in Africa Settentrionale, gli inglesi - gi\u00e0 sorpresi due volte da Rommel \u2013 esitavano a riprendere l\u2019offensiva e, nell\u2019attesa, si erano fortificati tra Ain el-Gazala a Bir Hacheim, stabilendo capisaldi protetti da campi minati.\nLe forze dell\u2019Asse invece avevano potuto rifornirsi grazie all\u2019efficace blocco del transito britannico nel Mediterraneo, dovuto alla supremazia aerea e navale italo-tedesca che aveva permesso di paralizzare l\u2019isola di Malta.\nRommel quindi voleva agire rapidamente: fin dal 15 aprile 1942 aveva reso noto al generale Enea Navarini (con il quale intratteneva ottimi rapporti) il suo piano. Si trattava di indurre il nemico a credere che l\u2019attacco principale avvenisse verso Ain el-Gazala ma nel contempo di far effettuare ai mezzi blindati italo-tedeschi un ampio movimento aggirante verso sud per prendere sul tergo le posizioni britanniche.\nInizialmente il piano (nome: operazione \"Theseus\") prevedeva che il XX Corpo (101\u00aa Div. motorizzata \"Trieste\" e Divisione Corazzata \"Ariete\") effettuasse la manovra aggirante passando subito a nord di Bir Hakeim. Il Deutsche Afrikakorps (21\u00aa, 15\u00aa Divisione Panzer, nonch\u00e9 la 90\u00aa Divisione Leggera) sarebbe invece passato attraverso il deserto aggirando il caposaldo da sud, per proseguire poi verso nord e prendere di spalle le forze blindate nemiche verso El Adem, Sidi Rezeigh e Knightsbridge a circa 40 km a nord-est di Bir Hacheim. Fine ultimo essendo, per tutta la massa aggirante, di ristabilire il contatto a nord con il X e XXI Corpo da est per affrontare poi assieme la piazzaforte di Tobruk.\nRommel peraltro prevedeva la possibilit\u00e0 - nell'imminenza del movimento avvolgente - di spingere ulteriormente a sud tutto il dispositivo, diramando la parola in codice (\"Unternehmen\"): \"Venezia\". Secondo la \"Variante Venezia\", anche il XX corpo (cio\u00e8 \"Ariete\" e \"Trieste\") sarebbe passato, non pi\u00f9 a nord di Bir Hacheim, ma subito a sud, lasciando quindi Bir Hacheim alla sua sinistra e mantenendo il D.A.K. alla sua destra.\nRommel ordino\u2019 la variante quando si rese conto che l\u2019esistenza di campi minati, individuati tardivamente e/o il permanere di forze significative britanniche a sud, non ingannate dall\u2019attacco dimostrativo frontale, gli avrebbero fatto perdere la sorpresa e comunque rallentato l\u2019aggiramento.\nPer quanto riguarda lo schieramento e consistenza delle forze della \"France Libre\", il Comando dell'Asse aveva informazioni molto scarse sulla posizione di Bir Hacheim: si sapeva solamente che la 1\u00aa Brigata della France Libre vi era attestata e che esistevano nei dintorni campi minati di estensione e ubicazione sconosciuta. Tale incertezza si pu\u00f2 riscontrare nell'\u00abOrdine d\u2019Armata per l\u2019Attacco\u00bb dd 20 maggio, il cui testo riportava: \u00ab il nemico che si trovasse nella zona di Bir Hacheim deve essere attaccato e battuto\u00bb.\nRommel stesso nei suoi diari ricorda che alle ore 22 del giorno 26, \u00absia la DAK che tutto il XX corpo, inclusi reparti esploranti al completo, dovevano iniziare la marcia per il vasto attacco intorno a Bir Hacheim\u00bb e \u00abprocedere oltre Acroma fino alla costa\u00bb per annientare l\u2019avversario\u00bb\nIl primo investimento.\nL'avanzata della \u00abPanzerarmee Afrika\u00bb.\nLa sera del 26 maggio la Panzerarmee Afrika raggruppatasi nella zona di Rotonda Segnali, muove verso sud-est per aggirare l'estremit\u00e0 meridionale della linea Gazala - Bir Hakeim. Si tratta di circa 10.000 veicoli - blindati e non \u2013 che prendono contemporaneamente l\u2019avvio, cos\u00ec viene descritta la scena da chi vi ha partecipato :\nLa divisione motorizzata Trieste aveva peraltro dovuto cedere il passo alla 90\u00aa Leggera tedesca e poi \u2013 senza eseguire la variante \u00abVenezia\u00bb (l\u2019ordine di applicare la variante, diramato, a detta di Rommel, da lui personalmente solo alle 20:30 del 26 maggio) aveva proseguito secondo il piano iniziale assumendo subito rotta verso est. Si venne cos\u00ec a trovare nella zona di Sidi Muftah, davanti alla \u00ab V \u00bb della \u00abpalude\u00bb di mine -gi\u00e0 citata - che proteggeva il fronte della 150\u00aa Divisione motorizzata britannica.\nLo scontro di Rughet el Atasc (Quota 171).\nAlle 6h30 del mattino del 27 maggio pattuglie esploranti del III Gruppo Nizza Cavalleria avvistano le postazioni di quella che si sapr\u00e0 poi essere la 3\u00aa IMB (Indian Motor Brigade: Brigata Indiana Motorizzata) attestata a \u00ab quota 171 \u00bb a circa 6 km a sud-est di Bir Hacheim. E \u2013 prese sotto il tiro nemico - ripiegano.\nLa 3\u00aa IMB era giunta sul posto solo il 24 sera e aveva avuto giusto il tempo di attestarsi in \u00abquadrato\u00bb. Era loro mancato il tempo per disporre campi minati, ma gli indiani - avvisati fin dalla sera prima da pattuglie esploranti che importanti forze motorizzate avanzavano da ovest - avevano passato la notte a scavarsi le buche.\nA sua volta, anche il comando della 3\u00aa IMB (generale di Brigata A.A.E. Filose) segnala che \u00abl\u2019intero Afrikakorps sta passando loro davanti come in una parata \u00bb ma \u00e8 l\u2019Ariete e alcuni carri del 21 Panzer che gli stanno venendo addosso; e alle 6:40 ordina di aprire il fuoco. Ma la 21\u00aa Panzer lascia che sia l'Ariete a cavarsela da sola, e tira dritto verso nord secondo gli ordini di Rommel.\n\u00c8 il 132\u00ba Reggimento carri dell'Ariete che si dispone per l\u2019assalto alla Brigata Indiana, in linea di fronte su due colonne: a sinistra il IX battaglione e a destra l'VIII battaglione, rinforzati dai semoventi; segue il X battaglione e poi i mezzi dell'8\u00ba battaglione bersaglieri.\nIn meno di un\u2019ora i carri travolgono completamente le posizioni nemiche, neutralizzando i centri di fuoco e costringendo la Brigata Indiana alla resa. Ma la resistenza \u00e8 stata coraggiosa, specie del 2nd Indian Field Regiment la cui artiglieria causa vittime e danni soprattutto all\u2019VIII Battaglione carri, finch\u00e9 non \u00e8 distrutta dai semoventi da 75/18.\nA fine battaglia il 132\u00ba Reggimento \"Ariete\" ha perduto 15 carri (pi\u00f9 alcuni danneggiati ma, rimorchiati e/o riparabili), 30 morti e 40 feriti. Dal canto suo il IX battaglione carri (comandato dal tenente colonnello Prestisimone) si \u00e8 imbattuto in una reazione meno efficace, e ha potuto cos\u00ec travolgere gli altri tre lati del \u00abquadrato\u00bb scompigliandone il fronte e ottenendo la resa degli indiani, che tuttavia continuano a battersi isolatamente finch\u00e9 - con un po\u2019 di ritardo - arrivano i bersaglieri per disarmarli e inquadrarli.\nAlla fine furono circa 600 i prigionieri indiani, che era impossibile trattenere e dissetare. Dietro loro rimostranze fu deciso di avviarli disarmati e appiedati verso Bir Hacheim dove giunsero il 29 mattina.N\u00e9 Koenig, nelle sue memorie, n\u00e9 altri autori francesi - salvo errore - identificano nella Divisione Ariete gli attaccanti della 3\u00aa IMB, al contrario degli inglesi.\nL'\u00abAriete\u00bb d\u00e0 l'assalto a Bir Hacheim.\nIl sopraggiungere dei bersaglieri e l'arrivo del X battaglione del maggiore Pinna, inducono il tenente colonnello Prestisimone a non indugiare oltre e proseguire - come previsto - in direzione nord verso Bir El-Harmat, dando l'ordine in conseguenza al suo IX battaglione e alla 1\u00aa Compagnia del X che \u00e8 con lui, e probabilmente convinto che il resto del 132\u00ba Reggimento Carri seguir\u00e0.\nA velocit\u00e0 sostenuta le compagnie dei corazzati ai suoi ordini (seguiti da alcuni mezzi di bersaglieri) proseguono verso nord per circa 4 km, poi compiono una curva verso ovest dirigendosi (sono oramai le ore 8:00) sul caposaldo di Bir Hacheim.\nQuando il primo carro salta su una mina della \u00abpalude di mine\u00bb, gli 80 carri, dell'Ariete (di cui 16 della 1\u00aa compagnia del X battaglione) aprono il fuoco e si lanciano all\u2019assalto contro il lato est tenuto dal 2\u00ba battaglione della Legione Straniera.\nNumerosi carri sono colpiti o saltano sulle mine, ma 10 carri riescono a passare il campo minato pi\u00f9 denso e sono presi d\u2019assalto dai legionari. Cinque carri penetrano nella ridotta della 5\u00aa Compagnia della Legione Straniera (la pi\u00f9 ad est) il cui comandante capitano Morel, minacciato da un carro a soli 15 m davanti, brucia gagliardetto e documenti del PC. Protetti da un\u2019ultima lingua di mine, altri pezzi anticarro continuano il fuoco. I carri finiscono a questo punto per ripiegare, ma quelli penetrati sono immobilizzati o distrutti. L'Ariete conta alla fine quindici morti e una diecina di feriti e in tutto settantasei prigionieri. I carri distrutti sono 32, di cui un semovente (della 1\u00aa compagnia del X battaglione torner\u00e0 un solo carro superstite) le cifre concordano con quelle riferite da Koenig. Nessuna perdita da parte francese.\nL'episodio conferma il giudizio di Rommel, che - replicando alcuni giorni dopo a Kesselring, che reclama un attacco di forze corazzate contro Bir Hacheim \u2013 commenta che \u00abci\u00f2 era impossibile, naturalmente, poich\u00e9 nessun carro armato poteva essere impiegato in questi campi minati cosparsi di capisaldi\u00bb.\nIl carro su cui \u00e8 Prestisimone, (che per ben due volte \u00e8 sceso dal carro colpito per montare su un altro pur di continuare l\u2019assalto) \u00e8 arrestato a oramai 80 metri da una postazione francese, probabilmente proprio il PC del capitano. Morel, gi\u00e0 citato. Ustionato abbastanza seriamente alle gambe viene fatto prigioniero, ricevendo le congratulazioni personali del generale K\u0153nig per il coraggio dimostrato nell\u2019azione. Secondo la testimonianza di Roger Nordmann, ufficiale d'artiglieria \u2013 che fu tra i primi ad incontrarlo - Prestisimone fu estremamente sorpreso poich\u00e9 non si attendeva proprio di trovarsi di fronte a dei francesi.\nI mezzi superstiti del IX battaglione, richiamati dal comandante del 132\u00ba reggimento, maggiore Pinna, che aveva sostituito il comandante colonnello Maretti ferito a Rugbet el-Atasc, tornano quindi verso quota 171, dove stava terminando il rastrellamento da parte dei bersaglieri dei prigionieri della 3\u00aa IMB.\nA questo punto il 132\u00ba reggimento riprende la rotta per ricongiungersi verso sera con il resto della Divisione \"Ariete\", nei pressi di Bir el Harmat a circa 25 km a nord di Bir Hacheim.\nLa calma.\nMentre l\u2019Ariete dava l\u2019assalto a Bir Hacheim, le altre forze dell\u2019Afrikacorps ne completavano l'aggiramento e gi\u00e0 a fine giornata impegnavano in combattimento le forze motocorazzate britanniche nella zona tra Bir el Harmat e El Adem a circa 30 km a nord. Le colonne mobili francesi potevano quindi liberamente avventurarsi all\u2019esterno del caposaldo, oramai situato in retrovia.\nIl 30 giugno ancora, una lunga colonna di camion era potuta arrivare senza problemi, con viveri ed acqua, e ripartire la sera con i prigionieri e i feriti, vi erano anche 91 italiani, tra cui i superstiti dell\u2019Ariete, Ten. Col. Prestisimone compreso.Anche il giorno successivo - il 1\u00ba giugno - il generale De Larminat veniva in ispezione per congratularsi con Koenig e la guarnigione per l\u2019efficace difesa del 27 maggio.\nLo stesso giorno il Comando britannico \u2013 convinto che Rommel fosse oramai in serie difficolt\u00e0 a sud del \"Knightsbridge\" nella zona detta \"the Cauldron\" (Il Calderone) \u2013 si concedeva una pausa per riorganizzarsi e dava addirittura ordine a Koenig di inviare una consistente colonna verso Rotonda Signali. La colonna rientr\u00f2 precipitosamente, quando - come si vedr\u00e0 pi\u00f9 avanti - oramai l\u2019assedio della piazzaforte stava iniziando, senza aver incontrato significative resistenze, salvo attacchi aerei verso Rotonda Signali.\nPotendo quindi manovrare all\u2019esterno durante questo periodo di calma, le pattuglie motorizzate vengono lanciate in tutte le direzioni per molestare il nemico: i rifornimenti, i ritardatari, chi si perde, e prendere prigionieri. In particolare continuano ad operare i due raggruppamenti gi\u00e0 menzionati (vedi pi\u00f9 sopra il paragrafo \"Schieramento alla vigilia della battaglia\"): il gruppo del comandante Amiel in direzione ovest, mentre il raggruppamento del capitano Lamaze opera verso Nord per proteggere le \u00abpaludi\u00bb di mine che si estendono fino al caposaldo della 150\u00aa brigata britannica a Got El Ualeb. Peraltro la colonna Lamaze - ogni volta che tenta di dirigersi verso l\u2019estremit\u00e0 nord della \u00abV\u00bb di mine - viene bloccata da tiri di artiglieria pesante, come lo stesso Koenig riconosce. Trattavasi certamente dei 105 mm dell\u2019artiglieria della \u00abTrieste\u00bb la quale - come gi\u00e0 detto pi\u00f9 sopra \u2013 aveva deviato e - trovatasi ad affrontare i campi minati - aveva iniziato ad aprirvi un corridoio, che restava tuttavia difficile da percorrere a causa della presenza della 150\u00aa Brg a Got El Ualeb. Rommel risolve il problema investendo da est e neutralizzando il caposaldo della 150\u00aa Brigata: i collegamenti con il XX Corpo, lungo i varchi gi\u00e0 aperti non solo dalla \u00ab Trieste \u00bb ma anche dalla Divisione di fanteria \u00ab Pavia \u00bb da est (e a nord della 150\u00aa Brigata). sono cos\u00ec assicurati.\nIl generale Koenig \u00e8 oramai al corrente che il nemico pu\u00f2 passare agevolmente a nord dei campi di mine, la missione affidata ai francesi di disturbare i rifornimenti nelle retrovie del nemico e di presidiare gli sbarramenti di mine al nord, volge cos\u00ec oramai al termine.\nIl 2 giugno la \"Trieste\" e la \"90\u00aa leggera\" si dirigevano verso sud per iniziare l'assedio del caposaldo francese.\nNel periodo fra il 27 maggio e il 1\u00ba giugno il presidio aveva perso solo due uomini, distruggendo 41 carri (compresi i 32 distrutti il 27 maggio), 7 autoblindo, 1 cannone su autocarro.\nLa battaglia.\nIl vero e proprio assedio incomincia il 2 giugno, quando Rommel - potendo oramai ricevere rifornimenti senza aggirare da sud Bir Hacheim e in mancanza di minaccia seria e immediata britannica - pu\u00f2 dedicarsi ai \u00ab Free French \u00bb. Egli, dopo difficolt\u00e0 iniziali alquanto serie nella zona detta del \"Calderone\"), ha infatti ottenuto un successo tattico, avendo inflitto serie perdite all\u2019avversario.\nIl 2 giugno alle le 9 h 45 due parlamentari italiani si presentano per chiedere, a nome del generale Rommel, la resa. Gli ufficiali Sairign\u00e9 e Babonneau li portano da Koenig, che cortesemente rifiuta. I due se ne vanno non senza aver prima esclamato (rivolti ai francesi) \u00abGrandi soldati!\u00bb. Alle ore 11 i primi obici da 105 (italiani secondo Koenig), iniziano a cadere sulla posizione. Tuttavia la \u00ab 90\u00aa leggera \u00bb e la \u00ab Trieste \u00bb ostacolate da una tempesta di sabbia e dai campi di mine, possono completare l\u2019accerchiamento solo il 4 giugno, disturbati dalla 2\u00aa Rifle Brigade, ci\u00f2 che permetter\u00e0 il passaggio di due camion carichi di un migliaio di proiettili di contraerea la notte stessa per rifornire i Bofors del caposaldo a corto di munizioni.\nNel frattempo un'ulteriore proposta di resa, scritta e firmata da Rommel stesso, \u00e8 portata da due prigionieri inglesi, subendo un ulteriore rifiuto di Koenig, il quale emette invece un ordine ai suoi che incita a battersi fino in fondo.\nPeraltro la Luftwaffe, fin dal 6 giugno, interviene con bombardamenti continui sul caposaldo, contrastata dalla Raf, che finir\u00e0 per\u00f2 per perdere 76 aerei mentre i tedeschi ne perdono 58..\nInoltre la 15\u00aa panzer e l\u2019Ariete devono fronteggiare un energico attacco britannico che impegna da est anche la 21\u00aa panzer (che si trova a nord dell\u2019Ariete) ragion per cui un deciso attacco terrestre di Bir Hacheim non \u00e8 ancora attuabile, fino a che il gruppo da combattimento Wolz comandato personalmente da Rommel, risolve la situazione attaccando i britannici alle spalle distruggendo 50 carri nemici.\nUn ultimo convoglio di 15 camion passa la notte del 6 giugno portando acqua e munizioni da 75 mm e per la contraerea, mentre il cerchio si chiude definitivamente attorno al caposaldo: a nord i gruppi di combattimento della 15\u00aa panzer e l\u2019artiglieria d\u2019Armata, la \u00ab Trieste \u00bb ad est; e la 90\u00aa leggera a sud. Poi gli attacchi di fanteria accompagnati da fuoco di artiglieria e attacchi aerei, diventano quasi continui.\nCos\u00ec Rommel descrive gli assalti e la coraggiosa e ostinata resistenza dei Francesi:\nDopo tre giorni di ripetuti attacchi senza ottenere una soluzione \u2013 cosa che provoca vivaci critiche di Kesselring, irritato per le perdite notevoli che subisce frattanto la Luftwaffe \u2013 e un intervento della 90\u00aa leggera che subisce pesanti perdite, il Gruppo d\u2019assalto agli ordini del colonnello Baade s\u2019impadronisce il 10 giugno dell'osservatorio di quota 186 che domina da nord il caposaldo, Il Gruppo, protetto da due panzer, soverchia una sezione di fucilieri dell\u2019Aspirante Morvan e prende prigionieri una ventina di legionari (solo 12 legionari secondo Koenig, che precisa trattarsi della sola breccia aperta all\u2019interno di Bir Hacheim per l\u2019insieme della battaglia). Una sezione di Nord Africani, presa dal panico, fugge verso l\u2019interno del campo trincerato (scrive Messmer : \u00ab Passata la stupore, infuriato per l\u2019umiliazione, vuoto il caricatore della mia pistola sui fuggiaschi...ma ci vorrebbe ben altro per fermarli...\u00bb. Ma Koenig ordina di cannoneggiare la posizione senza riguardo per i suoi, e sette \"Bren Carriers\" del tenente Dewey contrattaccano. Finalmente la breccia \u00e8 chiusa e gli italo-tedeschi ripiegano.\nMa questo punto Rommel considera che il caposaldo non pu\u00f2 pi\u00f9 resistere per molto tempo: gi\u00e0 il giorno prima, anche sul lato sud, la prima linea d\u2019artiglieria da 75 era stata neutralizzata dagli assalitori e, sempre con un contrattacco di \"Bren Carriers\", un tentativo di irruzione tra i campi minati era stato bloccato, ma Bir Hacheim era oramai a corto di munizioni e di acqua.\n. Alle 15:30 del 9 giugno Koenig riceve un messaggio dal comandante della VII Armata che gli propone di evacuare il caposaldo che si trova oramai in una situazione drammatica:.\n.Perdite incredibilmente limitate, se si pensa ai massicci bombardamenti aerei, dell\u2019artiglieria pesante e gli attacchi di fanteria che, a partire dal 6 giugno, non avevano dato tregua ai difensori. Ma oramai l\u2019epilogo era imminente.\nLa sortita in armi.\nIl generale Koenig decide per una sortita in armi, anche se si rende conto che potrebbe portare al disastro:\nLa sortita in armi \u00e8 fissata nella notte dal 10 all'11 giugno. Sar\u00e0 utilizzato il varco di sud ovest, direzione che sembra meno presidiata e da cui hanno ricevuto meno attacchi. La 7\u00aa Brigata motorizzata britannica li accoglier\u00e0 a circa 7 km dalla posizione al punto di riferimento B 837, azimut 213, che sar\u00e0 segnalato da tre luci rosse.\nResta da aprire il varco nei campi minati, se ne occupa il capitano Gravier del genio pionieri: risulter\u00e0 di una larghezza di soli 60 m (contro i 200 m che sperava Koenig) e sar\u00e0 impossibile spostare tutti i reticolati \u00ab a spirale \u00bb su cui alcuni Bren e ambulanze si impiglieranno.\nLa partenza del convoglio subisce alcune ore di ritardo, sono circa 200 mezzi, armati (Bren Carriers) o di trasporto, incluse quattro ambulanze e camion che trasportano 130 feriti. Ma la sorpresa \u00e8 mancata, i posti avanzati italo-tedeschi aprono un intenso fuoco di mitragliatrici (Breda 12,7 mm) traccianti e di mortai. I legionari del 2\u00ba e 3\u00ba battaglione della Legione Straniera - con in testa la 6\u00aa Compagnia del capitano Wagner \u2013 affrontano per primi a piedi le postazioni nemiche, con armi leggere e bombe a mano, accompagnati dai Bren Carriers. Due Bren saltano sulle mine subito davanti all\u2019auto di Koenig - la Ford Utility (C11 ADF), guidata dalla sua autista personale Susan Travers \n. Il generale decide allora di passare in testa, incitando il resto del convoglio a seguire la sua auto.\nGli scontri sono cruenti , gli ufficiali della Legione Straniera: Jacques Beaudenom de Lamaze, Charles Bricogne, Dev\u00e9 (detto Devey) tra gli altri, cadono nell\u2019assalto.\nAlle prime ore del mattino molti fuoriusciti riescono a raggiungere il punto di raccolta dove li attende la 550\u00aa Royal Army Service Corps (RASC) con camions e ambulanze, e il 2nd King's Royal Rifle Corps (KRRC). Da l\u00ec si dirigeranno verso Bir El Gobi.\nL\u2019auto di Koenig e Amilakvari, con alla guida la Travers, perde il contatto con il resto del gruppo, attraversa gli sbarramenti e si lancia nel buio. Tornata la calma tentano di mantenere la rotta con bussola e con le stelle, all\u2019alba sono a circa 90 km a sud-est del punto d\u2019incontro, ma trovano i britannici in localit\u00e0 Gasr el Abid..\nRommel commenter\u00e0:\nAll'alba dell'11 giugno, circa 400 uomini che non erano riusciti ad attraversare le linee nemiche, oltre ad un certo numero di feriti, furono fatti prigionieri dalle forze dell'Asse.\nLe perdite.\nIl rapporto di Koenig stilato il 14 giugno presso il comando del \"XXX corpo\" indicava le perdite fra i francesi in 1.200 fra uccisi, feriti, dispersi (di cui 200 feriti presenti in ospedali alleati), 53 cannoni persi, disabilitati o distrutti, 350 veicoli persi. Dall'altra parte, sempre secondo il rapporto di Koenig le perdite erano state di 52 carri, 11 autoblindo, 5 cannoni su autocarro, 7 aerei abbattuti, \"molti\" veicoli, 10 ufficiali e 267 sottufficiali e soldati prigionieri. Le perdite in uomini (uccisi e dispersi) nell'assalto a Bir Hacheim fra gli italo tedeschi non sono indicate, essendo comprese in quelle della battaglia di el Gazala, ma dovrebbero essere comprese fra 2.000 e 3.000 uomini.\nLe perdite di aerei sul campo di battaglia di el Gazala dal 27 maggio al 10 giugno furono di 58 aerei per le forze dell'asse e 77 aerei per la RAF, si pu\u00f2 ritenere che pi\u00f9 della met\u00e0 sia stata persa nel cielo di Bir Hacheim. \nNella Battaglia di Bir Hacheim la Regia Aeronautica perse 21 velivoli, otto in combattimenti aerei, bench\u00e9 disponesse di una forza d'urto maggiore della Luftwaffe, ma non pot\u00e9 successivamente ripianare le perdite con altrettanta rapidit\u00e0.\nValutazioni tattico strategiche.\nIl caposaldo di Bir Hacheim rappresent\u00f2, per tutta la prima fase della battaglia di el Gazala, un notevole ostacolo per le forze dell'Asse poich\u00e9, per garantirsi i rifornimenti, la Panzerarmee era costretta ad aggirarlo da Sud, con un notevole dispendio di tempo e risorse, elementi entrambi fondamentali nel corso di un'offensiva terrestre nel deserto. Tuttavia, dopo la distruzione della \"150\u00aa brigata\" inglese (avvenuta il 1\u00ba giugno), la sua importanza strategica era notevolmente diminuita, poich\u00e9 in quel modo le truppe dell'Asse avevano stabilito una linea di rifornimento che passava dalla Rotonda Meitfel, a nord ovest di Bir Hacheim; quindi la presa del caposaldo non avrebbe modificato radicalmente la situazione dei rifornimenti. L'accanimento con cui Rommel tent\u00f2 di occupare per tutta una settimana (dal 2 al 10 giugno) il caposaldo si pu\u00f2 comunque spiegare col fatto che a Bir el Gobi si trovavano ancora reparti consistenti della \"7\u00aa divisione corazzata\", che avrebbero potuto agire sulle retrovie italo tedesche (come dimostra il tentativo, comunque abortito, di operare ad ovest della linea iniziale del fronte del 7 giugno), quindi non era sensato lasciarsi dietro le spalle una forza organizzata ed attestata in un punto favorevole.\nConsiderazioni generali finali.\nIndubbiamente la valutazione iniziale delle capacit\u00e0 di resistenza del caposaldo furono sottovalutate da Rommel, anche per mancanza di informazioni adeguate, tuttavia nel corso della battaglia le forze dell'Asse furono costrette ad aumentare i reparti impegnati contro la singola brigata francese fino a circa due divisioni. I difensori comunque erano le truppe meglio addestrate dell'Esercito francese, che gi\u00e0 un anno prima si erano battuti con grande efficacia contro le forze britanniche in Siria.\nA Bir Hacheim per la prima volta dopo il 1940, truppe francesi e tedesche si ritrovarono di fronte sul campo di battaglia, permettendo cos\u00ec alla Francia di mostrare al mondo che non era stata la mancanza di spirito combattivo a determinare la capitolazione. Il valore - non solo simbolico - dell'ostinata resistenza francese pu\u00f2 misurarsi dall'emozione con cui il generale De Gaulle commentava l'evento nelle sue memorie:"}
{"id": "103186", "revid": "124317441", "url": "https://it.wikipedia.org/wiki?curid=103186", "title": "Dinamo", "text": "Una dinamo \u00e8 una macchina elettrica che trasforma un lavoro meccanico, ricevuto da una fonte di energia meccanica, in energia elettrica sotto forma di corrente continua.\nStoria.\nPrima dell'invenzione della dinamo, l'unico modo di produrre corrente elettrica era tramite la pila e la batteria piombo-acido, metodi molto costosi e poco efficienti, tanto che l'unico utilizzo pratico dell'elettricit\u00e0 riguardava unicamente il telegrafo. \nL'origine del concetto di elettricit\u00e0 prodotta mediante moto si fa risalire a quando, nel 1831, Michael Faraday e Joseph Henry notarono che un conduttore, spostandosi all'interno di un campo magnetico, produceva corrente elettrica. \nLa prima dinamo basata sui principi di Faraday fu costruita nel 1860 in Italia da Antonio Pacinotti.\nIn Francia, l'invenzione della dinamo \u00e8 attribuita a Z\u00e9nobe-Th\u00e9ophile Gramme e datata al 1869, anno nel quale inizi\u00f2 l'utilizzo pratico (inizialmente nella ricarica degli accumulatori telegrafici). L'invenzione di Pacinotti (anche detta anello di Pacinotti) viene considerata solo un prototipo che, seppur funzionante, non ebbe applicazione pratica.\nLa macchina era costituita da un anello di ferro dolce su cui erano avvolte delle bobine di filo elettrico collegate in serie tra loro in modo da formare una spirale continua avvolgente l'anello, che veniva fatto ruotare con una manovella tra i poli di un magnete. Le estremit\u00e0 delle bobine erano collegate a due a due ad uno dei segmenti metallici in cui era suddiviso il collettore (un cilindro di materiale isolante calettato sull'albero di rotazione dell'anello, recante tanti segmenti conduttori quante sono le bobine dell'anello) su cui strisciava una coppia di spazzole diametralmente opposte. In questo modo Pacinotti fu capace di generare una corrente quasi continua. L'apparato fu chiamato dal suo inventore \"macchina magneto-elettrica\". La macchina era reversibile, ossia era in grado di funzionare sia come generatore che come motore.\nNel 1870, l'accoppiamento della dinamo alla turbina idraulica diede avvio alla produzione commerciale di energia elettrica. Ci\u00f2 diede impulso nei seguenti anni della seconda rivoluzione industriale alla ricerca sugli utilizzi pratici dell'elettricit\u00e0, i cui capofila furono Thomas Alva Edison a cui si attribui l'invenzione della lampadina che invece spettava a Nikola Tesla.\nDescrizione.\nNella sua forma pi\u00f9 semplice, consiste di una spira conduttrice (rotore) immersa in un campo magnetico (generato ad esempio fra i poli di un magnete permanente, che forma lo statore) e messa in rotazione da un albero.\nPer la legge di Faraday per l'induzione, un conduttore che si muove in un campo magnetico non parallelamente ad esso vede nascere una forza elettromotrice indotta (fEM); chiudendo quindi la spira su un carico elettrico (ad esempio una lampadina, o un accumulatore), si ha una corrente scorrere nella spira stessa e nel carico (la lampadina si accende).\nSe ci fermassimo qui, la dinamo non darebbe corrente continua. Infatti, la differenza di potenziale nella singola spira varia con legge sinusoidale con l'angolo di rotazione e quindi cambia segno ogni mezzo giro (producendo corrente alternata).\n\u00c8 perci\u00f2 necessario connettere i capi della spira ad un oggetto chiamato \"collettore\" o \"commutatore\", calettato sul rotore e solidale ad esso, che, attraverso un contatto strisciante con spazzole (dette carboncini), scambia i capi della spira ogni mezzo giro mantenendo la tensione in uscita dello stesso segno.\nPer motivi di corretto funzionamento ed efficienza energetica, le realizzazioni reali sono leggermente pi\u00f9 complesse, prevedendo diverse spire avvolte sul rotore lungo i 360\u00b0, ognuna delle quali deve commutare i propri capi ogni mezzo giro. Inoltre, per potenze superiori a pochi watt, anche lo statore (quello che genera il campo magnetico) \u00e8 \"avvolto\", cio\u00e8 il campo magnetico \u00e8 prodotto da spire avvolte sui poli statorici, all'interno delle quali scorre la corrente di induzione o di eccitazione.\nCampi di utilizzo.\nLe dinamo sono oggi utilizzate soprattutto per le piccole potenze. Come tutte le macchine elettriche anche la dinamo \u00e8 reversibile, ovvero pu\u00f2 funzionare anche al contrario: a partire da energia elettrica, pu\u00f2 produrre lavoro meccanico come motore elettrico. Se infatti si invia ai morsetti del collettore una tensione continua, la corrente che scorre nelle spire interagisce con il campo magnetico dello statore generando una forza (detta forza di Lorentz) tangenziale su tutte le spire del rotore, causando la rotazione del rotore stesso e generando cos\u00ec una coppia motrice sull'albero di uscita. Questo \u00e8 detto motore in CC, ed \u00e8 utilizzato per potenze da pochi watt (nei modellini radiocomandati e in tutti gli utensili ed elettrodomestici a batteria) fino ad alcuni megawatt (in tutte le motrici ferroviarie escluse quelle di ultima generazione, che utilizzano motori asincroni trifase).\nDinamotore.\nIn passato la dinamo in ambito trasporti vide un'evoluzione, che prevede l'uso dello stesso anche come motore d'avviamento."}
{"id": "103190", "revid": "123158085", "url": "https://it.wikipedia.org/wiki?curid=103190", "title": "Butano", "text": "Con il termine butano ci si riferisce ad un qualunque alcano avente formula bruta C4H10 o per antonomasia all'isomero lineare, chiamato pi\u00f9 propriamente \"n\"-butano o ad una qualunque miscela dei due isomeri strutturali (\"n\"-butano e isobutano) corrispondenti a tale formula.\nIl butano si ottiene per distillazione frazionata dal petrolio e dal gas naturale.\nCaratteristiche strutturali e fisiche.\nA temperatura e pressione ambiente \u00e8 un gas incolore ma meno inodore del propano, essendo tuttavia molto facile da liquefare (avendo una temperatura di liquefazione prossima a 0 \u00b0C). Essendo un idrocarburo, e quindi una molecola apolare, il butano \u00e8 insolubile in acqua.\nIl butano commerciale \u00e8 caratterizzato da un particolare odore sgradevole al fine di aumentarne la riconoscibilit\u00e0 nell'aria.\nApplicazioni.\nAvendo un elevato potere calorifico, viene usato generalmente sotto forma di GPL (miscelato con propano) come carburante per automobili e come combustibile, sia per usi domestici che industriali, nonch\u00e9 per alimentare fornelli e lampade da campeggio.\nIdentificato dalla sigla R600, trova impiego anche come fluido refrigerante in sostituzione dei freon, sottoposti a \"Phase-down\" dalla normativa F-gas (essendo nocivi per l'ambiente), ma il suo principale utilizzo industriale \u00e8 la produzione di prodotti chimici di base, ad esempio come reagente per la produzione di butadiene e acido acetico.\n\u00c8 usato anche come additivo alimentare come antiossidante specialmente in alcuni prodotti fritti e congelati."}
{"id": "103191", "revid": "30610", "url": "https://it.wikipedia.org/wiki?curid=103191", "title": "Defibrillatore semiautomatico", "text": "Il defibrillatore semiautomatico (spesso abbreviato con DAE, defibrillatore automatico esterno, o AED, \"automated external defibrillator\") \u00e8 un defibrillatore in grado di riconoscere in modo automatico, e interrompere tramite l'erogazione di una scarica elettrica, le aritmie maligne responsabili dell'arresto cardiaco, quali la fibrillazione ventricolare e la tachicardia ventricolare.\nFunzionamento.\nUn defibrillatore semiautomatico analizza automaticamente il ritmo cardiaco, determina se per tale ritmo \u00e8 necessaria una scarica e, se essa \u00e8 necessaria, seleziona sempre in modo automatico il livello di energia necessario. L'utente che lo manovra non ha la possibilit\u00e0 di modificare l'intensit\u00e0 della scarica o di forzarla se il dispositivo segnala che non \u00e8 necessaria.\nIl funzionamento avviene per mezzo dell'applicazione di placche adesive sul petto del paziente. Quando tali elettrodi vengono applicati al paziente, il dispositivo controlla il ritmo cardiaco e - se necessario - si carica e si predispone per la scarica. Quando il defibrillatore \u00e8 carico, per mezzo di un altoparlante, fornisce le istruzioni all'utente, ricordando che nessuno deve toccare il paziente e che \u00e8 necessario premere l'apposito pulsante per erogare la scarica.\nDopo ciascuna scarica, il defibrillatore si mette in \"attesa\" e dopo due minuti (corrispondenti a circa 6 cicli di RCP) effettua nuovamente l'analisi del ritmo cardiaco, e se necessario effettua una nuova scarica.\nAll'interno del DAE \u00e8 presente una piccola \"scatola nera\" che, dal momento in cui l'apparecchio viene acceso, registra tutti i rumori ambientali tramite un microfono e l'elettrocardiogramma del paziente dal momento in cui vengono collegate le placche.\nUtilizzo.\nIl defibrillatore si presenta come una scatola di dimensioni variabili, a seconda del modello che si possiede. Le sue dimensioni sono circa 30\u00a0cm per 30\u00a0cm per una ventina di altezza. Al suo interno si trova, oltre agli elettrodi che sono due, anche un kit di rasatura per togliere i possibili peli presenti sul petto della vittima (in alcuni si trovano, oltre alle placche per adulto, anche quelle pediatriche).\nIl defibrillatore, oltre ad effettuare per mezzo di elettrodi adesivi una scarica elettrica che va a ristabilire un battito regolare del cuore, in caso di un arresto cardio-respiratorio, effettua in maniera automatica l'esame cardiaco della vittima cercando la sua pulsazione, e in caso di arresto agisce sulla possibile fibrillazione che il cuore dopo un infarto sviluppa per una durata molto breve.\nFondamentale \u00e8 che gli elettrodi adesivi \"aderiscano perfettamente\", perch\u00e9 una loro adesione parziale o non corretta provocherebbe una rilevazione sbagliata o in molti casi del tutto assente da parte del defibrillatore.\nUna volta spogliato il paziente e rasata la parte sotto-clavicolare destra e sotto-ascellare sinistra, si applicano i due elettrodi e si accende il defibrillatore. I moderni D.A.E. sono in grado di guidare, tramite una voce registrata, il soccorritore esperto o il semplice cittadino tramite le poche tappe e manovre da effettuare.\nUna volta acceso, l'apparecchio chieder\u00e0 di collegare le placche (elettrodi) al paziente e di inserire lo spinotto degli elettrodi nell'apposito connettore.\nUna volta fatto ci\u00f2, il defibrillatore effettuer\u00e0 l'analisi del paziente, intimando, durante tale fase, di non toccare il paziente. A quel punto, se riconosce un battito anche debole, dir\u00e0 che la scarica non \u00e8 necessaria e richieder\u00e0 di controllare la respirazione. Se riconosce un ritmo cardiaco defibrillabile, come fibrillazione ventricolare o tachicardia ventricolare, segnaler\u00e0 la necessit\u00e0 della scarica e si preparer\u00e0 a scaricare. Se invece il cuore non batte o viene rilevato un ritmo non defibrillabile, il DAE dir\u00e0 che non \u00e8 necessaria la scarica e chieder\u00e0 di riprendere le manovre di rianimazione cardiopolmonare.\nIl defibrillatore, mentre analizza il ritmo cardiaco del paziente tra un ciclo di rianimazione cardiopolmonare e l'altro, segnala sempre di allontanarsi dal paziente e di non toccarlo. Quando \u00e8 necessario effettuare la scarica, viene emesso un segnale acustico e si accende la segnalazione luminosa del pulsante di scarica. In questo momento l'apparecchio \u00e8 pronto a scaricare, e la scarica viene erogata premendo l'apposito pulsante. A questo proposito \u00e8 utile ricordare agli astanti che assistono ad una scena di rianimazione cardiopolmonare di prestare molta attenzione a ci\u00f2 che dice il soccorritore addetto all'utilizzo del D.A.E. ed in particolare alla famosa \"filastrocca di sicurezza\": \u00ab\"via io, via voi, via tutti\"\u00bb, con la quale l'operatore intima a s\u00e9 stesso, ad altri soccorritori e a tutti i presenti di allontanarsi e non toccare il paziente.\nSarebbe opportuno spegnere tutti gli strumenti elettronici nelle vicinanze del D.A.E. quando questo \u00e8 in funzione.\nDopo aver scaricato, l'apparecchio va in pausa per circa 2 minuti, trascorsi i quali effettua un'altra rilevazione delle funzioni elettriche del cuore, tornando ad avvertire di non toccare il paziente. A questo punto, se il cuore ha ripreso a battere, come detto prima, richieder\u00e0 di controllare il respiro.\nSe il cuore non ha ripreso a battere, si deve continuare con la manovra del BLS senza staccare gli elettrodi. Dopo 2 minuti, durante i quali i soccorritori devono eseguire la RCP, lo strumento avvertir\u00e0 che sta nuovamente procedendo al controllo delle funzioni cardiache, rammentando allo stesso tempo di non toccare il paziente, per poi dichiarare se si deve effettuare una nuova scarica.\nContinuer\u00e0 cos\u00ec sempre, fino alla completa risoluzione del problema cuore-polmoni.\nL'aspetto del defibrillatore e le sue funzioni come ordine di frasi possono leggermente variare a seconda del modello e del tipo di strumento. Resta comunque uno standard comune delle fasi che devono essere effettuate.\nPostazioni di defibrillazione telecontrollate.\nUn fattore fondamentale affinch\u00e9 il procedimento di defibrillazione sia efficace \u00e8 che lo stesso venga eseguito in tempi brevissimi. Un esempio esplicativo di questo concetto \u00e8 ci\u00f2 che quotidianamente accade nella citt\u00e0 di Chicago. La percentuale di sopravvivenza nella citt\u00e0 di Chicago \u00e8 pari a quella di ogni citt\u00e0 del mondo non attrezzata con i defibrillatori. Al contrario l'aeroporto internazionale O'Hare della stessa citt\u00e0 \u00e8 attrezzato con numerosi \"totem\", strutture verticali attrezzate con defibrillatori e corredate da video o tabelle grafiche che insegnano l'uso dell'apparecchio. La percentuale di sopravvivenza in questo sito \u00e8 altissima, il 54%, ed arriva al 73% se si viene defibrillati entro 3 minuti.. Il defibrillatore deve essere posizionato in punti di alta visibilit\u00e0 per poter intervenire con facilit\u00e0 e rapidit\u00e0 nel miglior modo possibile: la sua collocazione pi\u00f9 indicata \u00e8 perci\u00f2 all\u2019interno di un espositore che sia semplice da utilizzare, per risparmiare tempo prezioso in casi in cui ogni secondo \u00e8 di importanza vitale. Esistono teche dotate di display per visualizzazione video e le versioni Totem saranno utili per sensibilizzare e coinvolgere l\u2019opinione pubblica, per pubblicizzare iniziative e per dare visibilit\u00e0 ad eventuali enti finanziatori che vorranno sponsorizzare la postazione DAE: oltre alla sua funzione principale di contenere, proteggere e rendere visibile il defibrillatore, corredato da un allarme per segnalare l\u2019apertura dello sportello, sono strumenti ad un alto impatto comunicazionale, con la possibilit\u00e0 di illustrare le manovre di intervento in caso ci si trovi di fronte una persona in arresto cardiaco. Tramite sistemi di gestione centralizzati si possono telecontrollare i defibrillatori, monitorandoli da remoto 24 ore su 24, 365 giorni all\u2019anno, essere avvertiti in caso di malfunzionamento dell\u2019AED o della teca, in caso di apertura teca e/o estrazione del dispositivo si pu\u00f2 chiamare il 118/112 o tramite le APP allertare migliaia di soccorritori.\nDotazioni aggiuntive.\nInsieme al defibrillatore dovrebbe essere sempre presente un rasoio, necessario per rimuovere i peli corporei dalla zona di applicazione delle placche, perch\u00e9 potrebbero ostruire il passaggio della scarica.\n\u00c8 importante posizionare insieme al DAE le attrezzature per la respirazione artificiale, come pallone AMBU con relative maschere, o perlomeno maschera protettiva di tipo pocket-mask o Vento.\nPu\u00f2 essere utile aggiungere anche un paio di forbici taglia-abiti e due paia di guanti monouso, oltre delle garze per asciugare il paziente qualora fosse bagnato.\nNormativa.\nItalia.\nOmologazione.\nL'omologazione CE \u00e8 regolata dalla Direttiva 93/42/CEE e in Italia dal .lgs. n.46/97.\nOgni 4-5 anni deve essere sostituita la batteria (non ricaricabile) e gli elettrodi, mentre ogni 1-2 anni deve essere aggiornato il \"software\" che modifica la forma d'onda e l'intervallo di analisi tra uno shock elettrico e l'altro.\nA cadenza annuale, l'ASL verifica la presenza dei requisiti per tenere operativo un DAE.\nIl DM 18 marzo 2011-Criteri e modalit\u00e0 gi\u00e0 fissati dall'accordo Stato-Regioni del 27 febbraio 2003 \u00abLinee guida per il rilascio dell'autorizzazione\nall'utilizzo extraospedaliero dei defibrillatori semiautomatici\u00bb fissa questi requisiti minimi di ogni DAE (non presenti in tutti i DAE in commercio):\nObbligatoriet\u00e0.\nDal 1\u00ba luglio 2017 \u00e8 obbligatoria la presenza dei DAE \"marcati CE\" per le societ\u00e0 sportive professionali e dilettantistiche, sia dove si svolge attivit\u00e0 agonistica che attivit\u00e0 sportiva non agonistica (Decreto Ministero della Salute del 24 aprile 2013, pubblicato in GU del 20 luglio 2013).\nIl DM 18 marzo 2011 dispone che in via prioritaria devono essere dotati di defibrillatori semiautomatici esterni a bordo, durante il servizio attivo, i seguenti mezzi:\nViene inoltre disposto di valutare l'installazione in:"}
{"id": "103194", "revid": "2128848", "url": "https://it.wikipedia.org/wiki?curid=103194", "title": "Carlo XVI Gustavo di Svezia", "text": "Divenne re alla morte del nonno paterno, il 15 settembre 1973. \u00c8 l'unico figlio maschio nato del principe Gustavo Adolfo di Svezia e da sua moglie, la principessa Sibilla di Sassonia-Coburgo-Gotha, nonch\u00e9 nipote di Gustavo VI Adolfo. Il suo motto personale \u00e8 \"F\u00f6r Sverige, i tiden\" (Per la Svezia, nel tempo).\nBiografia.\nI primi anni.\nCarlo Gustavo nacque il 30 aprile 1946, alle 10:20, al Palazzo di Haga presso la municipalit\u00e0 di Solna, a Stoccolma, figlio del principe Gustavo Adolfo di Svezia e di sua moglie, la principessa Sibilla di Sassonia-Coburgo-Gotha. Venne successivamente battezzato nella Cappella Reale il 7 giugno 1946 coi nomi di Carl Gustaf Folke Hubertus per mano dell'arcivescovo di Uppsala, Erling Eidem.\nSuoi padrini furono il principe e la principessa ereditaria di Danimarca (suoi zii paterni), il principe ereditario di Norvegia, la principessa Giuliana dei Paesi Bassi, il re di Svezia (suo bisnonno paterno), il principe ereditario di Sassonia-Coburgo-Gotha (suo zio materno), il principe e la principessa ereditaria di Svezia (suo nonno e nonna adottiva), oltre al conte Folke e alla contessa Maria Bernadotte di Wisborg.\nAl principe Carlo Gustavo venne assegnato dalla nascita il titolo di duca di J\u00e4mtland. Suo padre, il principe Gustavo Adolfo, duca di V\u00e4sterbotten, rimase ucciso in un incidente d'aereo il 26 gennaio 1947, presso l'Aeroporto di Copenaghen e come tale il piccolo Carlo Gustavo gli succedette nella linea di successione al trono svedese. Tre anni pi\u00f9 tardi, alla morte del re in carica Gustavo V, gli succedette suo figlio Gustavo VI Adolfo (padre del defunto Gustavo Adolfo) che nomin\u00f2 suo primo erede in linea di successione il nipote Carlo Gustavo.\nGiovent\u00f9 ed educazione.\nDa piccolo, Carlo Gustavo abitava al palazzo d'Haga con la madre e le quattro sorelle maggiori, la principessa Margherita, la principessa Brigitta, la principessa Desir\u00e9e e la principessa Cristina, mentre d'estate era solito trasferirsi con la famiglia al palazzo Solliden nell'isola di \u00d6land. Era affidato alle cure della bambinaia Nenne Bj\u00f6rnberg che, assunta a corte nel 1938, rimase con la famiglia reale per quasi cinquant'anni.\nAll'et\u00e0 di un anno e mezzo, Carlo Gustavo svolse il suo primo incarico pubblico, ricevendo per cos\u00ec dire un premio che sarebbe stato destinato a suo padre, una coppa d'argento assegnata alla Svezia dal politico Justin Godart per gli aiuti durante la seconda guerra mondiale. A tre anni inizi\u00f2 a suonare l'armonica, mantenendo questo interesse sino all'et\u00e0 adulta. Nel 1956 ricevette un cagnolino, che ebbe il nome di \"Mowgli\" e a quattro anni entr\u00f2 ufficialmente negli scout svedesi, passione che lo accompagner\u00e0 per tutta la vita sino a divenire presidente della medesima organizzazione nel 1977, nonch\u00e9 presidente della fondazione mondiale scout.\nNell'ottobre del 1950, a soli quattro anni, divenne principe ereditario, in quanto il nonno paterno era diventato re di Svezia. Tre anni pi\u00f9 tardi apprese della vera morte del padre, del quale rimpianse sempre di non aver mai conosciuto la figura come ha avuto egli stesso occasione di ricordare in un'intervista nel 2005. Nel 1962 venne cresimato nella chiesa di Borgholms presso l'isola di \u00d6land e nel 1965 fece il solenne giuramento come principe onorario per servire degnamente il Paese. \nNel 1966 super\u00f2 l'esame di maturit\u00e0 nel liceo Sigtuna Humanistiska L\u00e4roverk. Fece quindi il servizio militare per due anni, frequentando i corsi dell'esercito, dell'aeronautica e della marina, preferendo quest'ultima e ottenendo il grado di ufficiale nel 1968, raggiungendo in breve tempo il rango di capitano. Successivamente complet\u00f2 i propri studi accademici perfezionandosi in storia, sociologia, scienze politiche, finanza ed economia frequentando l'Universit\u00e0 di Uppsala e poi anche economia nazionale presso l'Universit\u00e0 di Stoccolma.\nTra i suoi insegnanti durante il periodo scolastico, pot\u00e9 vantare personaggi di spicco della sua epoca: G\u00f6sta Lewenhaupt, direttore dell'IBM e amico del defunto principe ereditario, il maggiore generale Malcom Murray, il maggiore Hans Ski\u00f6ldebrand, il barone Hans Beck-Friis; il tenente colonnello Harold Smith, l'ammiraglio , il governatore reale Allan Nordenstam e il rettore dell'universit\u00e0 di Stoccolma, H\u00e5kan Nial.\nPer prepararlo al suo futuro ruolo di capo di Stato, il principe ereditario Carlo Gustavo venne impiegato in una serie di sistemi di corte, organizzazioni sociali, istituzioni e trade union. Inoltre egli studi\u00f2 attentamente l'operato del \"Riksdag\" e nello specifico quello del Ministero degli Esteri. Il principe ereditario trascorse anche molto tempo alla missione svedese presso le Nazioni Unite e nell'Agenzia Svedese di Cooperazione Internazionale per lo Sviluppo, lavorando in una banca a Londra, all'ambasciata svedese a Londra e nella camera di commercio svedese in Francia, oltre che in una fabbrica dell'Alfa Laval Company in Francia. In questi anni scopr\u00ec di soffrire di dislessia, come del resto due dei suoi figli, la principessa Vittoria e il principe Carlo Filippo.\nL'ascesa al trono.\nIl 15 settembre 1973 Carlo Gustavo divenne re di Svezia alla morte di suo nonno, il re Gustavo VI Adolfo, che il giovane principe aveva assistito al capezzale sino alla dipartita. Carlo Gustavo venne investito della carica di sovrano nella Sala di Stato del Palazzo Reale di Stoccolma il 19 settembre 1973 e apparve per la prima volta al balcone del palazzo reale davanti a una folla di oltre 25\u00a0000 persone. Re Gustavo VI Adolfo fu l'ultimo sovrano svedese a utilizzare la dizione \"per grazia di Dio re degli Svedesi, dei Goti e dei Wendici\" (\"med Guds N\u00e5de Sveriges, G\u00f6tes och Wendes Konung\"; in latino: Dei Gratia Suecorum, Gothorum et Vandalorum Rex), titolo che tradizionalmente i re svedesi usavano dal 1544. Carlo XVI Gustavo invece prefer\u00ec utilizzare semplicemente il titolo di \"re di Svezia\" (\"Sveriges Konung\"), ponendo cos\u00ec fine a una tradizione secolare ormai sentita come obsoleta.\nProprio come i suoi due immediati predecessori, Carlo XVI Gustavo si astenne dall'uso della corona durante la cerimonia d'intronazione.\nIl regno.\nPer la sua prima visita ufficiale di Stato come sovrano svedese, Carlo XVI Gustavo prescelse la Norvegia, recandosi a Oslo l'8 ottobre 1974. Successivamente, si impegn\u00f2 a seguire da vicino gli altri Paesi con cui il suo Stato intratteneva rapporti stretti come la Finlandia (dicembre 1974), la Danimarca, l'Islanda e il Regno Unito nel 1975. Il re prosegu\u00ec successivamente negli anni con oltre 70 visite diplomatiche in altri Paesi come l'Egitto, la Cina, il Sudafrica, la Tanzania.\nDurante gli anni della guerra fredda, fece una visita informale nel 1976 negli Stati Uniti (era la prima volta che un presidente degli Stati Uniti incontrava ufficialmente un re svedese incoronato) e nel 1978 si rec\u00f2 dapprima nell'Unione Sovietica presso Leonid Il'i\u010d Bre\u017enev e poi da Tito in Jugoslavia. Nell'aprile del 1980 fu il primo monarca di Svezia a visitare il Giappone e a recarsi successivamente (febbraio 1981) in Tanzania. Dopo una visita in Arabia Saudita nel febbraio del 1981, trasse giovamento dall'industria locale dando un giusto sprone all'industria svedese, ritenendo che la sua missione fosse quella di rimanere pi\u00f9 coesa all'insegna della produttivit\u00e0. In Egitto fu il primo monarca svedese a partecipare a una celebrazione musulmana in moschea. Successivamente fece una visita di Stato in Vaticano.\nPur avendo avuto dei contrasti col primo ministro Olof Palme, Carlo XVI Gustavo giunse a considerarlo un personaggio chiave per lo sviluppo della Svezia nei suoi primi anni di regno e quando questi venne assassinato nel 1986, il re decise in maniera autonoma che la bandiera reale posta sul palazzo reale di Stoccolma venisse ammainata a mezz'asta, un tributo normalmente riservato solo ai membri della famiglia reale. \nSecondo la Costituzione svedese, perfezionata dall'instrumento di governo del 1974, il re di Svezia ha compiti unicamente rappresentativi e di natura cerimoniale avendo perso col tempo molti dei propri poteri politici e istituzionali in favore di una monarchia maggiormente aperta all'azione del parlamento. Carlo XVI Gustavo attualmente si occupa di compiere visite di Stato all'estero e di riceverle in patria, oltre ad aprire annualmente il \"Riksdag\", riunendosi regolarmente col Primo Ministro e il suo gabinetto di governo per controllare l'azione di governo pur non entrandone direttamente nel merito. Autorizza gli ambasciatori svedesi presso altri governi e riceve le credenziali di quelli esteri. Come capo dello Stato, volontariamente egli ha deciso di astenersi dalle votazioni per le elezioni in Svezia.\nA livello cerimoniale, re Carlo XVI Gustavo occupa inoltre i gradi pi\u00f9 alti delle forze armate sulla base dell'Instrumento di Governo del 1809, oltre al ruolo di comandante in capo delle forze svedesi come generale e ammiraglio, mantenendo per\u00f2 i propri ranghi \"\u00e0 la suite\" senza avere alcuna autorit\u00e0 di comando militare se non nel proprio staff militare e sulla corte. A livello internazionale, Carlo XVI Gustavo \u00e8 noto soprattutto per essere colui che ogni anno assegna personalmente il Premio Nobel, la cui cerimonia si tiene per l'appunto a Stoccolma, oltre al Premio per la Musica Polare. Il re ha ricevuto delle lauree \"honoris causa\" dall'Universit\u00e0 svedese per le scienze agricolturali, al Regio Istituto di Tecnologia, dalla Scuola Economica di Stoccolma e dall'Universit\u00e0 \u00c5bo Akademi della Finlandia.\nInteressi personali.\nIl re \u00e8 appassionato di innovazioni, tecnologia, agricoltura, commercio e industria. Come altri membri della famiglia reale svedese, il re \u00e8 un grande amante e collezionista di automobili. Tra i pezzi di maggior rilievo della sua collezione citiamo alcune Porsche 911 (modello particolarmente amato dal sovrano) oltre a una Volvo PV444, una Ferrari 456M GT, una AC Cobra e molte altre. Nell'estate del 2005 venne coinvolto in un incidente stradale presso Norrk\u00f6ping che, pur non producendo feriti gravi, ebbe una certa risonanza a livello nazionale.\nScautismo.\nIl re \u00e8 consigliere onorario della Fondazione mondiale scout ed \u00e8 solito prendere parte alle attivit\u00e0 dell'associazione scout svedese (Svenska Scoutr\u00e5det) e a quelle internazionali. Egli regolarmente visita i Jamboree, dei campi scout mondiali, come quelli organizzato nel 1979 e nel 2011 proprio in patria, o quello del 2002 tenutosi a Sattahip, in Thailandia, nonch\u00e9 quello del 2007 a Hylands Park, in Inghilterra, in occasione del Centenario dello scautismo.\nRicerca nel campo delle biomasse.\nIl re ha partecipato personalmente allo Sweden-Michigan Clean Energy Summit tenutosi al Ritz-Carlton Hotel di Dearborn, Michigan, il 26 settembre 2008, recandosi poi all'Universit\u00e0 di Kettering a Flint per l'apertura cerimoniale di un impianto di biogas, traendo ispirazione per un impianto simile da collocarsi a Link\u00f6ping, in Svezia. Successivamente, nel secondo giorno di visita, il monarca si \u00e8 recato in visita alla Ford Motor Company e alla General Motors Corporation, proprietarie rispettivamente della Volvo e della Saab.\nMatrimonio e figli.\nIl 13 marzo 1976 si fidanz\u00f2 ufficialmente con Silvia Renate Sommerlath nata a Heidelberg, in Germania da una brasiliana e da un industriale tedesco: i due si erano conosciuti in occasione dell'Olimpiade di Monaco di Baviera del 1972, dove Silvia, avendone fatto domanda, ricopriva l'incarico di hostess. Tra i compiti della Sommerlath come responsabile hostess c'era anche quello di accogliere le personalit\u00e0 straniere ospiti a Monaco, e fu cos\u00ec che incontr\u00f2 il futuro re di Svezia. Fu amore a prima vista. La coppia fu paparazzata dall'estate del 1973 (dal momento cio\u00e8 in cui la stampa svedese scopr\u00ec la loro relazione) fino a poco tempo prima delle nozze, allorch\u00e9 non fu pi\u00f9 possibile nascondersi al pubblico e il fidanzamento dovette essere annunciato in forma ufficiale.\nIl matrimonio fu celebrato nella Storkyrkan, la cattedrale di Stoccolma, il 19 giugno 1976. Il matrimonio fece epoca perch\u00e9 Silvia era la prima borghese a entrare a far parte della famiglia reale svedese. In occasione delle nozze, la casata reale invit\u00f2 gli ABBA a esibirsi per la vigilia del matrimonio e il gruppo present\u00f2 in anteprima mondiale uno dei suoi pi\u00f9 grandi successi, \"Dancing Queen\". Quando, nel luglio 1977, il primo nato della coppia reale fu una femmina, l'evento fece insorgere un dibattito serissimo sulla opportunit\u00e0 di mantenere il diritto successorio al trono solo per via maschile, come era sempre stato fin dal 1818, per cui nel 1980 il parlamento svedese approv\u00f2 la legge secondo cui poteva essere nominato erede al trono il primogenito anche se questi (come nel caso della piccola Victoria) fosse stato di sesso femminile, abolendo cos\u00ec di fatto la legge salica fino allora vigente.\nLa coppia abita nel palazzo reale di Drottningholm, vicino a Stoccolma, e ha tre figli:"}
{"id": "103195", "revid": "1149807", "url": "https://it.wikipedia.org/wiki?curid=103195", "title": "Enjo k\u014dsai", "text": "Il termine indica un fenomeno sociale del Giappone contemporaneo riguardante le studentesse tra i 12 e i 17 anni, ma anche le casalinghe, che in cambio di denaro o di regali sono disposte a frequentare di nascosto uomini adulti. Il termine apparve per la prima volta nel 1995.\nStoria.\nIl fenomeno apparve agli inizi degli anni novanta, quando i mass media nipponici iniziarono a interessarsi della giovane et\u00e0 delle ragazze e a domandarsi le motivazioni delle loro scelte. Queste ragazze infatti provengono perlopi\u00f9 da famiglie perbene e dispongono di una buona educazione, a differenza delle sukeban, le ragazze teppiste degli anni settanta. \nAlcune ragazze si limitano ad accompagnare gli uomini ai locali di karaoke o al ristorante, altre si spingono oltre, arrivando ad avere rapporti sessuali. Gli incontri avvengono tramite il computer, il telefono cellulare o i telekura. Gli uomini che frequentano le ragazze sono soprattutto professori, avvocati e i cosiddetti \"salaryman\", ovvero uomini d'affari. Le ragazze spendono i soldi ricevuti principalmente in vestiti o borse firmate.\nUn'altra caratteristica del fenomeno \u00e8 quella che vede alcune ragazze rivendere le loro uniformi scolastiche, i fuku alla marinara, o le loro mutandine ad alcuni negozi, che successivamente le rivendono ad un prezzo raddoppiato ad uomini anziani.\nLa polizia giapponese ha affermato che nel 1995 pi\u00f9 di ragazze tra i 14 e i 19 anni sono state fermate per problemi riguardanti la prostituzione, mentre nel 1996 nella sola citt\u00e0 di Tokyo sono state fermate pi\u00f9 di studentesse. Una ricerca del governo metropolitano di Tokyo ha appurato che il 3,5% delle studentesse delle scuole medie e il 4,4% delle studentesse delle scuole superiori ha praticato almeno una volta l'enjo k\u014dsai.\nAll'enjo k\u014dsai ricorrono spesso le kogal, per ottenere i soldi necessari per i loro divertimenti.\nIl termine nella cultura di massa.\nL'enjo k\u014dsai \u00e8 presente in molti film, anime e manga giapponesi. Il film pi\u00f9 conosciuto che affronta il tema \u00e8 \"Love &amp; Pop\", diretto da Hideaki Anno nel 1998, tratto dal romanzo \"Topaz II\" di Ry\u016b Murakami. Nel 2001 il regista K\u014dsuke Suzuki diresse \"Stop the Bitch Campaign\", primo film di una trilogia riguardante il fenomeno. Nel manga \"Gals!\" il fenomeno viene fortemente condannato e biasimato come un'attivit\u00e0 squallida. La tematica viene affrontata anche nella serie di light novel \"Kami-sama no memo-ch\u014d\", e come nel caso precedente viene considerata come lugubre e indigente."}
{"id": "103196", "revid": "123245858", "url": "https://it.wikipedia.org/wiki?curid=103196", "title": "Etano", "text": "L'etano \u00e8 l'unico alcano a due atomi di carbonio; \u00e8 un idrocarburo alifatico.\nA temperatura e pressione ambiente \u00e8 un gas estremamente infiammabile, esplosivo in miscela con l'aria, incolore, inodore e atossico.\nIndustrialmente si ottiene per distillazione frazionata del gas naturale, di cui \u00e8 uno dei principali componenti, insieme al metano.\nNelle raffinerie di petrolio \u00e8 presente nei gas incondensabili in testa alle colonne di distillazione.\nPu\u00f2 essere ottenuto anche per riduzione dell'etino e dell'etene (idrogenazione catalitica con catalizzatore a base di Pd-C)\nIn laboratorio pu\u00f2 essere ottenuto per elettrolisi (\"elettrolisi di Kolbe\") dell'acido acetico:\nNell'industria chimica, \u00e8 la materia prima per la produzione dell'etene per \"cracking\" catalico.\nConformazioni.\nPer via della repulsione elettrostatica reciproca tra gli elettroni, l'etano tende ad assumere preferibilmente una conformazione sfalsata, dove l'angolo diedro formato da due legami C-H ciascuno su un diverso atomo di carbonio \u00e8 di 60\u00b0; la barriera energetica tra le due conformazioni \u00e8 comunque sufficientemente bassa da consentire anche a basse temperature una rotazione completa attorno al legame che unisce i due atomi di carbonio."}
{"id": "103197", "revid": "2175", "url": "https://it.wikipedia.org/wiki?curid=103197", "title": "Isocianato di mercurio", "text": ""}
{"id": "103204", "revid": "1745361", "url": "https://it.wikipedia.org/wiki?curid=103204", "title": "Aymara", "text": "Gli aymara o Aymar\u00e0 sono una popolazione che vive prevalentemente nelle vicinanze del lago Titicaca tra Per\u00f9, Bolivia, il nord del Cile e il nordovest dell'Argentina. In realt\u00e0 non identifica un sottogruppo etnico vero e proprio, ma comprende l'insieme degli individui che, pur appartenendo a differenti sottogruppi etnici, hanno come lingua madre una lingua appartenente alla famiglia aymara.\nAltre popolazioni, o sottogruppi etnici, come i \"qullas\", i \"lupaqas\", i \"qanchis\", i \"carangas\", i \"lucanas\", i \"chocorvos\" e i \"chichas\" rivendicano la propria identit\u00e0 aymara, anche se non parlano pi\u00f9 la lingua dall'epoca della colonizzazione spagnola.\nGeografia.\nLa maggior parte degli aymara vive nei pressi del lago Titicaca in particolare nelle isole e nella parte meridionale del lago. La distribuzione di questo popolo \u00e8 principalmente nell'altipiano andino, in particolar modo nei dipartimenti di La Paz, Oruro, Potos\u00ed, Cochabamba e Chuquisaca in Bolivia, tra le citt\u00e0 di Tarapac\u00e1 e Antofagasta in Cile, nei dipartimenti di Puno, Moquegua e Tacna in Per\u00f9 e tra le citt\u00e0 di Jujuy e Salta in Argentina.\nI centri aymara sono generalmente piccole realt\u00e0 rurali. Tuttavia sono presenti anche grossi centri urbani con notevole presenza di questa popolazione. Il pi\u00f9 importante di questi \u00e8 la capitale boliviana, La Paz, e, soprattutto, la citt\u00e0 satellite di El Alto, spesso nominata come capitale del popolo aymara.\nReligione.\nCulti tradizionali.\nI vari popoli appartenenti agli aymara veneravano numerose divinit\u00e0 locali oltre ai culti, diffusi in tutto il territorio andino legato all'agricoltura e al culto dei defunti.\nReligiosit\u00e0 legata alla natura e all'agricoltura.\nThunupa, le cui sembianze sono scolpite nella \"puerta del Sol\" di Tiahuanaco, personifica vari agenti naturali (sole, vento, pioggia, grandine) di vitale importanza per il mondo agricolo.\nAnche il culto della Pachamama (madre Terra), presente anche nella religione incaica, risultava e tuttora risulta estremamente diffuso in quanto legato alla produzione agricola e al rapporto con la natura. Alla Pachamama vengono fatte numerose offerte (\"ch'alla\") di origine vegetale (ad esempio foglie di coca) e animale (ad esempio un feto di lama).\nCulto degli antenati.\nIl culto dei morti si concretizzava nel mondo aymara con la costruzione di \"chullpa\", tombe-templi la cui grandezza era proporzionale all'importanza del defunto durante la sua vita terrena. Le chullpa pi\u00f9 importanti sono quelle di Sillustani e Cutimbo, nei pressi di Puno (Per\u00f9).\nDivinit\u00e0 venerate localmente.\nLe divinit\u00e0 locali erano spesso montagne protettrici (dette \"Awki\" o \"Achachila\"). Ogni montagna, ogni cima ha un nome locale che, anche oggi, viene invocato a protezione della zona.\nAltre divinit\u00e0.\nErano presenti anche divinit\u00e0 maligne (conosciute come \"Anchanchu\" o \"Saxra\") che abitavano il sottosuolo.\nVenivano venerate anche divinit\u00e0 minori (chiamate \"Phuju\") che abitavano le sorgenti d'acqua.\nMedicina tradizionale.\nUno stretto legame intercorre tra la religiosit\u00e0 aymara e la medicina tradizionale. Questa, legata alla natura e alle invocazioni divine, viene praticata dagli yatiris (saggi). Tradizionalmente il popolo \"kallawaya\", che abita la cordigliera del Charazani in Bolivia \u00e8 quello a cui appartengono gli \"yatiris\" pi\u00f9 rinomati.\nRapporto con la cristianit\u00e0.\nImmediatamente dopo la colonizzazione, le autorit\u00e0 religiose e politiche spagnole costrinsero alla conversione gli aymara e distrussero icone, templi e \"chullpa\".\nUna parte non minoritaria della Chiesa cattolica dissent\u00ec da questo comportamento a tal punto che gesuiti e francescani evangelizzarono gli aymara senza costringerli a ripudiare la loro religione tradizionale e cristianizzando, talvolta, le divinit\u00e0 tradizionali. Ad esempio Thumpa venne trasformato in \"Apu Qullana Awki\" (creatore del mondo) e venerato come Dio, per il cristianesimo, e Pachamama venne venerata come Vergine Maria. \nDalla nascita delle repubbliche andine fino a met\u00e0 del XX secolo il sincretismo religioso veniva praticato clandestinamente. Oggi \u00e8 frequente che durante feste cattoliche vengano offerte ch'alla alla Pachamama. Le chiese protestanti non vedono, invece, di buon occhio il sincretismo religioso e, per questo, hanno proibito ai credenti di rivolgersi alla medicina tradizionale.\nUn aspetto interessante di questa mescolanza tra la religiosit\u00e0 tradizionale e quella cristiana sta nel fatto che al Natale non viene data molta importanza dai contadini aymara, i quali vivono molto pi\u00f9 intensamente il carnevale, epoca di fioritura. Nelle citt\u00e0 il discorso cambia in quanto le tradizioni agricole sono meno sentite.\nCultura.\nSecondo le credenze di questo popolo l'individuo \u00e8 legato da una stretta relazione con il contesto sociale che lo circonda, ci\u00f2 ammette che ogni tipo di malattia che colpisce anche un solo membro della comunit\u00e0 inevitabilmente coinvolge l'intero villaggio: conflitti interiori o familiari, mancate preghiere agli spiriti della natura, compromettono il benessere dell'intera popolazione. Questo porta a capire i significati dei simbolismi e dell'accettazione di forme simboliche di cura (possessione, sciamanesimo, danza\u2026) degli aymara che, trovano un ponte di collegamento tra mondo umano e mondo degli spiriti, quest'ultimo reale quanto quello degli uomini; per cui qualunque spirito delle acque, delle colline, delle cime innevate se non opportunamente venerato potrebbe scagliare la sua ira verso gli abitanti che, inevitabilmente, andrebbero incontro a sicure malattie. L'unico modo per prevenirle e ripristinare la salute \u00e8 soltanto attraverso mistici rituali come danze, preghiere, esorcismi e infusi magici, che portano al contatto spirituale uomo, natura e divinit\u00e0. Nella visione magico-religiosa aymara l'uomo \u00e8 concepito come l'insieme di tre forze vitali alma, animo e corpo materiale dove i due elementi vitali si incarnano. L'alma o athunajayo permette il movimento e il pensiero; l'animo juchchui ajayo, \u00e8 il fluido che d\u00e0 consistenza al corpo e fuoriuscendovi, pur non causando la morte genera malesseri vari, dall'innalzamento della temperatura, alla nevralgia, ad un disagio corporeo diffuso. Quando si parla di perdita d'anima tra gli aymara, si pu\u00f2 quindi intendere la sottrazione del juchchui ajayo, che permette alla vittima di rimanere in vita, anche se colpiti da malattie pi\u00f9 o meno gravi.\nMusica e danza.\nLa danza e la musica hanno sempre avuto notevole rilevanza tra i popoli andini, cos\u00ec come tra gli aymara. La musica andina che conosciamo oggi \u00e8 comunque differente dall'antica musica del periodo pre-colombiano. Non erano infatti presenti gli strumenti a corda, come il charango, ora molto diffusi. Quest'ultimo \u00e8 uno strumento della famiglia dei liuti costruito originariamente con la corazza di armadillo. Sembra sia stato realizzato per la prima volta a Potos\u00ed nel XVII secolo ispirandosi alla vihuela, molto diffusa tra la nobilt\u00e0 spagnola.\nNel XVI secolo, il missionario gesuita Ludovico Bertonio, nel suo vocabolario della lingua aymara riportava ben 13 vocaboli distinti relativi al verbo ballare. \nLe numerose danze tradizionali aymara vengono divise in:\nPatata.\nLa patata \u00e8 probabilmente uno degli apporti maggiori all'umanit\u00e0 della cultura aymara. Quando gli spagnoli conquistarono l'Impero inca, trovarono la coltivazione della patata diffusa ovunque con oltre 200 variet\u00e0.\nGli antichi aymara inventarono il procedimento di disidratazione della patata ai fini di conservazione e stoccaggio. Questa patata disidratata (nota con il nome di \"ch'u\u00f1u\" o \"chu\u00f1o\") viene tuttora prodotta e consumata. Il procedimento si basa sulle condizioni climatiche della zona del lago Titicaca. Ad altezze vicine ai 4000\u00a0m sul livello del mare i raggi solari sono particolarmente forti e ricchi di radiazioni ad alta energia, e le notti molto fredde. Le patate sono esposte alla luce solare ed al freddo notturno per due settimane cos\u00ec da essere completamente disidratate; il \"ch'u\u00f1u\" ottenuto si conserva per anni."}
{"id": "103205", "revid": "767487", "url": "https://it.wikipedia.org/wiki?curid=103205", "title": "Charlot poliziotto", "text": "Charlot poliziotto (\"Easy Street\") \u00e8 un cortometraggio interpretato, diretto e prodotto da Charlie Chaplin; fu proiettato la prima volta il 22 gennaio 1917. In Italia \u00e8 noto anche con il titolo La strada della paura.\nTrama.\nIl canto e la voce soave della ragazza seducono il vagabondo inducendolo ad entrare nella missione e partecipare egli stesso alla funzione in corso, al termine della quale la conversazione tenuta con la ragazza e il pastore converte il vagabondo alla rettitudine che, accomiatandosi, spontaneamente restituisce la cassetta delle offerte in precedenza arraffata.\nIl quartiere \u00e8 degradato, i suoi abitanti poveri, violenti e nullafacenti, o meglio, occupati a malmenare i malcapitati agenti della locale stazione di polizia, e tra tutti spicca per cattiveria il trucido, gigantesco e prepotente bullo che terrorizza tutta la via antistante la missione. Il lavoro scarseggia, tranne quello di poliziotto, reclamizzato e offerto fuori dalla locale stazione di polizia e che alla fine tenter\u00e0 anche il vagabondo, dopo due o tre tentativi falliti, forzando la propria anarchica natura, si decide ad entrare nella stazione per uscirne poco dopo calzando una fiammante uniforme da poliziotto di due taglie pi\u00f9 grande, ma abilitato a difendere e far osservare la legge ed inviato in missione proprio nella via dove spadroneggia il cattivo. Si pentir\u00e0, Charlot, della carriera intrapresa non appena si trover\u00e0 faccia a faccia col prepotente, insofferente all'autorit\u00e0 e che subito manifesta le sue pessime intenzioni immobilizzandolo contro un muro e piegando un lampione a gas per dimostrare la sua forza erculea a Charlot, il quale per\u00f2 fulmineamente sfugge la presa infilandogli la testa dentro il lampione e aprendo la valvola del gas facendogli cos\u00ec perdere i sensi. Fatti intervenire gli increduli colleghi per immobilizzare e trasportare in galera il mascalzone, Charlot si imbatte nella ragazza della missione, volontaria nell'accudire le famiglie disagiate della via, accompagnandola e coadiuvandola nelle visite. Nel frattempo il cattivo si riprende e sbaragliata l'intera squadra di poliziotti fa ritorno alla propria abitazione dove intraprende un furibondo litigio con la disgraziata sua consorte richiamando l'attenzione di Charlot che accorre in soccorso, ignorando le generalit\u00e0 del protagonista, scoprendolo solo quando questi gli si avventer\u00e0 contro per vendicarsi dell'affronto subito. La ragazza rimasta nel frattempo sola \u00e8 adocchiata da una banda di balordi che, rapitala, la segrega in un sotterraneo in compagnia di un drogato che non mancher\u00e0 di manifestarle indesiderate attenzioni.\nSfuggendo le grinfie del rivale, Charlot, si imbatte nella stessa banda di balordi soccombendo alla superiorit\u00e0 del numero, e sbattuto nello stesso luogo di segregazione della ragazza finisce per sedersi proprio sulla siringa che il drogato stava approntandosi con una dose di stupefacente; immediato l'effetto dell'iniezione che infonde a Charlot una carica di vitalit\u00e0 incontenibile grazie alla quale sbaraglia tutto e tutti quanti incontra sulla sua strada liberando s\u00e9 stesso, la ragazza, il quartiere stesso dalle prepotenze e angherie.\nLa trasformazione del quartiere \u00e8 stupefacente: la domenica mattina tutti i residenti tirati a lucido, compostamente, con mogli e figli al seguito si dirigono alla missione per la funzione, scambiandosi reciproci convenevoli col poliziotto, adesso vero garante della pacifica convivenza. Chiude il corteo, con la signora, l'ex prepotente bullo della via, irriconoscibile per eleganza e compostezza.\nProduzione.\nComplesso e travagliato (causa piogge californiane) l'allestimento scenografico dei vari set previsti, per le scene interne (in realt\u00e0 tutto era girato in esterni, in luce diurna, non essendo ancora impiegata sul set l'illuminazione artificiale, ancora inaffidabile e dispendiosa in tempi d'allestimento) e la costruzione della via con l'incrocio a T, tipica delle ambientazioni di Chaplin e ispirata ai sobborghi londinesi della sua povera infanzia. La produzione e Chaplin stesso dovettero far pubblicare sui giornali comunicati in cui spiegavano le ragioni del ritardo nella distribuzione del film (le piogge e il maniacale perfezionismo di Chaplin)."}
{"id": "103209", "revid": "125150761", "url": "https://it.wikipedia.org/wiki?curid=103209", "title": "Romanzo gotico", "text": "Il romanzo gotico \u00e8 un genere narrativo sviluppatosi dalla seconda met\u00e0 del Settecento e caratterizzato dall'unione di elementi romantici e dell'orrore.\nL'espressione \"letteratura gotica\", riferita alla tendenza culturale sviluppatasi dalla met\u00e0 del XVIII secolo, \u00e8 entrata nell'uso comune a partire soprattutto dai paesi anglosassoni e individua solitamente storie ambientate nel Medioevo in castelli diroccati, sotterranei e altri ambienti cupi e tenebrosi.\nIl precursore.\nEssendo il fulcro di questo genere l'unione fra storie d'amore e di terrore, i temi frequenti di questo filone narrativo (che fu poi chiamato \"romanzo nero\" con definizione oggi pi\u00f9 comunemente attribuita al noir) sono l'amore perduto, i conflitti interiori, il soprannaturale. L'espressione deriva da gotico, termine usato a partire dal Rinascimento per indicare l'architettura e l'arte del Medioevo.\nL'iniziatore della letteratura gotica moderna \u00e8 considerato Horace Walpole con il suo romanzo breve \"Il castello di Otranto\" del 1764. Walpole (1717-1797), terzo figlio sopravvissuto del primo ministro sir Robert, a met\u00e0 del Settecento cominci\u00f2 a costruirsi un castello a Strawberry Hill, ai margini di Londra, e lo arricch\u00ec man mano di straordinari pezzi d'arte (tra cui intere collezioni di reliquie cattoliche), confermandosi un intenditore e un antiquario molto importante.\nCon \"Il castello di Otranto\", Walpole diede inizio in modo abbastanza consapevole al genere gotico. Il testo viene presentato come la traduzione di un antico racconto italiano ambientato nella Puglia medievale nel Regno di Sicilia del re Manfredi.\nDopo Walpole e Clara Reeve con \"Il vecchio barone inglese, storia gotica\", il romanzo gotico \u00e8 meglio conosciuto come \"romanzo nero\" o \"del terrore\". Le ambientazioni cupe sono le stesse ma sono assai ridotti i fenomeni soprannaturali. Questa evoluzione narrativa, come si vedr\u00e0, \u00e8 inaugurata da Ann Radcliffe. Rilevante anche Bram Stoker con il suo celeberrimo \"Dracula\" del 1897; tra i grandi romanzi gotici, ispirato alla figura storica del voivoda valacco Vlad III, detto Tepes (l'impalatore) vissuto nel Quattrocento, il romanzo di Stoker ha reso popolare il personaggio del vampiro.\nStoria.\nIl termine \"gothic\" (gotico) fu applicato, a posteriori, per indicare l'architettura medievale, chiamata architettura gotica, e l'arte. Tale stile artistico e architettonico nacque in Francia nel XII secolo e si svilupp\u00f2 in Europa occidentale nel XIV e XV secolo oltre che in molte aree come Spagna, Portogallo, Inghilterra e paesi tedeschi. Nell'oltremanica, il gotico inglese si diffuse precocemente gi\u00e0 a partire dal 1175.\nL'etichetta di \"gotico\" fu coniata in senso spregiativo da Giorgio Vasari nel XVI secolo come sinonimo di \"barbarico\". Tale stile fu poi rivalutato e adottato a partire dalla met\u00e0 del XVIII secolo dagli ispiratori del \"gothic revival\" (o neogotico), un precursore del romanticismo. Appartiene a questo periodo la nascita della dimora di Strawberry Hill, presso Londra, voluta da Horace Walpole.. L'architettura neogotica divenne popolare nell'ottocento e fu una reazione all'architettura neoclassica che era il marchio distintivo dell'era dei lumi.\nNella narrativa la letteratura inglese del XVIII e XIX secolo fu alimentata da due temi ricorrenti: il romanzo gotico, definito anche \"romanzo spaventoso\" per i personaggi e l'ambientazione angosciante (inaugurato dal gi\u00e0 citato \"Il castello di Otranto\" di Horace Walpole) e il romanzo storico di Walter Scott.\nArchitettura e narrazione.\nEsiste un rapporto fisico molto stretto tra architettura e romanzo gotico del quale i veri protagonisti diventano proprio l'ambientazione e la scenografia della narrazione. Non per niente in Inghilterra Horace Walpole ordin\u00f2 la gi\u00e0 citata costruzione neogotica di Strawberry Hill nei pressi di Londra. In questa fortezza, che ebbe un posto importante nell'architettura inglese, Walpole fece installare una tipografia per stampare i suoi libri e quelli dei suoi amici.\nCome il neogotico rifiutava la chiarezza e il razionalismo dello stile neoclassico dell'establishment dell'Et\u00e0 dei lumi, il termine \"gotico\" venne collegato all'apprezzamento delle gioie date dall'emozione estrema, lo struggimento della paura e la soggezione inerente al sublime, la ricerca di \"atmosfera\". Le rovine degli edifici gotici evocavano molteplici emozioni, rappresentando il decadimento inevitabile e il crollo delle creazioni umane: cos\u00ec il bisogno di aggiungere finte rovine per attrarre l'occhio nei giardini di paesaggio inglesi. I protestanti inglesi spesso associavano gli edifici medievali con quello che vedevano come un periodo oscuro e terrificante, caratterizzato da dure leggi applicate con la tortura e con rituali misteriosi, fantastici e superstiziosi.\nTra i fattori che hanno contribuito alla nascita del genere vi \u00e8 il parallelo sviluppo in Europa del Romanticismo e il richiamo del misterioso e del magico, dell'esotico, del primitivo, del tenebroso. Temi che diventeranno elementi caratterizzanti del romanzo gotico.\nGothic revival.\nQuesta letteratura conobbe una certa fortuna anche nell'Ottocento con altri importanti scrittori come Matthew Gregory Lewis, Ann Radcliffe, Charlotte Dacre e Mary Shelley e influenz\u00f2 altri paesi come la Francia.\nSentimentalismo e romanticismo, rivolta contro il razionalismo illuminista, inquietudine per l'industrializzazione portarono alla nascita del \"gothic revival\". Tale sottogenere si manifesta a partire dalla seconda met\u00e0 del Settecento fino ai primi decenni del XIX secolo e prosegue per tutto l'Ottocento. Gli ulteriori sviluppi coinvolgono non solo la letteratura ma, con il termine neogotico, anche l'architettura e le arti figurative.\n\"Frankenstein\".\nOltre al \"Castello di Otranto\" (1764), bisogna citare una sua imitazione, \"Il vecchio barone inglese\" (\"The Old English Baron\", 1777) di Clara Reeve, \"Vathek\" scritto in francese (1785) e pubblicato a Losanna (1787) da William Beckford, \"Romanzo siciliano\" (1790), \"I misteri di Udolpho\" (1794) e \"L'italiano, o il confessionale dei penitenti neri\" (1797) di Ann Radcliffe, \"Il monaco\" (1796) di Matthew Lewis, \"Frankenstein\" (1818) di Mary Shelley, \"Il vampiro\" (1819) di John William Polidori, \"Melmoth l'errante\" (1820) di Charles Robert Maturin.\nDi particolare importanza appare soprattutto il \"Frankenstein o il Prometeo moderno\" (1818) di Mary Shelley, poich\u00e9 supera alcuni schemi del primo periodo del romanzo gotico irrazionale sulla paura per le incognite per cedere il passo a una visione scientifica in chiave fantascientifica. Il romanzo introduce poi tematiche culturali e filosofiche tuttora attuali e di grande impatto in un'epoca nella quale la ricerca stava accelerando enormemente le sue scoperte: il rapporto fra l'uomo e la scienza, i limiti della scienza oltre i quali non \u00e8 lecito spingersi, il \"diverso\" che viene emarginato dalla societ\u00e0 civile, la figura della creatura artificiale che si ribella al suo creatore.\nMary Shelley si colloca comunque nel romanticismo inglese per le passioni intense che percorrono la sua opera. Su riviste come \"The Keepsake\" pubblic\u00f2 anche una lunga serie di racconti per lo pi\u00f9 su tematiche romantiche (come \"La ragazza invisibile\" e \"Valperga\"), gotiche tra macabro e soprannaturale (come \"Metamorfosi\", \"Il mortale immortale\" e \"Il malocchio\") e politiche.\nEvoluzioni successive.\nLe evoluzioni successive del genere letterario, dalla prima met\u00e0 del XIX secolo con Edgar Allan Poe pi\u00f9 che privilegiare le ambientazioni fantastiche (antichi castelli, rovine medievali, monasteri) o sovrannaturali (fantasmi, demoni, creature mostruose), iniziano ad avvicinarsi all'uomo comune. Si immergono sempre pi\u00f9 negli abissi dell'io, nelle angosce e nelle paure individuali e collettive dell'uomo moderno e anticipano in qualche misura le indagini introspettive della futura psicanalisi. In quest'ambito pi\u00f9 prettamente psicologico, legato all'idea del dolore della mente e della persecuzione della serenit\u00e0 umana messa in pericolo dalle misteriose e profonde forze malefiche della natura che compenetrano irrimediabilmente le menti dei vari protagonisti, Poe \u00e8 appunto precursore e maestro indiscusso. Alimenteranno nuovi filoni derivati dal gotico alcuni autori del tardo Ottocento, come Robert Louis Stevenson con il romanzo \"Lo strano caso del dottor Jekyll e del signor Hyde\", che lo rivela capace emulo di Poe e con il quale si insinua l'idea dello sdoppiamento (il bene e il male convivono in uno stesso individuo), o Arthur Conan Doyle, con i misteri e le atmosfere tenebrose di Sherlock Holmes, ma soprattutto dei suoi racconti fantastici e del terrore. Va anche detto che Stevenson era stato sensibile alla forza e alla capacit\u00e0 di drammatizzare il realismo di certi ambienti con l'azione e la verosimiglianza della descrizione (anche \"L'isola del tesoro\", romanzo d'avventura, sul piano storico poggia su premesse realistiche).\nTali sviluppi narrativi, in particolare nel Novecento, assumeranno la forma di generi narrativi autonomi come il giallo, il noir, la fantascienza, l'orrore.\nAnche nel XX secolo gotico e soprannaturale influenzeranno un certo numero di autori, a cominciare da quelli inglesi. Sar\u00e0 poi il cinema, gi\u00e0 dai primi anni venti, a rivitalizzare presso il grande pubblico l'interesse per alcuni fra i pi\u00f9 noti miti del romanzo gotico nati nel secolo precedente, come Frankenstein o il Vampiro.\nCaratteristiche e ambientazione.\nTipici di questo genere letterario sono il tema della morte, della possessione demoniaca, del male, delle antiche profezie.\nLe atmosfere comuni ai romanzi gotici sono il terrore (e di conseguenza il sublime), i conflitti interiori senza soluzione. I personaggi sono spesso ambigui, misteriosi, preda di passioni violente o tormentati da pene d'amore. Una delle figure fondamentali \u00e8 la \"vergine perseguitata\", gi\u00e0 presente nella \"Clarissa\" di Richardson: nel \"Castello di Otranto\" di Walpole, e pi\u00f9 ancora con la Radcliffe e Lewis, giovani donne sono costrette a fuggire da biechi seduttori.\nIl romanzo gotico \u00e8 per lo pi\u00f9 ambientato nel Medioevo o nel XIX secolo: epoca buia e misteriosa la prima, pi\u00f9 mistica e \"borghese\" la seconda. La minaccia si manifesta spesso in paesi cattolici e proviene dall'autorit\u00e0 politica e religiosa e da episodi di corruzione. \"L'italiano, o il confessionale dei penitenti neri\" (1797) di Ann Radcliffe e \"Il monaco\" (1795) di Matthew Lewis sono esempi illuminanti. Soprattutto il secondo, tra i pi\u00f9 trasgressivi, contiene giudizi sulla Chiesa di Roma visti dalla prospettiva inglese.\nIl \"gothic revival\" ricorda cos\u00ec agli inglesi anche la loro scelta di allontanarsi dal papato per un re di sicura fede protestante, disposto a governare con un parlamento e una costituzione che ne limitano i poteri (\"Glorious Revolution\").\nLuoghi tenebrosi.\nCi\u00f2 chiarito sul contesto religioso in cui \u00e8 maturata la letteratura gotica, in et\u00e0 preromantica, con riguardo specifico al romanzo gotico si affermano il gusto per il mistero e la religiosit\u00e0 medievale. Le ombre e l'oscurit\u00e0 diventano strumenti per ottenere il sublime e stati d'animo forti e incontrollati (al contrario della luce che rientra nel senso del bello) secondo il concetto orrorifico di \"sublime\" (\"l'incanto del mostruoso\") espresso da Edmund Burke e poi da Kant e da Schopenhauer. Predominano oggetti molto potenti, grandi, che incutono timore (come cannoni, palazzi possenti, catene, il celeberrimo elmo che campeggia, enorme e minaccioso all'inizio del \"Castello di Otranto\" di Walpole); rumori molto forti; il senso di vastit\u00e0, di cose non misurabili; la mancanza di rapporto causa-effetto; infine l'approssimazione: John Milton nel \"Paradiso perduto\" accennava solo vagamente all'aspetto e alle fattezze del diavolo.\nI luoghi in cui si svolgono le vicende sono tetri e tenebrosi, come vecchi castelli (\"Dracula\", \"Il castello di Otranto\", \"Romanzo Siciliano\"), abbazie e conventi (\"La vergine perseguitata\", \"Il monaco\" di Lewis, \"L'italiano\" della Radcliffe); pi\u00f9 in generale in paesi cattolici governati da monarchie assolute che non tutelano i diritti dei cittadini. Il potere religioso agisce mediante immagini che invitano alla contemplazione emotiva. Ricorrenti le ambientazioni naturali, come le foreste o il Polo Nord, dove dominano neve e ghiacci (\"Frankenstein\"), ma anche il deserto come terra inospitale (\"Vathek\").\nTali tematiche e simboli presto diverranno emblematici del romanticismo inglese e continueranno a influenzare la letteratura europea per gran parte dell'Ottocento, anche al di fuori del genere gotico vero e proprio. \"I promessi sposi\" di Alessandro Manzoni (autore convertito al Romanticismo e all'idea del romanzo \"inventato\" rinnegando le regole classicistiche e il suo poemetto \"Urania\"), pur non essendo in s\u00e9 un romanzo gotico, contiene tuttavia situazioni molto simili a quelle del gotico, come la vicenda della Monaca di Monza costretta dal genitore dispotico alla clausura o rapimenti e oppressioni come l'episodio di Lucia Mondella, segregata nel castello dell'Innominato. Oppure si pensi alle atmosfere cupe di \"Notre-Dame de Paris\" (1831) di Victor Hugo, ambientato nel tardo Medioevo, con personaggi come il mostruoso Quasimodo o la fanciulla Esmeralda, vittima innocente di un crudele sopruso. Anche lo scrittore vicentino Antonio Fogazzaro scrisse un romanzo d'impronta gotica: \"Malombra\".\nIl potere feudale e il dispotismo contribuiscono ad alimentare lo sfondo gotico sublime. Saranno temi poi ripresi nell'Ottocento dagli scrittori americani, che hanno vissuto regimi puritani (caccia alle streghe, ordalia; indiani = lingua incomprensibile, feroci e superstiziosi).\nEsponenti.\nIl gi\u00e0 descritto Walpole, considerato il pioniere del genere, aveva ormai aperto la strada al nuovo filone narrativo. Il suo romanzo sar\u00e0 fonte d'ispirazione diretta per \"Il vecchio barone inglese\" (1777) di Clara Reeve (titolo originario \"The champion of virtue\").\nL'opera orientaleggiante \"Vathek\" di William Beckford \u00e8 scritta in francese e muove i primi passi nella narrativa protoscientifica che esplorer\u00e0 poi Mary Shelley. Si tratta di una fantasia erotica sul modello del racconto di De Sade, scritta sullo sfondo esotico del gotico o dell'orrore.\nNessuno, per\u00f2, dei due romanzi \u00e8 gotico in senso stretto. Entrambi superano il mondo medievale e approdano invece nel campo della conoscenza, ma presentano tematiche riconducibili al genere. \"Vathek\" offre poi un'opportunit\u00e0 di evasione nella vita di un gentiluomo inglese dell'epoca. L'eroe arabo di Beckford \u00e8 assetato di potere, quel potere di dominare la vita e la morte che pervader\u00e0 anche Victor Frankenstein; per assecondare le sue ambizioni il protagonista si inoltra nelle caverne segrete di un mondo sotterraneo, dove per\u00f2 scopre che le sue fantasie sono destinate a rimanere tali. Vathek \u00e8 un Rasselas (Samuel Johnson) privato della sua filosofia morale.\nLe eroine della Radcliffe.\nAlla maggiore esponente del cosiddetto romanzo nero e terrifico che non va confuso con il noir, \u00e8 stata riconosciuta capacit\u00e0 di ambientazione e di saper descrivere romantici paesaggi. La Radcliffe ha saputo coniugare sentimento e ragione, riuscendo a dare spiegazioni razionali agli elementi misteriosi all'apparenza soprannaturali delle sue storie. Dal gotico di Ann Radcliffe seguiranno tutte le narrazioni nere successive. Intanto una rilettura contemporanea della sua opera fa ritenere che abbia non poco influenzato il romanticismo inglese ed europeo. La Radcliffe distingue le reazioni che si provano di fronte al terrore, che dilata l'animo e rende le facolt\u00e0 estremamente ricettive, e all'orrore, che invece fa contrarre e raggelare i sensi. Sia in \"I misteri di Udolpho\" che ne \"L'italiano\" (1797) troviamo due eroine, rispettivamente Emily e Ellena, perseguitate da una presenza maschile; entrambe esprimono grande delicatezza e profondo senso del decoro e immerse nel cattolicesimo pi\u00f9 intransigente fanno affidamento sulla loro razionalit\u00e0 per superare le difficolt\u00e0; riescono al contempo a rendersi conto della pericolosit\u00e0 della loro situazione sia dal punto di vista sessuale che morale. Ne \"L'Italiano\", Ellena \u00e8 rinchiusa in un convento in un'Italia immaginaria (la Radcliffe non l'ha visitata) dominata da potenti stereotipi visivi. Va ricordato che nella prima fase della nascita della Chiesa anglicana si era assistito a un vero e proprio annientamento dell'immagine sacra.\nLewis, \"Il Monaco\".\nUno dei casi in cui l'autore viene confuso con il protagonista del suo capolavoro riguarda Matthew Gregory Lewis, detto Monk Lewis. Lo scrittore inglese, ancora giovane, si guadagn\u00f2 notevole popolarit\u00e0 e questo soprannome dal titolo del romanzo \"Il monaco\" (1796), best seller dell'epoca.\n\"Il monaco\" \u00e8 ambientato in un convento di frati cappuccini e in un paese cattolico, la Spagna (in particolare Madrid), all'epoca dell'Inquisizione, ma il convento \u00e8 ora dominato da un'atmosfera di repressione e ambizione opposta alla vita serena dei monasteri della Radcliffe. \"Il monaco\" \u00e8 un insieme di scene che vanno dal soprannaturale al terrore e al libertinismo, senza toccare le vette audaci di un Sade che tuttavia defin\u00ec l'opera \"capolavoro gotico\". Il romanzo \u00e8 totalmente privo di profondit\u00e0 psicologica, ma riesce ugualmente a rappresentare la natura segreta del monaco Ambrosio; le sue passioni represse riaffiorano in ambientazioni d'effetto come stanze segrete, passaggi sotterranei e cripte (Lewis inserisce tra l'altro una rivisitazione della scena della cripta di \"Romeo e Giulietta\"). Ambrosio, colpevole persino di stupro, giunge alla distruzione spirituale e fisica: la sua morte arriva quasi come una liberazione dopo una lenta agonia, dettagliatamente descritta (\u00ab\"Miriadi d'insetti si posavano sulle sue ferite, conficcandogli i pungiglioni nel corpo e infliggendogli le pi\u00f9 acute e insopportabili torture. Le aquile della roccia gli strapparono le carni pezzo dopo pezzo e con i becchi ritorti gli spiccarono gli occhi\"\u00bb).\nE. A. Poe.\nUna citazione a parte merita Edgar Allan Poe che, nonostante tenda a escludere le tipiche ambientazioni gotiche, ne eredita per\u00f2 il \"mistero\", \"l'orrido\" e \"l'angosciante\", caratteristiche basilari delle sue opere. Nel racconto breve i meccanismi narrativi di Poe si ispirano alla tradizione gotica inglese. In particolare gli elementi gotici oltre che fantastici ci sono tutti nel racconto \"Metzengerstein\" pubblicato sul \"Saturday Courier\" nel 1832 con al centro il fenomeno della reincarnazione e lo scenario dei castelli. Il protagonista viene ucciso da un cavallo nel quale \u00e8 trasmigrata l'anima del suo nemico.\nIl tema di fondo dei racconti di Poe \u00e8 la morte fino alle estreme conseguenze terrene. Come nel caso della sepoltura prematura in \"La sepoltura prematura\" (1844), \"Berenice\" (1835) e in \"La caduta della casa degli Usher\" (1839), della trasmigrazione dell'anima da un corpo all'altro in \"Morella\" (1835), in \"Ligeia\" (1838) e della personificazione della Morte come nel racconto \"La maschera della Morte Rossa\" (1842)..\nI racconti di Poe sono capolavori d'invenzione squisitamente romantica. C'\u00e8 nell'opera di Poe il rifiuto sistematico del razionalismo illuministico che ritiene incapace di risolvere le tragedie del mondo. Fa storia a s\u00e9 \"I delitti della Rue Morgue\" con l'indagine deduttiva del detective Dupin (1841). Anche se a questa capacit\u00e0 di analisi il grande autore statunitense ha associato \"\u00abuna vera immaginazione\u00bb\".\nBram Stoker e H.P. Lovecraft.\nIn epoca pi\u00f9 moderna, sul finire dell'Ottocento, sar\u00e0 l'irlandese Bram Stoker (Dublino 1847-Londra 1912) a rinverdire e riproporre il mito del vampiro con il suo \"Dracula\". Stoker si laure\u00f2 in matematica e, dopo un breve impiego, inizi\u00f2 a collaborare come critico teatrale con il \"Mail\".\nAgli inizi del XX secolo, \u00e8 invece Howard Phillips Lovecraft che prosegue sul solco del gotico, dando il via anche a una scuola americana di fantascienza e del fantastico.\nKing e la Rice.\nTra i pi\u00f9 popolari autori contemporanei vanno indicati Stephen King che ha prodotto alcuni romanzi del sottogenere \"suburban gothic\" e Anne Rice con la saga di vampiri, streghe e diavoli. Si tratta per\u00f2 dello sbocco ulteriore nell'horror con ricchezza di particolari macabri. La Rice ha ridisegnato parzialmente la figura del vampiro e messo in risalto l'aspetto passionale dell'uomo.\nContaminazioni.\nA proposito di gotico e di letteratura dell'irrazionale rispetto a una letteratura come quella gialla caratterizzata invece dalla plausibilit\u00e0 e dalla razionalit\u00e0 delle sue storie, dopo i successi nel fumetto, da qualche tempo si assiste a contaminazioni con accostamenti antinomici come il sublime e il fantastico, il paranormale e l'oltretomba alla scrittura investigativa di matrice positivista e scientifica.\nIn questi ultimi tempi l'adesione alquanto cronachistica alla realt\u00e0 fa assumere alle storie sempre pi\u00f9 il carattere di inchiesta giornalistica e sempre meno di autentica narrazione. La citt\u00e0 riprodotta nel suo doppio di cronaca avulsa dalla dimensione letteraria. La conseguenza pi\u00f9 immediata \u00e8 stata di aver snaturato e spesso penalizzato il metodo deduttivo per la soluzione dell'enigma privilegiando gli effetti stilistici della scrittura e dell'ambientazione o l'analisi introspettiva.\nSe il fenomeno si sta diffondendo per cos\u00ec dire a macchia di leopardo, al punto da rendere ormai inadeguata qualsiasi specifica citazione, dipende anche dal fatto che pi\u00f9 di un editore, tradizionalmente estraneo a tali scelte, ha spesso trovato conveniente alimentare il filone in un mercato sempre pronto a rispondere a questo tipo di etichettatura.\nCon una certa confusione di tipologia e di metodologia queste storie vengono semplicisticamente accostate, da una parte della critica, alla letteratura noir e gialla e i loro autori definiti giallisti pur in assenza della soluzione di un mistero o di ingredienti peculiari come \"detection\" e medicina legale. Il disorientamento del lettore \u00e8 stato l'effetto pi\u00f9 immediato."}
{"id": "103214", "revid": "1573940", "url": "https://it.wikipedia.org/wiki?curid=103214", "title": "Alligator mississippiensis", "text": "Lalligatore del Mississippi (Alligator mississippiensis ()) \u00e8 un rettile della famiglia degli Alligatoridi, endemico degli Stati Uniti d'America.\n\u00c8 uno dei pochi loricati a vivere anche in un'area a clima sostanzialmente temperato. I maschi hanno una taglia massima compresa tra i 4 metri e i 4,5 metri, ma tra la fine del XIX secolo e l'inizio del XX sono stati catturati esemplari di oltre 5 metri. Esistono racconti, non confermati, di esemplari di circa 6 metri. Le femmine raggiungono quasi i 3 metri. \nDistribuzione e habitat.\nAlabama, Arkansas, Carolina del Nord, Carolina del Sud, Florida, Georgia, Louisiana, Mississippi, Oklahoma, Texas.\nVive prevalentemente in stagni di acqua dolce e paludi, ma anche in fiumi, laghi e corsi d'acqua pi\u00f9 piccoli. Possono tollerare per un breve periodo un ragionevole grado di salinit\u00e0, e sono stati trovati nelle acque salmastre delle paludi di mangrovie. In ogni caso, mancano delle ghiandole escretori del sale (al contrario dei coccodrilli). Una caratteristica dell'alligatore del mississippi \u00e8 il grosso quarto dente inferiore che si inserisce in una fossetta della mascella superiore.\nDescrizione.\nIl corpo \u00e8 praticamente uguale a quello degli altri loricati, e il muso \u00e8 quello caratteristico degli altri alligatoridi, allargato. La larghezza varia a seconda delle popolazioni. Gli animali in cattivit\u00e0 hanno una mascella significativamente pi\u00f9 grossa degli animali selvatici, probabilmente a causa di differenze nella dieta. Quando la bocca \u00e8 chiusa, i bordi della mascella inferiore coprono i denti superiori, la cui punta trova alloggio in apposite cavit\u00e0. \u00c8 presente un arco penale, simile a quello riscontrabile negli altri alligatoridi.\nI piccoli sono sostanzialmente uguali ai coccodrilli del Nilo, fatta eccezione per la colorazione. Infatti hanno vivaci bande bianco-nere su fondo nero.\nTotale denti: 30-35:\nMascellari: 13 - 15;\nMandibolari: 19-20.\nI denti ricrescono.\nGli alligatori possono raggiungere i di peso, anche se in media si aggirano sui (femmine) o (maschi). Esemplari di non sono mai stati documentati nell'ultimo secolo, nonostante i presunti avvistamenti. \nIl loro morso, come per tutti i coccodrilli, \u00e8 uno dei pi\u00f9 forti in natura. L'alligatore pu\u00f2 esercitare una pressione mascellare di per una forza di 16.000 N ( forza), sei volte pi\u00f9 alta di quella generata da uno squalo bianco o da una tigre. Le mascelle si chiudono a scatto in circa 20 centesimi di secondo, con una velocit\u00e0 dell'ordine di . In proporzione al peso, la forza del suo morso \u00e8 simile a quella degli altri coccodrilli, inclusi caimani e gaviali; ci\u00f2 gli consente di spezzare qualunque osso e di rompere istantaneamente il guscio di molluschi e persino grosse tartarughe.\nL'alligatore del Mississippi \u00e8 presente in natura allo stato libero ma \u00e8 anche allevato dall'uomo allo scopo di ricavarne carne per l'alimentazione e pelle. La pelle di alligatore mississippiensis \u00e8 infatti considerata di grande pregio dall'industria della moda e del lusso, che la utilizza per la produzione di scarpe, borse, valigette, valigie.\nAlimentazione.\nI giovani si nutrono prevalentemente di insetti, piccoli pesci e rane. \nGli adulti predano praticamente qualunque animale si avvicini al loro territorio di caccia, compresi altri piccoli alligatori, oltre a catturare pesci ed anfibi. Non esitano ad attaccare bestiame, come mucche e cavalli, che uccidono grazie al potentissimo morso o trascinandoli in acqua in una stretta mortale. Sono stati documentati casi di alligatori che hanno predato con successo esemplari adulti di giaguaro e orso nero; questo comportamento dipende molto dalla zona, con aree in cui \u00e8 poco frequente anche per la mancata interazione e aree in cui \u00e8 quasi normale.\nDal momento che entrano spesso in contatto con aree antropizzate, pu\u00f2 capitare che catturino animali domestici come cani o gatti. Ci sono stati anche casi di attacchi a bambini e adulti, specialmente se provocati. In molte zone vengono nutriti da umani, comportamento che li incoraggia a prendere confidenza, diventando potenzialmente pericolosi.\nCome tutti i loricati sono opportunisti e non disdegnano di nutrirsi di carogne se sono affamati.\nL'attivit\u00e0 di nutrizione \u00e8 controllata dalla temperatura dell'acqua e viene sospesa se la temperatura scende sotto i 20-23\u00b0\nL'ultimo attacco fatale di un alligatore americano ai danni di un essere umano \u00e8 avvenuto il 1\u00ba maggio 2020, portando al decesso Cynthia Covert, una donna di 58 anni, a Kiawah Island, nella Carolina del Sud.\nComportamento.\n\u00c8 ben documentata la costruzione di tane, che vengono usate per ripararsi e ibernarsi quando cala la temperatura.\nUsando le zampe e la coda scavano anche buche (le cosiddette \u201cAlligator holes\u201d) che fungono da trappole per l'umidit\u00e0 e rifugio nella stagione secca.\nIn ogni caso, quando si seccano, gli alligatori migrano per trovare altre aree umide.\nDal momento che non sono infastiditi dal cloro, anche le piscine nei centri abitati vanno bene.\nLe femmine raggiungono la maturit\u00e0 sessuale a 1,87 metri.\nIl rituale di corteggiamento inizia in primavera, quando sale la temperatura e avviene sott'acqua.\nConsiste in stimoli uditivi, visivi e tattili, come suoni a bassa frequenza o ripetuti colpi dati con la testa alla superficie dell'acqua.\nAnche le posture del corpo comunicano informazioni.\nL'intero rituale pu\u00f2 durare diverse ore.\nAll'inizio dell'estate viene costruito il nido, con materiale vegetale e fango. \nIl nido pu\u00f2 essere alto fino a un metro, con un diametro di due.\nLa femmina depone dalle 25 alle 60 uova in una depressione conica, scavata con le zampe.\nDurante l'incubazione, la femmina rimane nei pressi del nido.\nQuando si schiudono le uova, prende in bocca 8-10 piccoli alla volta, formando una tasca con la lingua, e li trasporta in acqua.\nI piccoli rimangono con la madre per circa un anno, ma talvolta anche due o tre.\nDurante l'inverno gli alligatori si ibernano. Possono anche sopravvivere al congelamento dell'acqua, facendo emergere le narici al disopra dello strato di ghiaccio e continuando cos\u00ec a respirare."}
{"id": "103215", "revid": "1337338", "url": "https://it.wikipedia.org/wiki?curid=103215", "title": "Giacomo II d'Inghilterra", "text": "Dopo che la sua nomina venne avallata dal Parlamento, che gli promise lo stesso appannaggio che spettava a suo fratello e predecessore, alcuni suoi sudditi cominciarono a diffidare della sua politica religiosa apertamente permissiva nei confronti del cattolicesimo e lo sospettarono di dispotismo, arrivando a deporlo e a costringerlo all'esilio durante quella che \u00e8 passata alla storia con il nome di Gloriosa Rivoluzione. Il Parlamento inglese lo dichiar\u00f2 decaduto l'11 dicembre 1688, quello scozzese l'11 aprile 1689. Suo successore non fu il primogenito maschio Giacomo Francesco Edoardo, cattolico, ma la figlia protestante Maria II, che regn\u00f2 affiancata dal marito Guglielmo III d'Orange. I due sovrani vennero riconosciuti dal Parlamento e cominciarono a regnare nel 1689.\nGiacomo venne esiliato, ma tent\u00f2 ben presto di recuperare il trono perduto: nel 1689 sbarc\u00f2 nell'Irlanda cattolica, da dove sperava di riuscire a giungere a Londra guidando i suoi sostenitori, che presero il nome di giacobiti. Nonostante avesse raccolto attorno a s\u00e9 un folto esercito, finanziato in larga parte dal cugino francese Luigi XIV, Giacomo II venne sconfitto nella battaglia del Boyne, presso Dublino, e dovette fare ritorno in Francia, dove visse sino alla fine dei suoi giorni.\nInfanzia e giovinezza.\nGiacomo, secondo figlio maschio di re Carlo I Stuart e di sua moglie, la regina consorte Enrichetta Maria di Borbone, nacque al St. James's Palace, residenza reale londinese, nel 1633. Dopo qualche tempo venne battezzato dall'arcivescovo anglicano di Canterbury William Laud, fedele sostenitore della politica religiosa di suo padre. Giacomo venne educato da un folto gruppo di precettori assieme al fratello maggiore Carlo, principe di Galles, e ai due figli del defunto duca di Buckingham, George e Francis Villiers. A soli tre anni gli venne conferito il titolo di \"Lord High Admiral\", carica esclusivamente onorifica e nominale.\nLa guerra civile e l'esecuzione di Carlo I.\nNel 1642, a nove anni, Giacomo entr\u00f2 a far parte dell'Ordine della Giarrettiera e due anni pi\u00f9 tardi, il 22 gennaio 1644, suo padre gli confer\u00ec il titolo di duca di York.\nI rapporti sempre pi\u00f9 tesi fra Carlo I e il Parlamento inglese portarono nel 1642 allo scoppio della rivoluzione inglese. Quando il re dovette lasciare Londra per assoldare un esercito nelle regioni del Nord del Paese, ordin\u00f2 che la famiglia reale fosse trasferita, assieme alla corte, nella citt\u00e0 di Oxford, considerata una delle migliori piazzeforti fedeli alla causa realista. Il dilagare della guerra port\u00f2 i soldati parlamentari ad assediare numerose citt\u00e0 fedeli al sovrano, tra cui la stessa Oxford, che fu posta sotto assedio nel 1646. La regina Enrichetta Maria e l'erede al trono Carlo erano gi\u00e0 stati mandati a Parigi, mentre Giacomo, ancora all'interno della citt\u00e0, venne catturato dalle truppe del Parlamento, che lo riportarono a Londra; qui fu confinato nella residenza reale di St. James's Palace. Quando, nel 1648, il Parlamento propose al re una serie di condizioni per poter tornare sul trono, e questi rifiut\u00f2 alleandosi con gli scozzesi, alcuni, compreso Oliver Cromwell, pensarono di nominare decaduto Carlo I e di eleggere al suo posto il duca di York, Giacomo. Prontamente, il sedicenne Giacomo organizz\u00f2 la sua fuga da Londra, che lo port\u00f2 a raggiungere il fratello maggiore in esilio a L'Aia.\nNel gennaio 1649, nonostante i numerosi tentativi diplomatici effettuati da Carlo e Giacomo, il Parlamento inglese accus\u00f2 re Carlo I di tradimento e lo condann\u00f2 a morte. Cos\u00ec, mentre il potere effettivo si concentrava nelle mani di Oliver Cromwell, i sostenitori della causa realista proclamarono re il principe del Galles con il nome di Carlo II. Carlo fu riconosciuto dal Parlamento scozzese e dal Parlamento irlandese e venne incoronato re di Scozia nella citt\u00e0 di Scone, nel 1649. Poco dopo, non essendo riuscito a organizzare un esercito efficiente, dovette ritornare in esilio alla corte francese.\nL'esilio in Francia.\nCome la madre e il fratello maggiore, anche Giacomo si rec\u00f2 in esilio presso la corte del cugino Luigi XIV, re di Francia, a Parigi. Durante questo periodo, il giovane duca di York incominci\u00f2 a dedicarsi alle arti belliche, e diede dimostrazione di essere un comandante audace e coraggioso, anche se non sempre valido e brillante. Entr\u00f2 infatti a far parte dell'esercito francese, comandato dal generale Turenne, il quale ebbe parole di ammirazione nei confronti del duca. Sotto il comando di Turenne combatt\u00e9 le fronde, che minacciavano l'autorit\u00e0 del giovane re francese, sino al 1653, quando i principi ribelli vennero definitivamente sconfitti.\nNel 1656 Carlo II entr\u00f2 in contatto con la corte spagnola, instaurando un rapporto amichevole di alleanza con il re di Spagna Filippo IV d'Asburgo, tradizionale avversario della Francia di Luigi XIV e del suo primo ministro, il cardinale Giulio Mazzarino. Questo comportamento port\u00f2 all'espulsione di Carlo dalla Francia, seguito dopo breve tempo dal fratello Giacomo, che lasci\u00f2 cos\u00ec l'esercito francese. I due fratelli, esuli e poveri, trovarono asilo presso la corte di Madrid.\nLa permanenza a Madrid dur\u00f2 pochi mesi, perch\u00e9 in seguito Giacomo si trasfer\u00ec a Bruges, dove lo accolse la sorella Maria Enrichetta, sposa dello \"statolder\" d'Olanda Guglielmo II d'Orange, e il fratello minore Enrico, duca di Gloucester. Presso Bruges si un\u00ec alle truppe spagnole al comando del Principe di Cond\u00e9 e di don Giovanni d'Austria contro le truppe di Turenne; nella battaglia delle Dune, combattuta dalla Spagna contro Francia e Province Unite nel 1658, a Giacomo fu affidato il comando di un contingente di soldati inglesi fedeli alla causa realista. La battaglia, risoltasi in un disastro per le truppe iberiche, port\u00f2 alla firma di un trattato di pace fra Spagna e Francia. Fu in questi anni che Giacomo fece la conoscenza di due cattolici irlandesi facenti parte del seguito reale in esilio, Peter e Richard Talbot, che contribuirono ad avvicinarlo alla fede cattolica.\nIn seguito alla pace fra Francia e Spagna, nel 1659 Filippo IV offr\u00ec a Giacomo il titolo di ammiraglio della flotta spagnola; inizialmente il duca di York prese in considerazione seriamente la proposta, viste le scarse probabilit\u00e0 di un ritorno in patria, ma infine l'anno seguente la situazione a Londra mut\u00f2 e Giacomo pot\u00e9 rifiutare l'offerta del re spagnolo: suo fratello stava per essere incoronato re d'Inghilterra.\nRestaurazione: i primi anni.\nIl matrimonio.\nDopo la morte di Oliver Cromwell, nel 1658, il potere pass\u00f2 a suo figlio Richard; privo dell'esperienza e del carisma che contraddistinguevano suo padre, Richard non fu in grado di gestire il potere e nel 1660 il governo del Commonwealth croll\u00f2. Richard Cromwell fugg\u00ec e Carlo II pot\u00e9 trionfalmente entrare a Londra, dove venne incoronato re d'Inghilterra. Giacomo, bench\u00e9 il fratello fosse ancora giovane e avesse dimostrato di poter avere figli, era il successore designato.\nIn seguito al rientro in patria, Carlo II nomin\u00f2 il fratello duca di Albany, titolo scozzese associato a quello precedente di duca di York, inglese. Poco dopo, Giacomo caus\u00f2 uno scandalo annunciando il suo fidanzamento con Anna Hyde, figlia del primo ministro Edward Hyde, conte di Clarendon. Nel 1659, quando entrambi erano in esilio, Giacomo e Anna si erano promessi fedelt\u00e0 reciproca e il duca le aveva promesso che si sarebbero sposati. Nel 1660, lo stesso anno del ritorno in patria, Anna era rimasta incinta, ma nessuno a corte era favorevole all'unione tra il duca e la figlia del ministro. Lo stesso Clarendon, padre di Anna, aveva cercato di dissuadere la figlia dal proposito di sposare un membro della famiglia reale, il primo in linea di successione al trono. Le voci che il matrimonio fosse un piano organizzato dallo stesso Clarendon per favorire la sua famiglia si diffusero rapidamente e l'autorit\u00e0 del conte e la sua influenza presso il re cominciarono a vacillare. Nonostante questo, la coppia si spos\u00f2, prima segretamente, poi con una cerimonia ufficiale avvenuta il 3 settembre 1660.\nIl primo figlio della coppia, Carlo, nacque all'incirca due mesi dopo, ma mor\u00ec durante l'infanzia, primo di cinque bambini che avrebbero avuto la medesima sorte. Le uniche a sopravvivere furono le figlie Maria (nata il 30 aprile 1662) e Anna (nata il 6 febbraio 1665).\nIl cronista Samuel Pepys scrisse che Giacomo era molto legato ai suoi figli e che, abbandonando l'etichetta reale, si comportava con loro come \"un padre ordinario\", in contrasto con i costumi dell'epoca che imponevano, specialmente in pubblico, distacco e rigidit\u00e0.\nAnna Hyde, seriamente devota al duca suo marito, fu per Giacomo importante consigliera e spesso influenz\u00f2 le sue decisioni. Nonostante il sentimento che legava la coppia, Giacomo ebbe diverse amanti, secondo le abitudini dell'epoca, dalle quali ebbe numerosi figli illegittimi. Tra le sue amanti pi\u00f9 celebri, Arabella Churchill e Catherine Sedley.\nSuo medico reale fu sempre Edmund Dickinson.\nIncarichi politici e militari.\nDopo l'incoronazione di Carlo II, Giacomo fu confermato nel suo ruolo di Lord High Admiral, incarico affiancato da quello di governatore di Portsmouth e di Lord Warden of the Cinque Ports. Durante la seconda (1665-1667) e la terza guerra anglo-olandese (1672-1674), Giacomo fu messo al comando della flotta inglese. Gli inglesi ebbero molti scontri vittoriosi, quali quello ottenuto nella battaglia di Lowestoft, in seguito alla quale Carlo II ordin\u00f2 che Giacomo fosse tenuto lontano dalla gittata dei cannoni nemici, perch\u00e9 durante i conflitti il duca tendeva a schierarsi sempre nelle prime file. Dopo la battaglia di Medway del 1667, nella quale la flotta inglese venne intercettata e distrutta da quella olandese, Giacomo tent\u00f2 di salvaguardare le fortificazioni costiere a sud del Paese, tentando di tamponare il dilagare della potenza olandese.\nNel 1664 l'esercito inglese sottrasse agli olandesi il territorio americano dei Nuovi Paesi Bassi, che venne ribattezzato Provincia di New York, in omaggio a Giacomo, duca di York. Anche la citt\u00e0 di New Amsterdam cambi\u00f2 il nome in New York, sempre per onorare Giacomo; la postazione fortificata olandese di Fort Orange, sorta vicino al fiume Hudson, venne inoltre chiamata Albany. Nel 1683 Giacomo venne nominato governatore della Compagnia della Baia di Hudson, ma non ricopr\u00ec mai incarichi in merito a tale nomina. Ebbe un ruolo di primo piano nella direzione della Royal African Company, che si occupava della tratta degli schiavi africani.\nRestaurazione: gli ultimi anni.\nLa conversione al cattolicesimo e le seconde nozze.\nDurante il suo periodo di permanenza nei Paesi cattolici di Francia e Spagna, il duca di York si era avvicinato alla religione cattolica, partecipando, assieme alla madre Enrichetta Maria, anch'essa cattolica, a funzioni religiose. Tra il 1668 e il 1669 Giacomo aveva deciso di abbandonare l'anglicanesimo in favore di una conversione al cattolicesimo romano. Inizialmente il duca continu\u00f2 a partecipare, assieme alla moglie, alle funzioni anglicane, frequentando segretamente sacerdoti cattolici. Sino al 1676 Giacomo intrattenne relazioni di stretta amicizia principalmente con membri protestanti della corte, come il giovane duca John Churchill o il barone George Legge.\nPer bloccare definitivamente l'influenza cattolica in Inghilterra, il Parlamento inglese promosse nel 1673 un nuovo Test Act, che Carlo II dovette avallare. Questa legge fece valere su tutte le persone che ricoprivano un incarico pubblico, civile o militare, l'obbligo di fare il giuramento di supremazia e fedelt\u00e0 alla Chiesa anglicana e sottoscrivere una dichiarazione contro la transustanziazione, oltre a ricevere il sacramento anglicano entro tre mesi dall'assunzione della carica. I cattolici erano bollati come superstiziosi e idolatri. I membri della Casa reale non erano esentati dal giuramento; Giacomo prefer\u00ec quindi rifiutare di giurare rinunciando alle sue cariche militari piuttosto di abiurare il cattolicesimo. Carlo II perse cos\u00ec un valido sostegno e Giacomo dovette rendere pubblica, alla corte e al Parlamento, la sua fede religiosa.\nCarlo II si oppose fortemente alla decisione del fratello di convertirsi alla fede di Roma e cerc\u00f2 invano di convincere Giacomo a giurare, almeno formalmente, fedelt\u00e0 all'anglicanesimo. Ordin\u00f2 inoltre che le due figlie del duca di York, Maria e Anna, fossero cresciute e ricevessero l'istruzione di principesse protestanti. Intanto si era spenta Anna Hyde (1671), la fedele moglie di Giacomo; il duca decise allora di sposarsi una seconda volta e scelse una principessa cattolica italiana di quindici anni, Maria Beatrice d'Este dei duchi di Modena e Reggio (in Inghilterra sarebbe stata nota come \"Mary of Modena\"). Carlo II non si oppose alla decisione del fratello e acconsent\u00ec alle nozze. Nel 1673 Maria part\u00ec con il suo seguito alla volta di Londra; dopo una sosta a Parigi, prolungata a causa dell'opposizione del Parlamento inglese al suo ingresso nel Paese, Maria giunse nella capitale inglese dove l'attendeva il duca di York. I due si sposarono con rito cattolico il 20 settembre 1673. Il 21 novembre il vescovo di Oxford, Nathaniel Crew presiedette una breve cerimonia con rito anglicano per rendere ufficiali le nozze del duca di York. Lo scontento serpeggiante nel Parlamento e nella corte arriv\u00f2 a diffondere la notizia che la nuova duchessa di York fosse una spia del papa.\nL'Exclusion Bill e gli incarichi in Scozia.\nNel 1677, riluttante, Giacomo diede il suo consenso alle nozze tra sua figlia Maria e il principe olandese protestante Guglielmo d'Orange. In realt\u00e0 il contratto di nozze era gi\u00e0 stato firmato da Carlo II e da Guglielmo e Giacomo non pot\u00e9 fare altro che rassegnarsi all'evidenza. Intanto era divenuto chiaro che la regina consorte d'Inghilterra, Caterina di Braganza, non poteva avere figli. Carlo II non poteva quindi avere una discendenza diretta e legittima, e Giacomo era il primo in linea di successione al trono. Di l\u00ec a poco un chierico inglese, Titus Oates, dichiar\u00f2 pubblicamente che era stato organizzato un \"complotto papale\" con l'intenzione di assassinare il re e mettere al suo posto il cattolico duca di York. Tutto il regno fu percorso da una violenta scossa anti cattolica, che sfoci\u00f2 nella proposta, avanzata dal conte di Shaftesbury, ministro in carica e forte oppositore del cattolicesimo, di escludere Giacomo dalla linea di successione al trono. Contemporaneamente, alcuni membri del Parlamento proposero che la corona passasse al figlio illegittimo maggiore di Carlo II, James Scott, duca di Monmouth. Nel 1679 il Parlamento stava per approvare un \"Exclusion Bill\", una legge di esclusione e il re si risolvette a scioglierlo.\nNei due anni successivi, tra il 1680 e il 1681, vennero costituiti due nuovi Parlamenti, entrambi sciolti dopo pochissimi mesi di attivit\u00e0 per la medesima ragione. Fu in questo periodo difficile che si delinearono i due partiti inglesi moderni: il partito Whig, favorevole all'approvazione della legge di esclusione, e il partito Tory, contrario e fedele alla linea di azione conservatrice del sovrano. La questione si risolse con il prevalere della volont\u00e0 di Carlo II e dei suoi sostenitori \"tory\": la successione non fu alterata, ma il re fu costretto a esiliare Giacomo, che part\u00ec per Bruxelles.\nL'esilio fu breve, poich\u00e9 gi\u00e0 nel 1680 Giacomo era stato inviato in Scozia con il titolo di Lord High Commissioner of Scotland per mettere fine a insurrezioni contro il governo del re. Preso alloggio presso il palazzo reale di Edimburgo, Holyrood Palace, Giacomo fece le sue prime esperienze di governo. Con poteri pari a quelli del re, il duca di York per prima cosa fece approvare progetti di legge che confermavano la sua successione al trono di Scozia. In seguito promulg\u00f2 un Test Act simile a quello emanato in Inghilterra contro il cattolicesimo qualche anno prima, ma che in questo caso colpiva pesantemente la fede presbiteriana. Chi rifiutava di prestare giuramento e rimaneva fermo nella sua fede presbiteriana veniva perseguitato con crudelt\u00e0: lo stesso Giacomo assistette a terribili torture. Nel 1682, all'apice della sua popolarit\u00e0, Carlo II permise al fratello di rientrare a Londra.\nIrritato per il governo assolutistico di Carlo II, che aveva definitivamente sciolto il Parlamento e governava su modello dei re di Francia, un gruppo di parlamentari organizz\u00f2 un complotto, volto a eliminare sia Carlo II sia Giacomo per instaurare un governo di stampo cromwelliano, che prese il nome di Rye House Plot. Il piano era semplice e consisteva nell'uccidere Carlo e Giacomo appena fossero rientrati da una cavalcata fuori Londra. Ma un incendio distrusse gli alloggi di campagna del sovrano, che fece anticipatamente ritorno a corte, cogliendo di sorpresa i congiurati. Tra di essi, tutti nomi importanti nella societ\u00e0 dell'epoca, alcuni finirono giustiziati, altri rinchiusi nella Torre di Londra. Implicato nella congiura fu scoperto anche James Crofts, che venne mandato in esilio nei Paesi Bassi. Il progetto di attentato alla vita del re e del duca di York fece crescere l'ammirazione e la stima del popolo inglese verso la casa reale.\nI primi anni di regno.\nL'ascesa al trono.\nCarlo II si spense nel febbraio 1685. Poco prima, sul letto di morte, come estremo atto si era convertito al cattolicesimo. Senza una discendenza diretta, lasciava il trono a suo fratello, il duca di York. Giacomo aveva cinquantadue anni quando divenne re d'Inghilterra, Scozia e Irlanda. Ormai esperto, sia in campo militare, sia in campo politico, fu accolto con benevolenza dal Parlamento e acclamato con fervore dal popolo. L'ultimo tentativo di assassinio, il Rye House Plot, aveva confermato, accanto a quella del defunto fratello, anche la sua popolarit\u00e0.\nIl 23 aprile 1685 Giacomo venne solennemente incoronato presso l'abbazia di Westminster, in una cerimonia dalla quale erano stati eliminati gli elementi anglicani. Prese il nome di Giacomo II come re d'Inghilterra e Irlanda, di Giacomo VII come re di Scozia. Nel maggio, il nuovo Parlamento si dimostr\u00f2 favorevole al sovrano, confermando a Giacomo la stessa rendita che riceveva il suo predecessore; in cambio il re, dopo aver promesso di governare secondo le leggi dello Stato e di confermare la libert\u00e0 della Chiesa anglicana, mantenne numerosi ministri e parlamentari nei loro ruoli, con l'eccezione del conte di Clarendon, del conte di Rochester e del marchese di Halifax. Il consigliere pi\u00f9 fidato del re divenne il conte di Sunderland, che era stato uno dei principali esponenti del partito dell'Esclusione.\nLe ribellioni.\nBen presto Giacomo II si vide costretto ad affrontare una ribellione che divenne nota con il nome di ribellione di Monmouth. I membri del partito Whig che avevano organizzato la congiura per assassinare re Carlo e Giacomo erano stati in larga parte esiliati nei Paesi Bassi. Tra loro i due personaggi di maggiore rilievo erano James Scott, duca di Monmouth, figlio illegittimo di Carlo II, e Archibald Campbell, conte di Argyll. Tuttavia questo gruppo era disomogeneo e male organizzato; quando Giacomo divenne re pensarono fosse giunto il momento adatto per colpire, ma impiegarono sei mesi a organizzare le loro forze. Alla fine decisero che l'attacco si sarebbe diviso in due parti: una, comandata da Argyll, sarebbe sbarcata in Scozia, dove il conte poteva contare su una vasta clientela e sull'appoggio del clan Campbell; l'altra, guidata da Monmouth, avrebbe invece incominciato la sua marcia su Londra dalla zona occidentale del regno. La spedizione di Argyll ebbe vita breve: il conte fu catturato presso il piccolo villaggio scozzese di Inchinnan il 18 giugno 1685; portato prigioniero presso Edimburgo, venne condannato a morte per tradimento il 30 giugno.\nMonmouth invece sbarc\u00f2 nella citt\u00e0 puritana di Lyme l'11 giugno. Reclut\u00f2 in fretta oltre quattromila uomini tra artigiani e contadini e qualche giorno dopo si proclam\u00f2 re. L'esercito del duca si mise in marcia, finch\u00e9 non giunse in vista dell'esercito regio, composto principalmente da milizie locali mercenarie guidate da John Churchill e dal duca di Grafton. Il 6 luglio, di notte, Monmouth diede alle truppe l'ordine di attaccare a sorpresa. Nello scontro che segu\u00ec, la battaglia di Sedgemoor, le truppe di Giacomo II respinsero senza difficolt\u00e0 l'assalto dei ribelli e riuscirono persino a catturare il duca di Monmouth, che fu portato a Londra dove supplic\u00f2 vanamente lo zio di risparmiargli la vita. Giacomo II conferm\u00f2 la condanna a morte per tradimento del duca, che venne giustiziato il 15 luglio all'interno della Torre di Londra. Molti dei suoi seguaci, catturati in seguito alla battaglia, furono affidati al giudizio di George Jeffreys, sommo giudice noto per la severit\u00e0 delle sue condanne. Oltre trecento sostenitori di Monmouth vennero giustiziati e circa cento furono deportati nelle Indie occidentali.\nGli ultimi anni di regno.\nLa politica religiosa.\nPer proteggersi da ulteriori ribellioni, Giacomo istitu\u00ec un esercito permanente. Questo caus\u00f2 numerose polemiche, non solo per le tribolazioni che i soldati arrecavano alla popolazione civile nelle citt\u00e0, ma anche perch\u00e9 era contro la tradizione inglese mantenere un esercito in tempo di pace. Inoltre, credendo di essersi assicurato il favore del Parlamento con la brillante repressione delle rivolte, chiese che venisse abrogato il Test Act che impediva libert\u00e0 religiosa; il Parlamento rifiut\u00f2 l'abrogazione e chiese anzi l'applicazione della legge. Giacomo II decise cos\u00ec di trasformare il suo governo: nel Consiglio della Corona vennero ammessi ministri cattolici, cos\u00ec come nelle magistrature e nell'esercito e il Parlamento non venne pi\u00f9 riunito. Nel 1686 duecentocinquanta giudici di pace vennero sostituiti con giudici cattolici. Inoltre Giacomo fece aprire seminari a Londra, invi\u00f2 un ambasciatore presso la Santa Sede e accolse il nunzio pontificio Ferdinando d'Adda. Poco dopo il re si occup\u00f2 anche delle universit\u00e0: a Cambridge e a Oxford vennero introdotti rettori cattolici, cos\u00ec come nel Magdalen College, presso Oxford, dove venne fatto anche dimettere l'intero senato accademico.\nQuando comprese che il maggiore ostacolo alla diffusione del cattolicesimo era la Chiesa anglicana, Giacomo II cerc\u00f2 di placare il malcontento dei vescovi anglicani, che rifiutarono tuttavia di seguire le indicazioni del re; Giacomo cre\u00f2 cos\u00ec una Commissione per le Cause ecclesiastiche, che avrebbe dovuto verificare l'operato di sacerdoti e vescovi anglicani. Il re aveva intanto stretto amicizia con William Penn, il quacchero fondatore della colonia della Pennsylvania, nel Nord America. Esponente di una fede religiosa osteggiata e perseguitata quanto il cattolicesimo, Penn spinse Giacomo a promulgare una \"Dichiarazione di Indulgenza\", con la quale si proclamava la libert\u00e0 religiosa nel regno.\nLa nascita di un erede e le prime difficolt\u00e0.\nLa cooperazione fra dissidenti, quaccheri e cattolici provoc\u00f2 numerose critiche. Giacomo quindi, per tranquillizzare i protestanti, cerc\u00f2 l'approvazione della sua politica da parte della figlia Maria e del genero Guglielmo d'Orange. Entrambi si schierarono contro le decisioni del re: Guglielmo non approv\u00f2 n\u00e9 la Dichiarazione di Indulgenza, che avvantaggiava i cattolici pi\u00f9 che equipararli agli anglicani, n\u00e9 la facolt\u00e0 di sospensione delle leggi da parte di Giacomo.\nFu in questo clima di tensione che la regina Maria dichiar\u00f2 di essere incinta. La nascita di un figlio maschio, che avrebbe ricevuto un'educazione cattolica, avrebbe assicurato una discendenza cattolica a Giacomo II; forte di questa convinzione, il re riafferm\u00f2 ufficialmente la Dichiarazione di Indulgenza e impose che venisse letta durante le celebrazioni della messa. I vescovi anglicani si rifiutarono di sottostare al volere reale e presentarono una petizione contro il re perch\u00e9 l'ordine venisse annullato. Giacomo fece arrestare i sette vescovi che lo avevano sfidato e li mise sotto processo. Ma la giuria londinese decise di assolvere i vescovi, che furono velocemente prosciolti.\nTuttavia, di l\u00ec a poco venne alla luce il figlio del re, un maschio. Il nuovo principe di Galles prese il nome di Giacomo Francesco Edoardo Stuart. L'impressione per la nascita dell'erede al trono fu grande; Guglielmo e Maria perdevano la loro precedenza nella linea di successione in favore del neonato principe. Tuttavia non si era sicuri della veridicit\u00e0 della nascita del principe; c'era infatti chi sosteneva che il bambino fosse nato morto e che fosse stato sostituito da un altro.\nIl 30 giugno 1688 un gruppo di sette personalit\u00e0 di spicco inglesi, noto come il gruppo dei Sette Immortali, chiese a Guglielmo d'Orange di recarsi a Londra per verificare l'effettivo funzionamento delle libert\u00e0 civili inglesi e per indagare sulla nascita del principe di Galles, che lo escludeva dalla successione al trono. Costantemente informato sulle condizioni dell'esercito e della flotta inglesi dai Sette Immortali all'insaputa di Giacomo II, Guglielmo si decise a radunare un esercito per invadere l'Inghilterra.\nLa Gloriosa Rivoluzione.\nNel settembre 1688 divenne chiaro che Guglielmo si stava preparando per un'invasione dell'Inghilterra. Per evitare questo, Giacomo II prese repentine decisioni: il vescovo di Londra pot\u00e9 riprendere il posto, i protestanti nel Magdalen College furono riammessi e la commissione per le Cause ecclesiastiche venne sciolta. Contemporaneamente tutti i magistrati anglicani licenziati riottennero i loro posti e il re rinunci\u00f2 alla creazione di un nuovo Parlamento composto esclusivamente di suoi sostenitori. Il nuovo cambio di ruoli nelle amministrazioni contribu\u00ec a gettare il Paese nel caos. Nel frattempo fu diffusa in Inghilterra una dichiarazione, firmata da Guglielmo d'Orange, che avvertiva il popolo inglese dell'\"invito\" che aveva ricevuto affinch\u00e9 mantenesse il Paese libero e confermasse la religione ufficiale.\nTutto era pronto per l'invasione: Guglielmo aveva a disposizione ventimila soldati, cinquemila cavalli e altrettanti pezzi di artiglieria. Giacomo qualche mese prima aveva declinato l'invito di suo cugino Luigi XIV di schierare la flotta francese nei mari inglesi in modo da difenderli dalle navi olandesi e ora poteva contare solo sulla flotta inglese, comandata dall'ammiraglio Dartmouth. Le cattive condizioni del mare fecero pensare all'ammiraglio che era inutile far uscire le navi dai porti, vista l'impossibilit\u00e0 di uno sbarco olandese sulle coste inglesi. La flotta olandese, che non aveva scelto un punto preciso dove sbarcare l'esercito, arriv\u00f2 cos\u00ec indisturbata presso Torbay, nel Devon, il 5 novembre 1688.\nGiacomo cominci\u00f2 a far muovere il suo esercito, che contava oltre venticinquemila regolari e altrettanti miliziani. L'accampamento olandese era presso la citt\u00e0 di Exeter, quello inglese nella vicina Salisbury; una battaglia campale sembrava ormai certa. All'ultimo momento per\u00f2 il generale dell'esercito di Giacomo, John Churchill, pass\u00f2 dalla parte del nemico e, quando raggiunse l'accampamento contro il consiglio della corte, il re si mostr\u00f2 indeciso e, scosso da violente epistassi e dall'insonnia, diede ordine di ritirare l'esercito, che non riteneva in grado di affrontare le truppe avversarie. Tornato a Londra, Giacomo apprese che la figlia Anna lo aveva tradito e si era messa a capo dei gruppi di rivoltosi che avevano acquistato il controllo di tutte le maggiori citt\u00e0 delle Midlands. Sconfitto e tradito dai suoi stessi figli, invi\u00f2 ambasciatori presso Guglielmo per trattare la pace.\nPoco tempo dopo l'arrivo degli ambasciatori reali presso il campo di Guglielmo giunse anche la notizia che Giacomo II aveva lasciato Londra. Dopo essersi assicurato della partenza della regina e del principe di Galles, grazie all'intervento del diplomatico italiano Francesco Terriesi, cui il re affid\u00f2 anche le sue memorie manoscritte, l'11 dicembre gett\u00f2 il sigillo reale nel Tamigi e fugg\u00ec verso il Kent. Poco dopo venne catturato da un gruppo di pescatori e, riconosciuto, venne riportato a Londra, accolto festosamente dalla citt\u00e0. Guglielmo, conscio ormai del suo potere, invi\u00f2 delle truppe fidate affinch\u00e9 arrestassero Giacomo e lo portassero fuori Londra; il piano fall\u00ec, perch\u00e9 il re riusc\u00ec per una seconda volta a fuggire e a raggiungere la nave francese che lo attendeva per portarlo in salvo a Parigi.\nGuglielmo convoc\u00f2 una \"Convenzione parlamentare\" (\"Convention Parliament\") per decidere come considerare la fuga del re, che si riun\u00ec il 22 gennaio 1689. Mentre il parlamento si rifiutava di deporlo, i membri della Convenzione dichiararono che, essendo Giacomo fuggito in Francia, aveva a tutti gli effetti abdicato, e dunque il trono era rimasto vacante. Secondo lo storico inglese Paul Langford, in questo modo la Convenzione manifest\u00f2 il palese desiderio di \"legittimare ci\u00f2 che era manifestamente illegittimo\". I \"tory\" avrebbero preferito che Maria sedesse da sola sul trono o che un reggente esercitasse l'effettivo potere in nome del re deposto. Ma il \"salvatore protestante\" era disposto ad accettare il potere solo come re di pieno diritto, come in effetti avvenne. Maria, la figlia di Giacomo, fu dichiarata regina; ella avrebbe regnato assieme al marito Guglielmo, anche lui proclamato re e sovrano, non semplice principe consorte. L'11 aprile 1689 anche il parlamento scozzese dichiar\u00f2 che Giacomo aveva rinunciato al trono. La Convenzione parlamentare promulg\u00f2 la \"Declaration of Right\" (Dichiarazione dei diritti) il 12 febbraio 1689, la quale accusava Giacomo di abuso di potere e introdusse molte limitazioni all'autorit\u00e0 reale. La \"Dichiarazione\" costitu\u00ec la base per il Bill of Rights, entrato in vigore qualche mese dopo. Quest'ultimo dichiarava anche che, da quel momento in poi, nessun cattolico avrebbe potuto salire sul trono inglese e neppure sposare un monarca inglese.\nGli ultimi anni.\nLa guerra in Irlanda.\nGiacomo venne accolto a Parigi da Luigi XIV, che gli destin\u00f2 come residenza il palazzo di Saint-Germain-en-Laye. Allo stesso tempo rifiut\u00f2 di riconoscere Guglielmo III come re d'Inghilterra e radun\u00f2 un esercito per restituire al cugino il regno inglese. Nel marzo 1689 Giacomo II sbarc\u00f2 in Irlanda, che non aveva mai smesso di considerarlo il legittimo sovrano, alla testa di un esercito francese, e poco dopo il suo insediamento a Dublino arriv\u00f2 a controllare quasi interamente l'isola. La prima controffensiva inglese si risolse in un disastro: le ultime roccaforti inglesi vennero catturate e i tentativi di sbarco dell'esercito vennero impediti. Tuttavia, nel giugno 1690 Guglielmo riusc\u00ec a sbarcare con un esercito di quindicimila uomini presso Belfast. Subito si diresse verso l'esercito di Giacomo, stanziato sul fiume Boyne. Il 1\u00ba luglio ebbe luogo la battaglia del Boyne, che si risolse in una vittoria per gli inglesi. Giacomo e lo stato maggiore francese fuggirono a Dublino per imbarcarsi poco dopo verso la Francia. Questo fu l'ultimo tentativo di Giacomo di riappropriarsi del trono.\nIl ritorno in esilio.\nStabilitosi definitivamente a Saint-Germain, Giacomo si comport\u00f2 come un signore aristocratico, mantenendo una corte e ricevendo un vitalizio annuale di 50.000 lire da parte di Luigi XIV. L'ultima gioia del re fu la nascita di un'altra figlia, Luisa Maria Teresa nel 1692. Il re francese organizz\u00f2 un tentativo di riportarlo sul trono, che contemplava l'assassinio di Guglielmo III, nel 1696, ma il complotto fall\u00ec. Nello stesso anno, l'offerta di Luigi di fare eleggere Giacomo come re di Polonia venne respinta, poich\u00e9 Giacomo temeva che l'accettazione della corona polacca potesse precludergli ogni possibilit\u00e0 di ritorno sul trono d'Inghilterra. In seguito Luigi cess\u00f2 di offrire assistenza a Giacomo; la sua decisione venne formalizzata dal Trattato di Ryswick nel 1697. \nDurante i suoi ultimi anni, Giacomo visse come un austero penitente; l'amicizia dell'abate di Ranc\u00e9 lo condusse sui sentieri della virt\u00f9, producendo in lui un cambiamento profondo: l'orrore delle colpe passate lo spinse ad atti di estremo rigore verso s\u00e9 stesso, quali l'imporsi continui digiuni. Nel 2012 venne scoperto il ciborio personale di Re Giacomo II, risalente al 1695 circa, con una mappa celeste ricavata dalla Uranografia (Prodromus Astronomiae) del polacco Johannes Hevelius, pubblicata nel 1690. Il globo, in oro ed argento, raffigura Pegaso con uno speciale messaggio facente riferimento ad Acrisius ed un leone sedente-rampante quale polena della costellazione dell\u2019Arca di No\u00e8, in luogo dell\u2019orso.\nGiacomo II si spense per una emorragia cerebrale nel 1701 a Saint-Germain-en-Laye, dove venne sepolto.\nSuccessione.\nLa figlia minore di Giacomo, Anna, succedette al trono quando Guglielmo III mor\u00ec nel 1702. Infatti Maria II era morta nel 1694. Un atto del Parlamento del 1701 stabil\u00ec che, qualora la linea di successione definita nella Dichiarazione dei Diritti si fosse esaurita, la corona sarebbe andata a una cugina tedesca, Sofia, elettrice di Hannover, e ai suoi eredi protestanti. Cos\u00ec, quando Anna mor\u00ec nel 1714, meno di due mesi dopo la morte di Sofia, la corona pass\u00f2 a Giorgio I, figlio di Sofia, nuovo elettore di Hannover e secondo cugino di Anna.\nIl figlio di Giacomo II, Giacomo Francesco Edoardo Stuart, noto ai suoi partigiani come \"Giacomo III e VIII\" e ai suoi avversari come \"il Vecchio Pretendente\", sostenne a sua volta la causa giacobita. Si pose a capo di un'insurrezione in Scozia nel 1715, poco dopo l'ascesa al trono di Giorgio I, ma venne sconfitto. Successivi tentativi d'insurrezione vennero repressi allo stesso modo; la rivolta del 1745 capeggiata da Carlo Edoardo Stuart fu l'ultimo serio tentativo di riportare gli Stuart sul trono.\nA Giacomo Francesco Edoardo, morto nel 1766, successe il figlio maggiore Carlo Edoardo Stuart, chiamato dai suoi partigiani \"Carlo III\" o \"Bonnie Prince Charlie\" e dagli avversari \"il Giovane Pretendente\". A Carlo successe poi il fratello minore Enrico Benedetto Stuart, cardinale della Chiesa cattolica.\nDiscendenza legittima e illegittima.\nNel 1660, Giacomo, duca di York, spos\u00f2 la figlia del conte di Clarendon, Anna Hyde, dalla quale ebbe i seguenti figli:\nAlla morte di Anna Hyde, Giacomo prese in moglie Maria Beatrice d'Este, principessa italiana cattolica, dalla quale ebbe i seguenti figli:\nOltre alle unioni matrimoniali, Giacomo ebbe numerose amanti. Da Arabella Churchill, sorella del duca di Marlborough, ebbe i seguenti figli illegittimi:\nAltra amante di Giacomo fu Catherine Sedley, dalla quale ebbe due figli:"}
{"id": "103217", "revid": "1305772", "url": "https://it.wikipedia.org/wiki?curid=103217", "title": "Chiesa cristiana", "text": ""}
{"id": "103219", "revid": "2231807", "url": "https://it.wikipedia.org/wiki?curid=103219", "title": "F\u00ebdor Dostoevskij", "text": "\u00c8 considerato, insieme a Tolstoj, uno dei pi\u00f9 grandi romanzieri e pensatori russi di tutti i tempi. A lui \u00e8 intitolato il cratere Dostoevskij sulla superficie di Mercurio.\nBiografia.\nI primi anni.\nF\u00ebdor, secondo di otto figli, nasce a Mosca nel 1821 da Michail Andreevi\u010d Dostoevskij, un medico militare russo, figlio di un arciprete ortodosso discendente da una nobile famiglia, dal carattere stravagante e dispotico che alleva il ragazzo in un clima autoritario. La madre, Marija F\u00ebdorovna Ne\u010daeva, proveniva da una famiglia di ricchi e prosperi commercianti russi; dal carattere allegro e semplice, amava la musica ed era molto religiosa. Sar\u00e0 lei a insegnare a leggere al figlio facendogli conoscere Aleksandr Sergeevi\u010d Pu\u0161kin, Vasilij Andreevi\u010d \u017dukovskij e la Bibbia. A F\u00ebdor succederanno altri sei figli: le quattro sorelle Varvara, Ljubov', Vera e Aleksandra Dostoevskaja e i due fratelli Andrej e Nikolaj.\nNel 1828 il padre Michail Andreevi\u010d \u00e8 iscritto con i figli nell'albo d'oro della nobilt\u00e0 moscovita. Nel 1831 F\u00ebdor si trasferisce con la famiglia a Darovoe nel governatorato di Tula dove il padre ha comprato un vasto terreno. Nel 1834, insieme al fratello Michail, entra nel convitto privato di L.I. \u010cermak, a Mosca. Nel febbraio del 1837 la madre, da tempo ammalata di tisi, muore e il giovane viene trasferito col fratello a San Pietroburgo entrando nel convitto preparatorio del capitano K. F. Kostomarov per sostenere gli esami d'ammissione all'istituto d'ingegneria. Il 16 gennaio 1838 entra alla Scuola Superiore del genio militare di San Pietroburgo, dove studia ingegneria militare, frequentandola per\u00f2 controvoglia essendo i suoi interessi gi\u00e0 orientati verso la letteratura.\nL'8 giugno 1839 il padre, che si era dato al bere e maltrattava i propri contadini, viene ucciso probabilmente dagli stessi. Alla notizia della morte del padre, F\u00ebdor, all'et\u00e0 di 17 anni, ebbe il suo primo attacco di epilessia. Le crisi epilettiche lo perseguiteranno per tutta la vita. Nell'agosto 1841 viene ammesso al corso per ufficiali e l'anno seguente viene promosso sottotenente. L'estate successiva entra in servizio effettivo presso il comando del Genio di San Pietroburgo. Sono anni d'indigenza. Per sbarcare il lunario, di notte traduce l\"'Eug\u00e9nie Grandet\" di Honor\u00e9 de Balzac ed il \"Don Carlos\" di Friedrich Schiller. Ma per opposte tendenze, elemosina e dissolutezza, il denaro non gli basta mai. \nIl 12 agosto 1843 F\u00ebdor si diploma, ma nell'agosto 1844 d\u00e0 le dimissioni, lascia il servizio militare e rinuncia alla carriera che il titolo gli offre. Lottando contro la povert\u00e0 e la salute cagionevole, comincia a scrivere il suo primo libro, \"Povera gente\" (\"Bednye Ljudi\"), che vede la luce nel 1846 e ha gli elogi di critici come Belinskij e Nekrasov. In questo primo lavoro, lo scrittore rivela uno dei temi maggiori della produzione successiva: la sofferenza per l'uomo socialmente degradato e incompreso.\nNell'estate Dostoevskij inizia a scrivere il suo secondo romanzo, \"Il sosia\" (\"Dvojnik\"), storia di uno sdoppiamento psichico che non ha per\u00f2 il consenso del primo romanzo, e a novembre, in una sola notte, scrive \"Romanzo in nove lettere\" (\"Roman v devjati pisem)\". Vedono successivamente la luce alcuni racconti su varie riviste, tra i quali i romanzi brevi \"Le notti bianche\" (\"Belye no\u010di\") e \"Neto\u010dka Nezvanova\".\nL'arresto, la condanna e la grazia.\nIl 23 aprile 1849 viene arrestato per partecipazione a societ\u00e0 segreta con scopi sovversivi e imprigionato nella fortezza di Pietro e Paolo. In realt\u00e0 ha s\u00ec partecipato a tali riunioni, ma come incuriosito uditore, non come attivista. Il 16 novembre dello stesso anno, insieme ad altri venti imputati viene condannato alla pena capitale tramite fucilazione, ma incredibilmente il 19 dicembre lo zar Nicola I commuta la condanna a morte in lavori forzati a tempo indeterminato. La revoca della pena capitale, gi\u00e0 decisa da giorni, viene comunicata allo scrittore solo quando \u00e8 gi\u00e0 sul patibolo, il 22 dicembre. In una lettera al fratello, scritta lo stesso giorno, lo scrittore rivela che \u00abci hanno fatto baciare la croce, hanno spezzato sopra la testa le spade e ci hanno fatto la toeletta del condannato (camicie bianche). (\u2026) Mi sei tornato in mente tu, fratello, e i tuoi cari; nell'ultimo istante tu, soltanto tu, eri nei miei pensieri, e l\u00ec ho capito quanto ti voglio bene, fratello mio caro!\u00bb. L'avvenimento lo segner\u00e0 molto, come ci testimoniano le riflessioni sulla pena di morte (alla quale Dostoevskij si dichiarer\u00e0 fermamente contrario) in \"Delitto e castigo\" e ne \"L'idiota\", scritto a Firenze.\nIl trauma della mancata fucilazione si assocer\u00e0 alle prime ricorrenti crisi di epilessia (una forma ereditaria di epilessia del lobo temporale che gi\u00e0 lo aveva colpito nel 1839) che segneranno la sua esistenza, e di questo dramma si trover\u00e0 traccia in alcuni romanzi, quali \"L'idiota\" nella figura del principe My\u0161kin.\nSempre nello stesso romanzo:\nIn modo simile Dostoevskij scrive anche in \"Delitto e castigo\", sempre sulla pena di morte:\nNe \"L'idiota\" (dove afferma \"che importa se \u00e8 una malattia?\") e nelle lettere egli descrive anche gli attacchi di epilessia che lo colpirono la prima volta durante la prigionia, con le relative sensazioni (aura, allucinazioni) come un'esperienza mistica che gli cambi\u00f2 la vita:\nGraziato della vita, il 24 dicembre viene deportato in Siberia, giungendo l'11 gennaio 1850 a Tobol'sk per poi essere rinchiuso il 17 gennaio nella fortezza di Omsk. Dalla drammatica esperienza della reclusione matura una delle opere pi\u00f9 crude e sconvolgenti di Dostoevskij, \"Memorie dalla casa dei morti\", in cui varie umanit\u00e0 degradate vengono descritte come personificazioni delle pi\u00f9 turpi abiezioni morali, pur senza che manchi nell'autore una vena di speranza. Anche i due capitoli dell'epilogo di \"Delitto e castigo\" si svolgono in una fortezza sul fiume Irty\u0161, identificabile con Omsk. Per quattro anni il suo ristretto universo sar\u00e0 delimitato da un recinto di millecinquecento pali di quercia, lavorando alabastro, trasportando tegole e spalando neve, attorniato dalla peggior risma d'individui. \u00ab\u00c8 gente rozza, esasperata e incattivita. Il loro odio per noi nobili va oltre ogni immaginazione, e perci\u00f2 hanno accolto noi nobili con ostilit\u00e0 e un sottile piacere per la nostra disgrazia. (\u2026) 150 nemici che non si stancavano di perseguitarci, anzi per loro era un godimento, un divertimento.\u00bb Gli \u00e8 concesso un solo libro, la Bibbia ed i soli amici sono un'aquila ferita ed un cane tignoso.\nNel febbraio del 1854 Dostoevskij \u00e8 liberato dalla galera per buona condotta, ma la sua salute rester\u00e0 irrimediabilmente compromessa. Dovr\u00e0 scontare il resto della pena, un paio d'anni, servendo nell'esercito come soldato semplice nel 7\u00ba battaglione siberiano, di stanza nella citt\u00e0 di Semipalatinsk vicino al confine cinese. In questo periodo gli \u00e8 vietata ogni pubblicazione e gli sono di grande supporto morale i libri inviatigli clandestinamente dal fratello Michail, tra cui i romanzi di Dumas e la \"Critica della ragion pura\" di Kant. Nel 1857 sposa Marija Isaeva, una donna dal carattere vivace, sognatore e impressionabile, vedova trentatreenne di un alcolista e madre di un bambino di nome Pavel.\nIl ritorno nella Russia europea.\nIl 18 marzo 1859, congedato dall'esercito, lo scrittore ottiene il permesso di rientrare nella Russia europea stabilendosi a Tver', il capoluogo pi\u00f9 vicino a San Pietroburgo poich\u00e9 l'ingresso nella capitale non gli \u00e8 ancora concesso. Prepara alacremente insieme al fratello Michail una riedizione delle sue opere precedenti (escluso \"Il sosia\", che medita di riscrivere) e lavora alle sue memorie sul bagno penale: queste verranno terminate fra il 1860 e il 1861 e pubblicate fra il 1861 e il 1862 con il titolo \"Memorie dalla casa dei morti\".\nNel 1861 scrive \"Umiliati e offesi\" - che non ebbe un gran successo, a differenza delle \"Memorie dalla casa dei morti\" - e ripristina i suoi rapporti con l'intelligentia pietroburghese facendo amicizia con due critici gi\u00e0 affermati, Apollon Aleksandrovi\u010d Grigor'ev e Nikolaj Strachov. Insieme al fratello fonda la rivista \"Vremja\" (\"Il tempo\") che si annuncia come espressione dell'\"idea russa\", ovvero della necessit\u00e0 di riavvicinare l'intellighenzia alle sue radici nazional-popolari (al suo \"humus\" come usa dire lo scrittore) e si contrappone apertamente alle correnti occidentaliste e radicali, sostenute, tra gli altri, da Turgenev. Su questa rivista Dostoevskij pubblica \"Memorie dalla casa dei morti\" e \"Umiliati e offesi\" nel 1861, \"Un brutto aneddoto\" nel 1862 e \"Note invernali su impressioni estive\" nel 1863.\nIl 21 marzo 1864, diretta dai due fratelli, esce la rivista \"Epocha\", su cui F\u00ebdor pubblicher\u00e0 le \"Memorie dal sottosuolo\". Nello stesso anno, il 15 aprile gli muore la prima moglie e, poco dopo, il 10 luglio il fratello Michail, che gli lascia enormi debiti da pagare. L'anno successivo compie un viaggio in Europa, dove, cercando di risolvere le proprie difficolt\u00e0 economiche, gioca disperatamente alla roulette, col risultato di peggiorare ulteriormente la sua condizione finanziaria. Cerca di sposare la sua intima amica Apollinarija Suslova, che per\u00f2 lo rifiuta.\nI grandi capolavori.\nNel 1866 inizia la pubblicazione, a puntate, del romanzo \"Delitto e castigo\". Conosce una giovane e bravissima stenografa, Anna Grigor'evna Snitkina, grazie alla quale riesce a dare alle stampe, nello stesso anno, \"Il giocatore\", opera in cui Dostoevskij racconta le disavventure di alcuni personaggi presi dal vizio della roulette. Nel 1867, sposa Anna a San Pietroburgo e parte con lei per un nuovo viaggio in Europa, dove frequenta i casin\u00f2 tedeschi, giocando d'azzardo pesantemente e perdendo tutto il suo denaro. \u00abAnja cara, amica mia, moglie mia, perdonami, non chiamarmi mascalzone! Ho compiuto un misfatto, ho perso tutto, tutto fino all'ultimo kreuzer, ieri ho ricevuto il denaro e ieri l'ho perso.\u00bb Di passaggio a Firenze, comincia a scrivere \"L'idiota\".\nNel 1868 nasce la figlia Sonja, che vive solo tre mesi. Il dramma della morte dei bambini \u00e8, non a caso, uno dei temi trattati nel romanzo \"L'idiota\", portato a termine lo stesso anno. Nel 1869 nasce la seconda figlia, Ljubov' (in russo, \"amore\", da adulta nota anche come Aim\u00e9e) e pubblica il romanzo breve \"L'eterno marito\".\nNel 1870 lavora intensamente al romanzo \"I demoni\", con cui l'autore sembra rinnegare definitivamente il proprio passato di libero pensatore nichilista. L'anno successivo nasce il terzo figlio, F\u00ebdor, e Dostoevskij rinuncia una volta per tutte al vizio del gioco e, grazie agli introiti derivatigli dalla pubblicazione dei \"Demoni\", pu\u00f2 tornare a San Pietroburgo e affrontare i suoi creditori. Stringe amicizia con Konstantin Pobedonoscev - uno degli intellettuali pi\u00f9 influenti e pi\u00f9 conservatori di Russia - che di l\u00ec a qualche anno diventer\u00e0 procuratore del Santo Sinodo e scomunicher\u00e0 Lev Tolstoj.\nNello stesso anno Dostoevskij assume la direzione della rivista conservatrice \"Gra\u017edanin\" (\"Il cittadino\"), dove inizia a pubblicare dal 1873 il \"Diario di uno scrittore\", una serie di articoli d'attualit\u00e0 nei quali emerger\u00e0 anche un certo antigiudaismo dell'autore. Dostoevskij, come dichiarer\u00e0 nel suo articolo \"Il problema ebraico\" (marzo 1877), in risposta a un attacco da parte di un corrispondente ebreo, affermer\u00e0 per\u00f2 di non essere un antisemita razziale, e che egli non odiava \u00abl'ebreo come popolo ma gli ebrei d'alto rango, i Re delle borse, i padroni delle banche, che influenzavano la politica internazionale; e gli ebrei usurai, gli sfruttatori delle popolazioni autoctone\u00bb, citando gli esempi dei neri d'America e della popolazione lituana. Anche nel romanzo \"L\u2019adolescente\", scritto in questi anni, il protagonista si lascia andare a sfoghi antisemiti: \u00abChe immoralit\u00e0 c'\u00e8 nel fatto che una massa di zampe ebree, sporche e nocive, questi milioni finiscano nelle mani di un solitario deciso e ragionevole che volge sul mondo uno sguardo penetrante?\u00bb. L'adolescente Arkadij cerca nell'arricchimento la sua personale via per la libert\u00e0 dello spirito.\nIn questi anni stringe amicizia con il filosofo Vladimir Solov'\u00ebv. Nel 1875 nasce il figlio Aleksej, che morir\u00e0 prematuramente il 16 maggio 1878 in seguito a un attacco di epilessia, la stessa malattia di cui soffriva il padre. Sempre nel 1878 \u00e8 eletto membro dell'Accademia delle Scienze di Russia nella sezione lingua e letteratura.\nNel 1879 viene invitato a partecipare al Congresso letterario internazionale a Londra e in sua assenza, su proposta di Victor Hugo, eletto membro del Comitato d'onore. Vive, ormai in condizioni agiate, fra Staraja Russa e San Pietroburgo. Nello stesso anno gli viene diagnosticato un enfisema polmonare.\nI fratelli Karamazov e la morte.\nNel gennaio del 1879 inizia sulla rivista \u00abRusskij vestnik\u00bb la pubblicazione de \"I fratelli Karamazov\", il suo canto del cigno, il suo romanzo pi\u00f9 voluminoso e forse pi\u00f9 ricco di drammaticit\u00e0 e di profonda moralit\u00e0. Immediatamente il romanzo fu accolto con enorme favore. La stesura continu\u00f2 tuttavia con lunghe pause. A causa del peggiorare delle sue condizioni di salute nell'estate dello stesso anno si reca a Ems per curarsi.\nDurante le celebrazioni in onore di Pu\u0161kin nel giugno del 1880, legge un discorso composto per l'occasione, che viene accolto entusiasticamente dal pubblico e, nei giorni successivi, dalla stampa. Il numero speciale del \"Diario di uno scrittore\" contenente il discorso vende quindicimila copie.\nIn autunno termina \"I fratelli Karamazov\", e a dicembre esce in 3000 copie l'edizione in volume. In pochi giorni met\u00e0 della tiratura \u00e8 venduta. Nelle intenzioni dell'autore avrebbe dovuto far seguito un altro romanzo in cui il minore dei fratelli Karamazov, Al\u00eb\u0161a, sarebbe cresciuto d'et\u00e0. Ma per Dostoevskij diventa sempre pi\u00f9 difficoltoso dedicarsi al lavoro intellettuale.\nMuore improvvisamente, in seguito a un repentino aggravarsi del suo enfisema, il 28 gennaio 1881 a San Pietroburgo, nello stesso appartamento dove ora si trova il museo di San Pietroburgo a lui dedicato. Prima di morire, Dostoevskij vuole salutare i suoi figli e chiede che la parabola del figliol prodigo venga letta ai bambini nel loro futuro percorso educativo. Il significato profondo di quest'ultima richiesta \u00e8 cos\u00ec spiegato da Joseph Frank:\nLa moglie Anna testimonia di aver consegnato a F\u00ebdor (che ne aveva fatto richiesta), nello stesso mattino del decesso, il Vangelo di Tobol'sk che aveva sempre tenuto con s\u00e9; F\u00ebdor lo apre a caso e fa leggere la moglie:\nA queste parole F\u00ebdor commenta:\nIl 12 febbraio gli vengono tributate esequie solenni e viene sepolto nel Cimitero Tichvin del Monastero di Aleksandr Nevskij.\nNel 1884 esce la prima edizione postuma delle sue opere complete in quattordici volumi.\nFama, contraddizioni e pensiero.\nLe opere che lo hanno reso maggiormente famoso sono \"Memorie dal sottosuolo\", \"Delitto e castigo\", \"L'idiota\", \"I demoni\" e \"I fratelli Karamazov\", e viene considerato un esponente dell'esistenzialismo e dello psicologismo. Egli fu un uomo e un intellettuale spesso contraddittorio. Identificato dapprima come voce della corrente nichilista-populista, Dostoevskij capeggi\u00f2 poi le file degli intellettuali russi pi\u00f9 conservatori di fine Ottocento. Nelle \"Memorie dalla casa dei morti\" (1859-1862) fanno capolino i grandi valori della tolleranza religiosa, della libert\u00e0 dalle prigionie materiali e morali, della indulgenza verso i \"malfattori\", cio\u00e8 verso coloro che, pur essendosi macchiati di crimini contro la legge, sono in definitiva solamente persone pi\u00f9 sfortunate e pi\u00f9 infelici, e quindi pi\u00f9 amate da Dio, che vuole la salvezza del peccatore e non la sua condanna. Tutto \u00e8 dunque proiettato verso \"la libert\u00e0, una nuova vita, la resurrezione dei morti...\". \nA distanza di vent'anni dalle \"Memorie\", alcuni di questi aspetti caratterizzanti del pensiero del giovane e progressista Dostoevskij si rovesceranno completamente nelle riflessioni severe e conservatrici del \"Diario di uno scrittore\" (1873-1881), ossia gli articoli scritti sul \"Cittadino\" di intonazione nazionalista e slavofila, e nelle sue pagine di riflessione, dove attacca gli usurai ebrei, difende la Chiesa ortodossa russa come unico vero cristianesimo specie in polemica con la dottrina e la gerarchia della Chiesa cattolica (ne \"L'idiota\" definisce il cattolicesimo come \"peggiore dell'ateismo\" stesso), critica Cavour per il modo in cui ha unito l'Italia (pur riconoscendogli doti diplomatiche) e prende posizione contro il lassismo giudiziario, polemizzando contro i progressisti che, dando la colpa di ogni violenza individuale all'ambiente sociale, chiedevano pene meno severe per gli assassini. Attacca il darwinismo sociale, il materialismo storico e il nascente superomismo (Thomas Carlyle, che ispirer\u00e0 Nietzsche) gi\u00e0 attaccato in \"Delitto e castigo\" nella figura del protagonista Raskol'nikov, omicida per un presunto bene superiore, oltre che per l'appunto le sentenze lievi o assolutorie nei confronti delle violenze famigliari sui bambini. L'autore esorta a non assolvere il peccato assieme al peccatore, mantenendo pene severe per i reati gravi, pur dichiarandosi sempre contrario alla pena di morte e pietoso verso le condizioni carcerarie:\nLo scrittore si caratterizza per la sua abilit\u00e0 nel delineare i caratteri morali dei personaggi che appaiono nei suoi romanzi, tra i quali spesso figurano i cosiddetti \"ribelli\", che contrastano con i conservatori dei saldi principi della fede e della tradizione russa. I suoi romanzi sono definibili \"policentrici\", proprio perch\u00e9 spesso non \u00e8 dato identificare un vero e proprio protagonista, ma si tratta di identit\u00e0 morali incarnate in figure che si scontrano su una sorta di palcoscenico dell'anima: l'isolamento e l'aberrazione sociale contro le ipocrisie delle convenzioni imposte dalla vita comunitaria (\"Memorie dal sottosuolo\"), la supposta sanit\u00e0 mentale contro la malattia (\"L'idiota\"), il socialismo contro lo zarismo (\"I demoni\"), la fede contro l'ateismo (\"I fratelli Karamazov\").\nNelle opere di Dostoevskij, come nella sua esistenza, la brama di vivere si scontra con una realt\u00e0 di sofferenza e si coniuga con una incessante ricerca della verit\u00e0; egli scrisse: \u00abNonostante tutte le perdite e le privazioni che ho subito, io amo ardentemente la vita, amo la vita per la vita e, davvero, \u00e8 come se tuttora io mi accingessi in ogni istante a dar inizio alla mia vita [...] e non riesco tuttora assolutamente a discernere se io mi stia avvicinando a terminare la mia vita o se sia appena sul punto di cominciarla: ecco il tratto fondamentale del mio carattere; ed anche, forse, della realt\u00e0.\u00bb.\nL'autore, nei suoi romanzi a differenza che negli articoli e nei saggi, cerca di non lasciar mai trasparire un proprio giudizio definitivo sui personaggi, non giudicarli direttamente, ed \u00e8 questa una sua peculiarit\u00e0, che ne pose il pensiero in vivace antagonismo con quello dell'altrettanto contraddittorio Lev Tolstoj. Inoltre, anche Dostoevskij\u00a0\u2013 proprio come Tolstoj, pur se per vie diverse\u00a0\u2013 visse un confronto continuo ed al tempo stesso un rapporto tormentoso e quasi personale con la figura di Cristo, a cui si sentiva tanto legato da affermare: \nIn Dostoevskij il \"sottosuolo\" dell'anima \u00e8 qualcosa di spaventoso che coincide con l'assolutezza del male. Scrive Giuseppe Gallo: \"Sul piano dei contenuti, Dostoevskij traccia la prima implacabile anamnesi della crisi dell'uomo contemporaneo, lacerato da pulsioni contraddittorie e insanabili, privo di certezze e punti di riferimento solidi cui uniformare il proprio comportamento morale. A derivarne \u00e8 una presa di distanza radicale dal razionalismo illuminista e positivista, alla cui pretesa di ricondurre le leggi della natura all'ordine della ragione lo scrittore contrappone la forza della volont\u00e0 che non ammette limitazioni\".\nDalla lettura di romanzi come quelli libertini del marchese de Sade egli rileva la propensione al sadismo (Sigmund Freud descriver\u00e0 il grande scrittore come un masochista con tendenze minori sadiche, spesso rivolte per\u00f2 contro s\u00e9 stesso) e alla sopraffazione del forte sul debole presente nell'umanit\u00e0 (raffigurata poi in diversi personaggi, come il Principe di \"Umiliati e Offesi\", Svidrigajlov di \"Delitto e castigo\" e Stavrogin de \"I demoni\", immorali e corrotti, ma destinati poi alla crisi personale e al suicidio), e si convince che solo la fede cristiana possa attenuarla: \"\u00abuna volta ripudiato Cristo, l'intelletto umano pu\u00f2 giungere a risultati stupefacenti\u00bb\" poich\u00e9 \"\u00abvivere senza Dio \u00e8 un rompicapo e un tormento. L'uomo non pu\u00f2 vivere senza inginocchiarsi davanti a qualcosa. Se l'uomo rifiuta Dio, si inginocchia davanti ad un idolo. Siamo tutti idolatri, non atei\u00bb\". Ne \"I fratelli Karamazov\" uno dei personaggi, il tormentato Iv\u00e0n Karamazov, pronuncia - in un dialogo col fratello Al\u00eb\u0161a che ha intrapreso la carriera religiosa - la celebre frase:\nDostoevskij \u00e8 definito \"artista del caos\" perch\u00e9 i suoi personaggi hanno sempre il carattere dell'eccezionalit\u00e0 e permettono di avanzare in concreto quei problemi (conflitto tra purezza e peccato, tra abbrutimento e bellezza, tra caos\u00a0\u2013 appunto\u00a0\u2013 e senso della vita) che la filosofia discute attraverso termini di puro concetto; sono concetti che Dostoevskij incarna nei personaggi dei propri romanzi: quindi si comprende perch\u00e9 il grande scrittore russo sia reputato a tutti gli effetti non solo un autore di letteratura, ma anche un autore di filosofia contemporanea. In merito ai suoi personaggi, lo stesso Dostoevskij scrive nel \"Diario di uno scrittore\": \u00abNon sapete che moltissime persone sono malate appunto della loro salute, cio\u00e8 di una smisurata sicurezza della propria normalit\u00e0, e perci\u00f2 stesso contagiate da una terribile presunzione, da una incosciente autoammirazione che talvolta arriva addirittura all\u2019infallibilit\u00e0? [\u2026] Questi uomini pieni di salute non sono cos\u00ec sani come credono, ma, al contrario, sono molto malati e debbono curarsi\u00bb, dando cos\u00ec risposta a chi lo accusava d'essere interessato a soggetti con manifestazioni morbose della volont\u00e0.\nOpere.\nDostoevskij scrisse quattordici romanzi e venti racconti. Sono qui indicati i titoli italiani pi\u00f9 comuni. Per una bibliografia approfondita delle traduzioni e della critica si veda la voce Bibliografia su F\u00ebdor Michajlovi\u010d Dostoevskij.\nRomanzi.\nTra parentesi il titolo originale e la traslitterazione.\nFilmografia.\nI romanzi di Dostoevskij, e la sua stessa vita, sono stati rappresentati diverse volte in opere cinematografiche o televisive. Di notevole interesse \u00e8 \"L'idiota\" di Akira Kurosawa, e sebbene la critica lo definisca \"uno dei pi\u00f9 grandi film mancati nella storia del cinema\", altrettanto unanimemente lo considera il miglior film dostoevskiano mai realizzato. Di particolare interesse sono anche \"Quattro notti di un sognatore\" di Robert Bresson, ispirato a \"Le notti bianche\", e \"40.000 dollari per non morire\" di Karel Reisz, liberamente ispirato a \"Il giocatore\".\nAnche il cinema indiano di Bollywood ne ha tratto ispirazione con \"Saawariya - La voce del destino\".\nQuella che segue \u00e8 una filmografia parziale dei film ispirati all'opera di Dostoevskij.\nMusica.\nDostoevskij \u00e8 citato (erroneamente, come \"Michele Dostojewskij\") nel testo della canzone \"Il siero di Strokomogoloff\", scritto da Leo Chiosso su musica di Fred Buscaglione, portata al successo in Italia dallo stesso Buscaglione alla fine degli anni cinquanta.\nGiocando sull'assonanza con Strokomogoloff, Chiosso us\u00f2 come \"testimonial\" del siero diversi personaggi russi sufficientemente noti al pubblico italiano dell'epoca: oltre a Dostoevskij, Michele Strogoff, Nikolaj Rimskij-Korsakov, Serge Voronoff. Il brano elenca scherzosamente le molteplici propriet\u00e0 di una pozione portentosa in grado di risolvere non solo i problemi di salute e i difetti estetici, ma anche i guai d'amore e la mancanza d'ispirazione degli artisti: sarebbe stata una massiccia assunzione di siero ad aver stimolato il romanziere a scrivere \"I fratelli Karamazov\". Dostoevskij \u00e8 anche il titolo di una canzone del cantautore Massimo Bubola.\nForse la pi\u00f9 importante traduzione musicale \u00e8 \"Da una casa di morti\" di Leo\u0161 Jan\u00e1\u010dek (1854-1928), dalle \"Memorie da una casa di morti\" di F\u00ebdor Dostoevskij del 1928.\nSeguirono Heinrich Sutermeister, compositore svizzero, con \"Raskolnikov\", tratto da \"Delitto e Castigo\" nel 1948, e Luciano Chailly, compositore ferrarese, con \"L'idiota\", opera in tre atti su libretto di Gilberto Loverso, eseguita nel 1970 al Teatro dell'Opera di Roma.\nNote.\nRimane famosa la sottolineatura del grande fisico P. A. M. DIRAC al capolavoro Delitto e castigo, dove Dostojesky in uno dei capitoli commette l'errore di far sorgere il sole due volte nello stesso giorno.\nBibliografia.\nPer le notizie biografiche le fonti sono i seguenti testi:"}
{"id": "103221", "revid": "278830", "url": "https://it.wikipedia.org/wiki?curid=103221", "title": "Politburo del Comitato centrale del PCUS", "text": "Il Politburo del Comitato centrale del PCUS (, lett. \"Ufficio politico del CC del PCUS\") era l'organismo dirigente del Partito Comunista dell'Unione Sovietica nei periodi fra le riunioni del plenum del Comitato centrale.\nComposizione.\nDel Politburo facevano parte i pi\u00f9 influenti membri del CC, che determinavano la politica del partito e, nel sistema monopartitico, dell'Unione Sovietica stessa. I membri del Politburo venivano eletti dal plenum del Comitato centrale. Tra essi vi erano di regola il Segretario generale del PCUS, il Primo ministro, i presidenti del Presidium del Soviet Supremo dell'URSS e di quello della RSFSR, il segretario del comitato cittadino del PCUS di Mosca e/o del comitato del partito dell'Oblast' di Leningrado. Dal 1973 facevano parte del Politburo anche il presidente del KGB, il Ministro degli esteri e quello della difesa.\nStoria.\nIl primo Politburo del Comitato centrale dell'allora Partito Operaio Socialdemocratico Russo (bolscevico) fu formato nella riunione del CC del 10 ottobre (23 ottobre del calendario gregoriano) 1917 come guida politica della Rivoluzione. Di esso facevano parte Bubnov, Zinov'ev, Kamenev, Lenin, Sokol'nikov, Stalin e Trockij. Fu invece costituito come organismo permanente dall'VIII Congresso del Partito comunista nel 1919. Tra il 1952 e il 1966 ha operato con la denominazione di Presidium del Comitato centrale."}
{"id": "103222", "revid": "2133709", "url": "https://it.wikipedia.org/wiki?curid=103222", "title": "Santeria", "text": "La santeria (\"santer\u00eda\" secondo la grafia spagnola) nasce dal sincretismo di elementi della religione cattolica con altri della religione tradizionale yoruba, praticata dagli schiavi africani e dai loro discendenti a Cuba, in Brasile, Porto Rico, Repubblica Dominicana, Panama e anche in luoghi con molti immigrati latinoamericani negli Stati Uniti (come Florida, New York e California).\nIl termine \"santeria\" \u00e8 stato coniato dagli spagnoli per denigrare quella che a loro pareva un'eccessiva devozione ai santi da parte dei loro schiavi, che non comprendevano il ruolo essenziale di Dio nella religione cattolica. Questo atteggiamento nacque da una costrizione imposta loro dagli schiavisti: la proibizione tassativa, pena la morte, di praticare le proprie religioni animiste, provenienti dall'Africa occidentale, li costrinse ad aggirare il divieto e celando dietro l'iconografia cattolica i loro \"dei\" (demoni), cos\u00ec da adorarli liberamente..\nI santeri cubani preferiscono utilizzare altri nomi per il proprio credo, come Lukum\u00ec o ancor meglio Regla de Ocha.\nQuadro storico.\nLa Santeria cubana, forma religiosa politeista, ha ricevuto un nuovo impulso alla fine dell'Ottocento con il ritorno in Africa di alcuni schiavi liberati. Nel XX secolo un nuovo impulso \u00e8 dato dalla rivoluzione cubana del '59. Due le conseguenze di rilievo: l'esportazione del culto nell'America Settentrionale e in secondo luogo il nulla osta del regime castrista alla pratica di questa religione per motivi ideologici anche in funzione anti-cattolica e di valorizzazione della cultura popolare e delle classi pi\u00f9 povere, che per forza di cose erano d'origine afroamericana. Infine il crollo del Muro e la conseguente apertura al turismo, soprattutto europeo, ha portato alla diffusione del culto anche nel Vecchio Continente, sia tramite l'emigrazione cubana, sia attraverso i visitatori europei rimasti affascinati dalle pratiche e dai culti della Santeria.\nInfluenze culturali e rituali.\nL'influenza della Santeria sulle espressioni culturali tipicamente cubane \u00e8 marcata, soprattutto nell'ambito della danza e della musica. I generi musicali afro-cubani (prima di tutto nella Rumba che \u00e8 la danza pi\u00f9 strettamente legata alle radici africane, ma anche Mambo alla Salsa, forse meno il Son) risentono fortemente delle figure ritmiche e sincopate utilizzate nei raduni rituali ad esempio a base di tamburi in onore del dio, o santo, Chang\u00f2. Brano simbolo che racchiude tutta la magia della santeria \u00e8 \u00bfY QUE TU QUIERES QUE TE DEN? del maestro Adalberto Alvarez inframezzato da canti in lingua yoruba, stessa lingua con cui ancora si officiano i riti. La danza altrettanto si ispira ai riti d'origine Yoruba. Ogni santo ha un suo caratteristico movimento che lo distingue dagli altri. Il regime cubano considera queste espressioni artistiche un patrimonio culturale della nazione e le ha quindi elevate a livello accademico, rivalutandone l'importanza anche per una questione ideologica. La santeria infatti rappresenta un valido strumento di contrapposizione al cattolicesimo. Grazie a ci\u00f2 sono diventati famosi nel mondo gruppi di canto e danza folklorici, quali il \"Conjunto Folklorico Nacional\", \"Los Mu\u00f1equitos de Matanzas\", \"Yoruba Andabo\" e il compositore Lazaro Ros.\nGli adepti della Santeria a Cuba, pur ammettendo le similitudini e le comuni origini con Candombl\u00e9 e Macumba brasiliani e il Vud\u00f9 haitiano, sostengono di non praticare la magia nera, ma solo quella bianca. In pratica esclusivamente divinazione, e riti per favorire successi in amore, in ambito economico e di salvaguardia della salute o nella cura di malattie. Litanie e formule liturgiche sono presumibilmente in lingua Yoruba (della famiglia di lingue nigero-congolesi) che in realt\u00e0 pochi capiscono (ma recitano a memoria) e le pratiche private sono improntate sul culto dei morti e degli antenati ai quali si riserva un angolo della casa e si offrono cibo e bevande, specifiche per ogni santo. Presente anche il concetto induista-buddista della reincarnazione, in particolare per chi non pratica i rituali. Ci sono poi i rituali collettivi accompagnati dai tamburi con fenomeni di possessione, trance, ecc.\nDivinit\u00e0.\nLe principali divinit\u00e0 della Santeria cubana sono comunque simili se non identiche a quelle delle altre religioni afro-americane. Si tratta di una sorta di pantheon dove per\u00f2, oltre alle varie divinit\u00e0, si trovano dei concetti astratti a dimostrazione di un discreto livello di sviluppo religioso, filosofico e metafisico. Ad esempio la triade Olofi-Olordumare-Olorun che semplificando sono il Dio della Terra, il Creatore e il Dio del Cielo (una sorta di trinit\u00e0). Sono fonte dell'Ach\u00e9, il dono, la grazia, l'energia spirituale. Per alcuni non si tratta di una trilogia, ma di un Dio unico, quindi la santeria sarebbe una religione monoteista, e i rimanenti Orishas dei semidei (esseri umani che in vita hanno fatto grandi cose e una volta morti sono stati eletti al rango di divinit\u00e0) che impersonificano la natura con funzione di messaggeri della divinit\u00e0 primordiale. Questi ultimi (circa 400 nella religione originale Yoruba, una quarantina nella Santeria, di cui solo una quindicina quelli conosciuti dalla maggioranza dei fedeli) ricordano per contro parecchio la mitologia greca con le varie divinit\u00e0 antropomorfe in guerra, che si rubano le compagne, si vendicano, stuprano, si alleano e si proteggono vicendevolmente. I racconti mitologici di queste divinit\u00e0, non di rado in contraddizione tra di loro, sono chiamati Patak\u00ecn e sono di notevole interesse antropologico.\nAlcuni dei principali santi ( Orishas ) della Santeria cubana semplificando sono:\nQueste alcune delle divinit\u00e0 maggiori della Santeria. Ce ne sono poi un'infinit\u00e0 di minori. Naturalmente non ci sono delle regole univoche su nomi, attributi e leggende (patakk\u00ecn di tradizione orale catalogate solo nel XX secolo). I rituali variano a seconda delle scuole liturgiche (reglas). Spesso le divinit\u00e0 si confondono e il discorso sul fenomeno del sincretismo con la religione cattolica merita un capitolo a s\u00e9. \u00c8 un tentativo del Cattolicesimo di integrare la Santeria, o un'astuzia degli schiavi che venerando i santi cattolici evitavano angherie e persecuzioni? \u00c8 questo un dibattito trattato da antropologi e storici come Sixto Gaetan Ag\u00fcero e Kali Argyriadis.\nSistemi di divinazione.\nI sistemi di divinazione sono quattro:"}
{"id": "103226", "revid": "1305887", "url": "https://it.wikipedia.org/wiki?curid=103226", "title": "Armageddon", "text": "Con il termine Armageddon (in latino tardo \"Armaged\u014dn\", latino ecclesiastico \"Armageddon\", pronuncia ), o anche Armagedon o Armaghedon (pronuncia ), in greco , \"Harmaged\u1e53n\", si indica un luogo dove, secondo il Nuovo Testamento (Apocalisse ), tre spiriti immondi radunerebbero, alla fine dei tempi, tutti i re della terra. L'interpretazione immediata, dato il contesto, \u00e8 che si tratti della battaglia finale tra i re della Terra (incitati da Satana) e Dio, tra il Bene e il Male.\nNell'unico verso del Nuovo Testamento dove compare, si dice che Armageddon \u00e8 un termine ebraico. Esso sembra puntare a una localit\u00e0 oggi chiamata Tel Megiddo, in Israele, a circa 15\u00a0km a sud-sudovest di Nazaret. L'antico nome era \u05d4\u05e8 \u05de\u05d2\u05d9\u05d3\u05d5, \"Har M\u0259gidd\u00f4\" (\"monte di Megiddo\" o \"di Mageddo\"); nell'Antico Testamento il luogo \u00e8 citato come luogo di molte battaglie decisive nell'antichit\u00e0 e comunemente considerato simbolo di strage e disfatta; anche se in un luogo prossimo a Megiddo (probabilmente Tell el-'Amr, circa 19\u00a0km a nordovest della localit\u00e0), Barac, il condottiero della giudice Debora, il giudice Gedeone e il re Davide sconfissero i nemici di Israele.\nIl termine viene spesso usato per indicare la battaglia in s\u00e9 oppure, nella sua accezione pi\u00f9 estesa, l'Apocalisse stessa. Per estensione il termine pu\u00f2 indicare, genericamente, una catastrofe.\nArmageddon nell'Apocalisse.\nNell'Apocalisse gli angeli versano \u00able sette coppe dell'ira di Dio\u00bb sulla Terra (Ap ). L'Armageddon viene dopo il versamento della sesta coppa:\n Questo passaggio \u00e8 ambiguo, non \u00e8 chiaro se vi \u00e8 davvero successo qualcosa o se il raduno degli eserciti \u00e8 solo un simbolo.\nInfatti, vi fu in quel posto un raduno dell'esercito romano in preparazione di uno degli attacchi a Gerusalemme nel 67 d.C. Questo ben si accorda con l'interpretazione preterista che la settima coppa dell'ira di Dio (Ap ) si riferisca agli eventi che portarono alla distruzione di Gerusalemme nel 70 d.C. Ciononostante, la menzione di un esercito proveniente da oriente composto da 200 milioni di soldati, numero impossibile per qualsiasi battaglia di quel tempo, pu\u00f2, invece, essere considerato come una predizione di eventi futuri.\nPochi decenni dopo la caduta di Gerusalemme, probabilmente poco dopo il completamento della stesura dell'Apocalisse, nei pressi di Meghiddo, in localit\u00e0 \"Caporcotam\" sulla strada fra Cesarea e Beth Shean, venne stabilito il \"castrum\" della \"Legio VI Ferrata\", una delle due legioni che presidiarono la Palestina per circa due secoli (l'altra era a Gerusalemme). Il sito \u00e8 stato recentemente identificato in localit\u00e0 \"el-Manach\" e gli scavi archeologici sono stati avviati nell'estate del 2013.\nMeghiddo nell'Antico Testamento.\nMegiddo viene citato varie volte nell'Antico Testamento. I Libri dei Re () e i Libri delle Cronache () descrivono una battaglia che vi si svolse nel 609 a.C. La battaglia causa la morte di Giosia, un riformatore religioso appena trentenne che sembrava promettesse un rinnovamento dello stato teocratico ebreo, che diede vita ai miti sul suo trionfante ritorno. Si dice che Giosia sia morto per mano del faraone egiziano Necho II proprio quando la monarchia della stirpe di Davide era in ascesa dopo un periodo di disordini e corruzione. La sua morte acceler\u00f2 il declino di una fazione fortemente monoteistica nella Giudea degli anni precedenti la cattivit\u00e0 babilonese. L'idea che un re della stirpe di Davide un giorno sarebbe ritornato per combattere e vincere a Megiddo \u00e8 un esempio del mito del Messia.\nLa valle \u00e8 caratterizzata dalla presenza di tell o colline artificiali archeologiche, cumuli di ruderi di insediamenti risalenti all'Et\u00e0 del bronzo e all'Et\u00e0 del ferro stabilitisi 5.000 anni fa e durati fino al 650 a.C. Alcuni sosterrebbero che il termine \"Armageddon\" non \u00e8 altro che un antico esempio di \"mondegreen\".\nAvventisti.\nLa Chiesa cristiana avventista del settimo giorno ha un'interpretazione diversa \u2014 la battaglia finale dell'Armageddon ci sar\u00e0 prima del periodo dei \"mille anni\" citato nel Libro dell'Apocalisse () dove i giusti abiteranno col Signore in paradiso e i dannati saranno giudicati. Secondo quest'interpretazione, Cristo e i suoi santi (e il Regno dei Cieli dove essi risiederanno dopo il ritorno di Cristo) scenderanno sulla Terra. Cristo far\u00e0 risorgere i defunti dannati e entrambi gli schieramenti prenderanno parte a una battaglia finale tra il bene e il male. Satana e i suoi seguaci cercheranno di sconfiggere i servitori di Cristo, ma saranno sopraffatti dal suo potere. Sotto il Suo comando, Dio distrugger\u00e0 Satana e i dannati una volta per tutte con un fuoco opprimente. La Terra bruciata, purificata da tutto il male, e successivamente, secondo i due capitoli finali dell'Apocalisse, la Terra sar\u00e0 infine ricreata nuovamente, e riportata al suo stato originario prima che il peccato comparisse nel mondo. In seguito Cristo e i Suoi santi redenti saranno dichiarati vittoriosi.\nBahaismo.\nSecondo le teorie di uno studioso inglese (Stephen N. Lambden): \"In quanto parte della teologia della Fede Bah\u00e1'\u00ed, la letteratura e gli studi Bah\u00e1'\u00ed interpretano il compimento delle aspettative riguardo alla \"Battaglia di Armageddon\" in tre modi\".\nIl primo riguarda una serie di Tavolette composte da Bah\u00e1'u'll\u00e1h, fondatore della religione Bah\u00e1'\u00ed, per essere inviate a vari regnanti e governanti. Lo stesso atto di rivolgersi ai poteri temporali criticandoli \u00e8 un evento burrascoso.\nIl secondo si riferisce ai precisi eventi occorsi verso la fine della prima guerra mondiale, nella battaglia di Megiddo \u2013 una sorta di compimento letterale dove i Potenti del Mondo si combattevano. In particolare, la vittoria del generale Allenby a Megiddo, che imped\u00ec agli Ottomani di crocifiggere 'Abdu'l-Bah\u00e1, l'allora guida dei Baha'i, e considerata dai Baha'i come l'effettiva \"Battaglia di Armageddon.\"\nIl terzo rivede l'intero processo delle due guerre mondiali (sebbene esse possano essere considerate come un solo evento in due fasi), e il conseguente rimescolamento di mezzi e norme mondiali sia prima sia dopo le tre guerre.\nQuesto commento \u00e8 alquanto sbrigativo e quindi molto impreciso nell'esprimere alcune delle idee di Lambden. Per una veritiera comprensione dell'argomento, l'articolo intitolato \u00abCatastrophe, Armageddon and Millennium: some aspects of the B\u00e1b\u00ed-Bah\u00e1'\u00ed exegesis of apocalyptic symbolism\u00bb, Bah\u00e1'\u00ed Studies Review, Volume 9, 1999/2000 si pu\u00f2 trovare su http://bahai-library.com/bsr/bsr09/9B3_lambden_armageddon.htm.\nCattolicesimo.\nNella Bibbia CEI la localit\u00e0 di Meghiddo \u00e8 citata undici volte, nel libro di Giosu\u00e8 (), nel libro dei Giudici ( e ), nel Primo Libro dei Re ( e ), nel Secondo Libro dei Re (, e ), nel libro delle Cronache () e nel libro del profeta Zaccaria , mentre una volta \u00e8 citato il luogo Armaghed\u00f2n, nell'Apocalisse ().\nIl libro di Giosu\u00e8, che contiene la cronaca dell'entrata del popolo di Israele nella Terra Promessa, riporta la spartizione di questo territorio (abitato da vari popoli) tra nove trib\u00f9 e mezzo di Israele. La localit\u00e0 di Meghiddo, occupata dai Cananei, tocca in sorte proprio alla mezza trib\u00f9, quella di Manasse. Manasse, per\u00f2, non riesce a scacciare i Cananei e deve accontentarsi di convivere con loro, anche se nel corso del tempo riuscir\u00e0 a diventare abbastanza forte da assoggettarli. Questa situazione viene rimarcata dal libro dei Giudici.\nSotto il regno di Salomone Meghiddo, come tutto il resto del territorio di Israele, \u00e8 sotto la giurisdizione di un prefetto, che assicura l'arruolamento e riscuote prelievi in natura per provvedere al re e alla sua famiglia.\nSalomone si serve poi dei lavori forzati per rendere Meghiddo una citt\u00e0 fortificata, in cui un nucleo dell'esercito staziona in modo permanente.\nNel 931 a.C. il regno si divide in due: regno davidico di Giuda a Sud e regno scismatico di Israele a Nord, quasi sempre in lotta tra loro.\n\u00c8 durante il periodo dei due regni che Meghiddo diventa teatro di due avvenimenti tragici, che si imprimono nella memoria del popolo di Israele.\nMeghiddo viene citata infine nel libro profetico di Zaccaria nel capitolo 12, in un passo ripreso dal libro dell'Apocalisse.\nI capitoli 9-14, bench\u00e9 inseriti nel libro di Zaccaria, sono in realt\u00e0 anonimi e presumibilmente composti negli ultimi decenni del IV secolo a.C. (mentre i capitoli 1-8 sono datati 520 a.C.).\nIn questa seconda parte del libro emerge una dottrina messianica, in cui si attende un re Messia umile, pacifico e \"trafitto\".\nProprio in relazione a questa trafittura viene citata la pianura di Meghiddo, in cui si celebrava annualmente il lutto rituale in onore del dio fenicio dei raccolti Adad-Rimmon. Si riteneva che questo dio morisse con la fine dei raccolti per poi resuscitare al ritorno delle piogge primaverili: un culto molto sentito nelle fertili pianure della zona.\nIl termine Armaghed\u00f2n viene utilizzato solo in Ap 16,16, dove si parla delle sette coppe dell'ira di Dio, le cui punizioni sono dirette contro la comunit\u00e0 degli adoratori della bestia. Mentre i flagelli dei capitoli precedenti avevano lo scopo di portare coloro che fanno il male al pentimento, questi hanno lo scopo di rendere manifesta la vera natura dei seguaci della bestia e di ripristinare la giustizia, in risposta al grido di chi ha subito l'ingiustizia.\nQuesto testo distingue in maniera fondamentale la vendetta divina da quella umana. In nessun punto l'Apocalisse giustifica, autorizza o esalta la violenza umana, che \u00e8, anzi, proprio \"il marchio della bestia\" che attira l'ira di Dio.\nAl contrario, chi porta il \"marchio di Dio\" rifiuta ogni giustificazione della violenza umana e la subisce, non con spirito di passivit\u00e0, ma nella profonda convinzione che essa non sia inevitabile e che comunque non avr\u00e0 l'ultima parola.\nMentre la giustizia di Dio distrugge il male, la sua misericordia concede \"ancora un poco\" di tempo a chi lo commette, perch\u00e9 possa pentirsi.\nI tre spiriti immondi radunano le loro forze armate (tutti i re della terra) nel luogo Armaghed\u00f2n. Come molti altri passi del libro, il significato della citazione di questo luogo sfugge a un'interpretazione completa e univoca. Ci\u00f2 che l'Apocalisse vuol riportare alla mente dei lettori \u00e8 che Dio ha gi\u00e0 vinto la battaglia contro il male, ma questo, prima della sconfitta definitiva, tenter\u00e0 di mietere quante pi\u00f9 vittime possibile.\nLa battaglia finale per cui le armate si radunano ad Armaghed\u00f2n \u00e8 l'ultimo colpo di coda del demonio: l'autore dell'Apocalisse ha la certezza che sar\u00e0 la giustizia di Dio a prevalere. Giustizia che non significa punizione imposta dall'esterno, ma ferma convinzione che tutte le azioni hanno delle conseguenze e che non si pu\u00f2 evitare di affrontarle. Per questo la punizione \u00e8 legata al crimine: chi ha sparso sangue, dovr\u00e0, per inevitabile conseguenza, bere sangue.\nTestimoni di Geova.\nI testimoni di Geova credono che Armageddon sia la battaglia in cui Satana, riuniti i re della Terra, combatte contro il re designato da Dio, Ges\u00f9. Perci\u00f2, il Libro della Rivelazione parla della guerra del gran giorno dell'Onnipotente, Geova. Al contrario di molti gruppi cristiani, i testimoni di Geova non credono che vi sar\u00e0 un singolo 'Anticristo'. Satana stesso muover\u00e0 i regni del mondo a dichiarare guerra al popolo eletto di Dio. L'Apocalisse parla di \"espressioni ispirate dai demoni\" che faranno radunare i re di tutta la terra per la guerra del gran giorno di Dio onnipotente (Ap ). Ma allora, \"il Signore dei signori e il Re dei re\", a motivo della sua giustizia, li sconfigger\u00e0 per la gloria di Dio Padre Onnipotente. (Ap )\nL'aspetto universale della guerra \u00e8 evidenziato dal contesto, dove gli avversari di Dio sono identificati con i \"re dell'intera terra abitata\".\nI testimoni credono sia evidente da questo passaggio che questa non sia una guerra tra nazioni con armi nucleari, biologiche o altre armi di distruzione di massa, poich\u00e9 dice che i re della terra \"si radunano\" contro Cristo. \u00c8 anche evidente che sia impossibile che tutti gli eserciti del mondo possano radunarsi intorno a un'area relativamente piccola qual \u00e8 Meghiddo nell'odierno Israele. Infine, il libro dell'Apocalisse (16,16) chiama Har-Mageddon (Montagna di Meghiddo) \"il luogo\" dove quei re si radunano per la battaglia finale.\nNell'Apocalisse (o libro della Rivelazione) sono descritte le forze congiunte dei re della terra mentre vengono radunate \"nel luogo [dal gr. t\u00f2pos] che in ebraico si chiama Har-Maghedon\". (Ap 16,16) Nella Bibbia il termine t\u00f2pos pu\u00f2 riferirsi a una localit\u00e0 letterale (Mt 14,13.15.35), a un'occasione o \"opportunit\u00e0\" (At 25,16) oppure, in senso figurato, a una condizione o situazione (Ap 12,6.14). Secondo il contesto, \u00e8 verso un \"luogo\" inteso in quest'ultimo senso che sono dirette tutte le potenze militari della terra.\nMeghiddo nella Bibbia.\nMeghiddo era situata alcuni chilometri a SE del monte Carmelo. Dominava e sovrastava la pianura di Esdrelon (Izreel), oltre a controllare le principali vie carovaniere e militari in direzione N-S ed E-O. Giosu\u00e8 fu il primo a conquistare questa citt\u00e0 cananea. (Gs 12,7.8.21) In seguito nelle vicinanze fu annientato l'esercito di Iabin comandato da Sisera. In quell'occasione Dio si serv\u00ec di forze naturali per venire in aiuto dell'esercito israelita al comando di Barac. La Bibbia dice: \u201cBarac scendeva dal monte Tabor con diecimila uomini dietro di lui. E Dio gettava Sisera e tutti i suoi carri da guerra e tutto il campo in confusione col taglio della spada davanti a Barac. Infine Sisera scese dal carro e si diede alla fuga a piedi. E Barac insegu\u00ec i carri da guerra e il campo fino ad Aroset delle nazioni, cos\u00ec che tutto il campo di Sisera cadde sotto il taglio della spada. Non ne rimase nemmeno uno\u201d. (Gcd 4,14-16).\nDopo la vittoria, Barac e la profetessa Debora proruppero in un cantico, che dice: \u201cVennero i re, combatterono; quindi i re di Canaan combatterono a Taanac presso le acque di Meghiddo. Non presero alcun guadagno d'argento. Dal cielo combatterono le stelle, dalle loro orbite combatterono contro Sisera. Il torrente Chison li spazz\u00f2 via, il torrente dei giorni antichi, il torrente Chison. Calpestavi la forza, o anima mia. Allora gli zoccoli dei cavalli batterono a causa dello slancio, dello slancio dei suoi stalloni\u201d. \u2014 Gc 5,19-22.\nFu a Meghiddo che Acazia re di Giuda mor\u00ec dopo essere stato ferito mortalmente per ordine di Ieu. (2Re 9,27) L\u00ec trov\u00f2 la morte Giosia re di Giuda in uno scontro col faraone Neco. (2Re 23,29-30) A motivo della sua posizione dominante, molte altre nazioni, secondo la storia secolare, combatterono intorno a Meghiddo. \u2018Ebrei, gentili, saraceni, crociati, egiziani, persiani, drusi, turchi e arabi hanno tutti piantato le loro tende nella pianura di Esdrelon\u2019\nL'interpretazione.\nI Testimoni di Geova credono che l'azione collettiva di perseguitare i prescelti sulla terra sia ci\u00f2 che in fondo scatena questa guerra. Il Capitolo 38 del libro di Ezechiele contiene una profezia in cui un certo Gog dalla terra di Magog raccoglie un esercito di molte nazioni per attaccare la gente di Dio, credendo che questi non siano protetti. Dio li fa fallire facendoli perire per la spada di altri; li annienta con pestilenze, alluvioni, frane, incendi, e zolfo. Il capitolo finisce con Dio che annuncia che le nazioni \"Dovranno sapere che io sono Geova\".\nArmageddon \u00e8 seguito dall'instaurazione del Regno di Dio sulla terra \u2014 un periodo a cui comunemente ci si riferisce come \"Regno Millenario di Cristo\", quando \"Satana \u00e8 incatenato per mille anni\" (Ap ). Il Giudizio Universale e la purificazione del peccato della Terra si verificheranno alla fine del Millennio, quando Satana sar\u00e0 \"liberato per un breve periodo\" e autorizzato a \"uscire per ingannare le nazioni ... e radunarle per la battaglia\" contro \"l'accampamento dei santi e la citt\u00e0 diletta\". Quando Satana perder\u00e0 questa battaglia sar\u00e0 infine gettato nel \"lago di fuoco e zolfo\", che rappresenta la completa, eterna distruzione (Ap ). Coloro che l'avranno seguito saranno analogamente distrutti per l'eternit\u00e0.\nLa \u201cguerra del gran giorno dell'Iddio Onnipotente\u201d ad Har-Maghedon non \u00e8 un avvenimento del passato bens\u00ec \u00e8 descritta in Rivelazione come un avvenimento futuro rispetto alla visione di Giovanni. Viene detto che il radunamento dei re ad Har-Maghedon \u00e8 il risultato del versamento della sesta delle sette coppe contenenti le \u201cultime\u201d piaghe che porteranno a termine l'ira di Dio. (Ap 15,1; 16,1-12) Inoltre, che la guerra di Har-Maghedon sia strettamente legata alla presenza di Cristo si comprende dall'avvertimento che egli viene come un ladro, inserito fra i versetti 14 e 16 di Rivelazione capitolo 16.\nPi\u00f9 avanti Giovanni dice: \u201cE vidi la bestia selvaggia e i re della terra e i loro eserciti radunati per far guerra contro colui che sedeva sul cavallo e contro il suo esercito\u201d. (Ap 19,19) Lo stesso capitolo identifica il condottiero degli eserciti celesti, che cavalca un cavallo bianco, con colui che \u00e8 chiamato \u201cFedele e Verace\u201d e \u201cLa Parola di Dio\u201d. (Ap 19,11-13) Il comandante degli eserciti celesti di Dio \u00e8 dunque Ges\u00f9 Cristo, la Parola. (Gv 1,1; Ap 3,14) Un'ulteriore conferma del fatto che Cristo comanda le schiere celesti \u00e8 la dichiarazione che gli eserciti terreni \u201ccombatteranno contro l'Agnello [Ges\u00f9 Cristo (Gv 1,29)], ma, siccome egli \u00e8 Signore dei signori e Re dei re, l'Agnello li vincer\u00e0. E con lui vinceranno quelli che sono chiamati ed eletti e fedeli\u201d. \u2014 Ap 17,13-14.\nPoich\u00e9 la visione di Rivelazione capitolo 19 rivela che solo gli eserciti in cielo partecipano al combattimento a fianco di Ges\u00f9 Cristo, la Parola di Dio, nessuno dei cristiani servitori di Dio sulla terra prender\u00e0 parte al combattimento. Questo \u00e8 in armonia con le parole di Ges\u00f9 Cristo in Mt 26,52 secondo cui i suoi discepoli non devono impugnare armi letterali. (Cfr. Es 14,13, 14; 2Cr 20,15.17.22.23; Sl 2,4-9). Gli uccelli che volano in mezzo al cielo elimineranno i cadaveri degli uccisi. \u2014 Ap 19,11-21.\nHar-Maghedon non \u00e8 dunque una semplice battaglia fra uomini, ma una guerra a cui prendono parte gli invisibili eserciti di Dio. Senza alcun dubbio avr\u00e0 luogo al tempo stabilito da Dio, Colui che \u201cfa secondo la sua propria volont\u00e0 fra l'esercito dei cieli e gli abitanti della terra\u201d. \u2014 Da 4,35; vedi anche Mt 24,36.\nRastafarianesimo.\nSecondo Rastafari, nel libro dell'Apocalisse si parla di Hail\u00e9 Selassi\u00e9. Armageddon (o meglio \"Amagideon\") \u00e8 un concetto teologico un po' diverso, non indicherebbe una battaglia specifica, ma sarebbe piuttosto da intendere con lo stato generale in cui l'intero mondo si trova adesso, e in cui starebbe gradualmente sprofondando fin dal 1930, e pi\u00f9 in particolare dal 1974. Comunque, il ruolo di Selassie nella Guerra d'Etiopia \u00e8 visto, per molti motivi, come il compimento di alcune profezie."}
{"id": "103227", "revid": "46931", "url": "https://it.wikipedia.org/wiki?curid=103227", "title": "Demonio", "text": ""}
{"id": "103228", "revid": "363629", "url": "https://it.wikipedia.org/wiki?curid=103228", "title": "Diavolo (Dungeons &amp; Dragons)", "text": ""}
{"id": "103229", "revid": "767487", "url": "https://it.wikipedia.org/wiki?curid=103229", "title": "Belzeb\u00f9", "text": ""}
{"id": "103231", "revid": "122138450", "url": "https://it.wikipedia.org/wiki?curid=103231", "title": "HDSL", "text": "In telecomunicazioni HDSL (acronimo inglese di \"High data rate Digital Subscriber Line\") \u00e8 la prima tecnologia della famiglia xDSL, standardizzato per la prima volta nel 1994, per potenziare la velocit\u00e0 di trasmissione nelle connessioni Internet su tradizionale doppino telefonico (due fili di rame). Consente di raggiungere velocit\u00e0 fino a 8 Mb/s simmetrici (sia in download che in upload) con una connessione sempre attiva. Perci\u00f2 richiede un \"modem\" V.35 (un tempo molto costoso) collegato a un \"router\".\nEsiste soltanto per traffico dati e non per quello voce. Supporta per\u00f2 il Voice over IP che tratta la fonia vocale come dati qualsiasi di Internet.\nCaratteristiche.\nA seconda delle generazioni e del livello di servizio offerto, \u00e8 fornito su una o pi\u00f9 coppie in rame. Diversamente da ADSL, non \u00e8 possibile la coesistenza di altri servizi analogici (POTS) o digitali (ISDN) sulla stessa linea.\nPoich\u00e9 il servizio \u00e8 principalmente rivolto ad utenze aziendali o istituzionali, i fornitori garantiscono maggiori prestazioni rispetto al best-effort tipico delle ADSL per consumatori.\nAd esempio il servizio da 2Mb/s nominali ha tipicamente una banda minima garantita di 0,5 Mb/s, e salvo anomalie la velocit\u00e0 di trasferimento non scende mai al di sotto di tale velocit\u00e0.\nIl servizio era largamente utilizzato per coprire le esigenze di medie e grandi aziende e pubbliche amministrazioni, e lo \u00e8 tuttora ove non siano disponibili o siano troppo costosi servizi pi\u00f9 avanzati come quelli in fibra ottica.\n. Le prestazioni sono superiori anche in termini di latenza e stabilit\u00e0 del collegamento su coppie in rame molto lunghe.\nEsistono diverse tipologie di HDSL, che cambiano secondo le condizioni tecniche di zona ed il tipo di prestazioni richieste.\nPi\u00f9 flussi a 2 Mb/s possono essere affasciati per raggiungere velocit\u00e0 di trasferimento simmetriche di 4, 6 o 8 Mb/s."}
{"id": "103233", "revid": "219110", "url": "https://it.wikipedia.org/wiki?curid=103233", "title": "Powerline", "text": "In telecomunicazioni, il powerline (in inglese power line communication o PLC, in italiano onde convogliate) \u00e8 una tecnologia per la trasmissione di voce o dati che utilizza la rete di alimentazione elettrica come mezzo trasmissivo. Si realizza sovrapponendo al trasporto di corrente elettrica, continua o alternata a bassa frequenza (50\u00a0Hz in Europa e gran parte dell'Asia e dell'Africa, 60\u00a0Hz in altre regioni del mondo.), un segnale a frequenza pi\u00f9 elevata che \u00e8 modulato dall'informazione da trasmettere. La separazione dei due tipi di corrente si effettua grazie al filtraggio e separazione degli intervalli di frequenze utilizzate.\nLa tecnica \u00e8 utilizzata da decenni, prima dell'introduzione della telefonia mobile, per trasmissioni con treni in marcia (usando le linee di potenza, ad esempio dalla Telettra), per controllare apparati elettrici tramite la propria rete di alimentazione, per leggere contatori elettrici remotamente, per sistemi interfonici casalinghi ecc. Lo stesso gestore Terna usa (e ha usato nei decenni precedenti) la rete per trasmettere telecontrolli e fonia. Pi\u00f9 recentemente \u00e8 utilizzata per dare accesso dati (per esempio Internet) alle case tramite la rete elettrica senza necessit\u00e0 di accessi specifici per cavo coassiale o radio.\nDescrizione.\nGli standard.\nPer le installazione domestiche, lo standard \u00e8 deciso dall\"'Homeplug Powerline Alliance\", consorzio di 70 imprese costituito nel 2000.\nI primi standard furono pubblicati nel 2001, l'Homeplug 1.0 e l'HomePlug 1.0 Turbo, per trasferire dati a una velocit\u00e0 teorica rispettivamente di 15 e 85\u00a0Mbit/s. Dopo il 2005, furono pubblicati gli standard per alte velocit\u00e0 della Universal Powerline Association e l'HomePlug Powerline AV con velocit\u00e0 teoriche di 200-500\u00a0Mbs, con supporti alla Web TV e HD TV, streaming audio e video, telefonia VoIP.\nDopo alcuni anni di competizione serrata sugli standard, i due standard al di sopra i 200\u00a0Mbs sono confluiti in un unico standard internazionale IEEE P1901 Powerline AV, cui rispondono ormai tutti i prodotti in commercio come\u00a0HPAV Powerline HomePlug AV. Prive di schermature, le linee elettriche attraversate dai segnali digitali Powerline irradiano nell'ambiente circostante in una banda fino a 50 Megahertz. La tecnologia Powerline trasmette una serie di sottoportanti nella banda che va da 2 a 30 Megahertz.\nPer minimizzare il rumore e le interferenze, le sottoportanti sono equamente spaziate e distribuite, i canali occupano bande relativamente piccole e i canali adiacenti sono ortogonali fra loro (\"Orthogonal Frequency DivisionMultiplexing o\" OFDM).\nI progressi nel tempo della tecnica di modulazione del segnale sono dovuti all'aumento delle sottoportanti e dei bit per carrier veicolati da ciascuna sottoportante. La scelta delle sottoportanti da utilizzare e della tecnica di modulazione \u00e8 dinamica, in funzione della condizioni delle linee elettriche ritornate dai \"plug\" riceventi a quello emittente. In condizioni difficili, lo standard utilizza la modulazione RobO (Robust operation) di tipo DBPSK, meno efficiente ma molto resistente ai disturbi.\nUtilizzi.\nDomotica e reti locali.\nQuesta tecnologia viene utilizzata per la domotica con l'utilizzo di vari standard. Quelli pi\u00f9 datati come l'X10 (diffuso soprattutto negli Stati Uniti) consentono trasmissioni con banda limitata e sono dedicati a semplici automazioni domestiche come l'accensione di luci o la realizzazione di impianti antifurto. Richiedono l'installazione di appositi moduli di interfaccia all'interno delle prese e dei comandi. Il vantaggio rispetto ai sistemi tradizionali sta, oltre che nel risparmio di parte del cablaggio, nella possibilit\u00e0 di modificare con estrema semplicit\u00e0 il funzionamento dell'impianto e nella possibilit\u00e0 di realizzare funzionalit\u00e0 \"intelligenti\". Una tecnologia powerline molto diffusa in tutto il mondo ed anche in Italia \u00e8 quella basata sul protocollo LonWorks, ora anche standard ISO 14908-1-2-3-4, infatti su questo protocollo \u00e8 basato il contatore che Enel installa da qualche anno che \u00e8 in grado di fare la telelettura e le modifiche contrattuali da remoto.\nUltimamente \u00e8 stato proposto in commercio un nuovo sistema domotico in tecnologia powerLine, denominato \"PowerDom\", dalla D-Tech Electronic s.r.l., che sfrutta, per la comunicazione dati, un segnale in modulazione FSK con frequenza variabile tra 66\u00a0kHz e 132\u00a0kHz e velocit\u00e0 di trasmissione dati di bit/s.\nInoltre il protocollo di comunicazione prevede un efficace algoritmo di controllo e correzione degli errori in grado di rendere affidabile la comunicazione per la realizzazione di tutte le funzioni di un impianto domotico di classe 1: sistema di allarme tecnico e anti-intrusione, controllo accessi, controllo remoto GSM, controllo luci e climatizzazione, gestione utenze e risparmio energetico, automazione di luci e oscuranti.\nNell'ambito delle reti locali per le abitazioni e/o piccoli uffici, \u00e8 stato creato il consorzio HomePlug che consente la creazione dell'equivalente di una rete ethernet tramite l'utilizzo del normale impianto elettrico casalingo. Le specifiche HomePlug nella versione 1.0 prevedevano una velocit\u00e0 massima teorica di 14 Mbit/s, che risultavano in un effettivo di 5-6\u00a0Mbit/s. In seguito sono uscite delle estensioni non standard che prevedevano una velocit\u00e0 massima teorica di 85\u00a0Mbit/s ed un effettivo di 16-25\u00a0Mbit/s con prestazioni simili, quindi, a quanto fornito da soluzioni wireless 802.11g. Da ottobre 2006 \u00e8 stato introdotto lo standard HomePlug AV, che supporta una velocit\u00e0 teorica di 200\u00a0Mbit/s con un effettivo variabile tra i 70 e 110\u00a0Mbit/s. Con questo sistema di trasmissione diviene possibile impiegare servizi quali flussi video in alta definizione prima non possibili. Come per i sistemi wireless, la velocit\u00e0 effettiva \u00e8 dipendente da molti fattori quali la qualit\u00e0 dell'impianto, la struttura, la presenza di eventuali fonti di disturbo sull'impianto elettrico.\nTrasmissioni esterne.\nLe compagnie di servizi pubblici utilizzano coppie di condensatori (con cui si realizzano filtri passa alto) per connettere trasmettitori radio a bassa frequenza a conduttori elettrici della rete elettrica. Le frequenze usate variano da 30 a 300\u00a0kHz con trasmettitori amplificati che elevano il segnale a centinaia di watt di potenza. Questi segnali possono essere diffusi sulle linee dell'alta tensione da uno a tre conduttori ed ogni linea dell'alta tensione (con uno, due o tre conduttori) pu\u00f2 supportare molti canali di comunicazione powerline.\nAlle sottostazioni vengono applicati dei filtri per evitare che le frequenze della portante attraversino gli apparati della centrale e per evitare che errori di trasmissione dovuti alla distanza non interessino neanche segmenti isolati di rete. Questi circuiti sono usati per il controllo dei dispositivi di commutazione e per la protezione delle linee di trasmissione. Ad esempio, un dispositivo di protezione pu\u00f2 essere usato per liberare una linea se un errore \u00e8 rilevato fra i suoi due nodi terminali, o per lasciarla operare se l'errore interessa tutte le linee di trasmissione (e non dipende dai singoli nodi, ma dalla rete). Da un lato gli operatori utilizzano basse tensioni e, in misura crescente, la fibra ottica; dall'altro powerline \u00e8 una soluzione a basso costo nei casi in cui uno scavo in fibra ottica non sia economicamente conveniente.\nInternet e banda larga.\nI modem powerline trasmettono su frequenze medio-alte (da 1,6 a 30 MHz). La velocit\u00e0 asimmetrica nel modem \u00e8 di 256 kbit/s contro 2,7 Mbit/s in download. Sul ripetitore posto nel contatore elettrico la velocit\u00e0 \u00e8 di 45\u00a0Mbit/s e pu\u00f2 essere collegato al modem a 256\u00a0kBit/s. Nelle stazioni a media tensione, la velocit\u00e0 fino ad Internet \u00e8 di 135\u00a0Mbit/s.\nDiversamente dagli Stati Uniti, in Europa centinaia di case sono collegate alla stessa sottostazione con il vantaggio di non richiedere l'adeguamento di molte centrali, ma con lo svantaggio di una banda molto pi\u00f9 frazionata e bassa. La powerline si presenta come una tecnologia alternativa al doppino, che pur potrebbe tecnicamente utilizzare per il collegamento fra centrali di media e bassa tensione. Tuttavia il doppino telefonico in rame \u00e8 un cavo uguale a quello elettrico che spinge gli operatori elettrici a usare la rete di loro propriet\u00e0 piuttosto che ricorrere a infrastrutture esterne. Questa soluzione permetterebbe in linea teorica di fornire un accesso a banda larga e ridurre cos\u00ec il divario digitale in quelle zone dove l'ADSL fatica ad arrivare o l\u00e0 dove l'accesso in rete ottica previsto per le future Next Generation Network sembrerebbe in prima istanza improponibile per tali aree.\nRete ibrida Wi-Fi e powerline.\nLa powerline pu\u00f2 essere utilizzata per portare la banda larga a quelle utenze che sono interposte alla rete wireless da alberi, muri o altri ostacoli al segnale. Piuttosto che localizzare in alto il ripetitore se c'\u00e8 un punto adeguatamente alto, o un improbabile traliccio per servire una singola utenza, \u00e8 meno costoso collegare al ripetitore wireless pi\u00f9 vicino un \"convertitore\" che invia il segnale su cavo elettrico, anche se l'apparato wireless \u00e8 distante dalla cabina di bassa tensione (e l'attrezzatura per powerline va posta in un'apposita cabina). (per la scelta di una produzione centralizzata dell'energia): \u00e8 probabile che anche in presenza di un luogo impervio o di abitazioni isolate sia disponibile un cavo elettrico per powerline.\nOltre a raggiungere con powerline le utenze pi\u00f9 difficili da servire, la rete ibrida ha il vantaggio di rendere accettabile l'onere di coprire via cavo centrali a bassa tensione. Si risparmia la fibra ottica, collegando la centrale di bassa tensione con una serie di ponti radio fino alla centrale di media che viene cablata con fibra ottica. Diversamente dall'invio su cavo elettrico di rame, il segnale col wireless mantiene qualit\u00e0 alta e basse latenze anche su lunghe distanze se nei ripetitori sono presenti dei software di correzione del segnale.\nLimiti.\nInterferenze.\nFra i maggiori oppositori alla diffusione di questa tecnologia vi sono le emittenti radio. Anche se i cavi powerline sono intrecciati e schermati (grazie alla schermatura ed al fatto di essere molto vicini e non in linea retta producono un campo elettromagnetico debolissimo), essi sono sostanzialmente delle antenne (filari) che teoricamente disperdono (irradiano) e assorbono (ricevono) energia sulle frequenze radio.\n Le compagnie elettriche d'altro canto usano queste stesse frequenze in quanto riescono a ridurre ad un comunque non trascurabile 2-3 % della potenza erogata le perdite di energia elettrica in calore per l'effetto Joule.\nLa potenza elettrica irradiata per la powerline \u00e8 solamente di pochi watt e il conseguente campo magnetico indotto \u00e8 quindi paragonabile a quello dei cellulari (che trasmettono con potenze prossime a 1 Watt o equivalentemente 30 dBm) ed \u00e8 molto inferiore a quello di radio e TV.\nLa maggior parte della potenza (megawatt contro i watt della powerline) transita comunque come segnale elettrico su cavo elettrico. La powerline, se viaggia sugli stessi cavi elettrici, aggiunge dunque un campo magnetico marginale, che risulta occultato da quello indotto dai megawatt della trasmissione di energia elettrica. Il campo magnetico \u00e8 infatti una grandezza estensiva ovvero i campi magnetici si sommano e si sovrappongono tra loro. Un'antenna \u00e8 facilmente ottenibile tagliando un filo elettrico senza arrivare a spezzarlo: bastano infatti piccole irregolarit\u00e0 nei cavi perch\u00e9 questi irradino onde elettromagnetiche nello spazio circostante.\nAd ogni modo piuttosto che dire che la powerline interferisce con queste tecnologie \u00e8 pi\u00f9 esatto parlare di interferenze reciproche fra queste tecnologie dato che anche una powerline subisce le interferenze da altri sistemi di rete. Infatti al di l\u00e0 dell'uso del segnale la corrente elettrica e le emissioni radio-televisive derivano o producono entrambe un flusso ordinato di elettroni e un'interferenza toglie qualit\u00e0 a entrambi. Vari test sono stati condotti con risultati opposti, a detta delle parti interessate. Ad esempio i radioamatori che su frequenze ben definite, allocate da Leggi e regolamenti Nazionali (a loro volta recepite da direttive della IARU), emettono segnali per uso privato a potenza molto pi\u00f9 elevata, hanno sottoscritto petizioni contro la tecnologia powerline. I governi di Austria, Australia e Nuova Zelanda hanno tuttavia posto l'obbligo di evitare interferenze su tali frequenze affollate a carico degli operatori powerline sui quali hanno precedenza le altre telecomunicazioni e che devono interrompere la connessione, se necessario, per eliminare un'interferenza.\nCosti.\nNel settembre 2001, l'Ascom ha comunicato alla stampa la creazione della prima rete Powerline elevetica, nella citt\u00e0 di Friburgo. Nel 2002, l'Ufficio federale delle comunicazioni UFCOM pubblicava una valutazione sostanzialmente positiva del periodo di sperimentazione, rilevando che al di sotto dei 10 Megahertz di frequenza l'aumento del rumore indotto dalle comunicazioni Powerline era stato minimo.\nLa tecnologia powerline ha raggiunto una delle maggiori diffusioni in Europa in termini di utenze collegate e di percentuale di copertura del territorio. Varie municipalizzate dell'energia elettrica hanno iniziato a commercializzare tariffe powerline con una banda che varia da un taglio minimo di 300\u00a0kBit/s ad un massimo di 2\u00a0Mbit/s. Le tariffazioni sono \"flat\" 24 ore e non includono la fonia vocale. Non troviamo banda minima garantita ed il costo oscilla da 25 a 85 franchi svizzeri (circa da 15 a 50 euro) per il taglio da 2\u00a0Mbit/secondo: le tariffe non sono dunque paragonabili al prezzo di mercato di un'ADSL da 2 a 4 megabit, che \u00e8 intorno ai 19 euro mensili.\nIl prezzo imponibile all'utente \u00e8 anche dovuto alla particolare architettura di rete scelta dal provider. In particolare si \u00e8 scelto di collegare in fibra ottica le centrali di bassa tensione (110\u00a0V in U.S.A. e 230\u00a0V nel resto d'Europa, escluso Inghilterra ove \u00e8 usata la 240\u00a0V) e di inviare traffico Internet insieme alla corrente elettrica su cavo di rame soltanto per l'ultimo miglio. In questo modo la qualit\u00e0 della powerline \u00e8 paragonabile ad ADSL o fibra ottica, ma lievitano i costi d'impianto. Infatti il numero di centrali telefoniche sparse sul territorio da cablare in fibra ottica \u00e8 4-5 volte minore delle centrali elettriche di bassa tensione; d'altro canto il DSLAM necessario per l'ADSL ha un costo pi\u00f9 alto degli apparati da installare per la powerline nelle cabine elettriche (un semplice \"splitter\" pi\u00f9 qualche eventuale ripetitore), ma lo scavo e i chilometri di fibra ottica necessari al soddisfacimento del primo caso sono molti di pi\u00f9.\nUn'alternativa, come detto, \u00e8 portare la fibra ottica nelle centrali di media tensione (in numero inferiore a quelle di bassa tensione) e da qui il traffico internet sulla rete elettrica. La distanza non diminuisce la banda disponibile, ma introduce un tempo di latenza del segnale di centinaia di millisecondi. I \"ping\" della powerline misurati sono infatti addirittura peggiori di una connessione via satellite. La tecnologia evolve verso un aumento della banda dei cavi in fibra ottica da frazionare verso gli utenti, ma non risolve questo problema di latenza sulle lunghe distanze. Dagli attuali 40\u00a0Mbit/s di banda per cavo in fibra ottica si iniziano a commercializzare cavi con 85\u00a0Mbit/s di banda. In laboratorio si sono gi\u00e0 raggiunte velocit\u00e0 di 100\u00a0Gbit/s, ma non sono ancora commercializzate.\nMolte citt\u00e0 statunitensi (ormai da vent'anni) e tedesche sono coperte. La tecnologia si diffonde lentamente perch\u00e9 interferisce su frequenze militari, mentre il segnale Internet \u00e8 a sua volta fortemente disturbato dai continui sbalzi di tensione della corrente elettrica dovuti al fatto che \u00e8 alternata e non continua e, dal lato degli utenti, dalla semplice accensione di lavatrici o lavastoviglie. Le interferenze restano forti nonostante la banda molto differente che separa elettricit\u00e0 e traffico dati. A detta degli analisti, si \u00e8 trattato di un vero e proprio fallimento.\nLo sviluppo della tecnologia powerline in Italia.\nGli standard presenti nel mercato per la tecnologia powerline sono: HomePlug 1.0 (alle velocit\u00e0 di 15 o 85\u00a0Mbit/s), gli HomePlug AV a 200\u00a0Mbit/s e i prodotti UPA (Universal Powerline Association) che raggiungono anch'essi i 200\u00a0Mbit/s. Lo IEEE nell'ottobre 2008 ha scelto lo standard HomePlug, che sar\u00e0 sostituito da una nuova versione a 200\u00a0Mbit/s. Con il precedente livello di tensione per le utenze domestiche (130\u00a0volt) era necessario aggiungere dei trasformatori che elevassero la tensione di rete per avere una banda larga per trasmissioni internet veloci, destinando il traffico dati alle frequenze pi\u00f9 elevate ben distinte dal segnale elettrico. Nonostante questo, rimaneva la necessit\u00e0 di separare poi i due flussi.\nCon km di cavi elettrici sospesi, l'Italia ha una delle reti elettriche di trasmissione pi\u00f9 lunghe e capillari al mondo per copertura del territorio. Buona parte di questa rete \u00e8 propriet\u00e0 di Enel, che al momento non commercializza la tecnologia powerline. La sperimentazione di Grosseto ha avuto seguito dopo tempi di negoziato dell'ordine di anni. Vari installatori della tecnologia in Italia propongono in alternativa connessioni wireless HiperLan appoggiate con \"gateway\" ad HDSL su doppino o alla fibra ottica dove disponibile.\nAttualmente la tensione delle utenze domestiche \u00e8 stata alzata in tutta Italia a 230 volt, consentendo trasmissioni in banda larga in un raggio massimo di 450 metri dalle utenze domestiche; oltre tale distanza diventa inaccettabile la perdita di segnale a causa di giunzione fra i cavi, interferenze col segnale elettrico, perdite dovute alla distanza stessa. \u00c8 possibile aumentare la distanza di copertura inserendo ogni 450 metri o meno un ripetitore (dal costo da 100 a 300 euro) che non amplifichi semplicemente il segnale (con il rumore acquisito), ma abbia un software che lo depuri delle distorsioni introdotte durante il percorso.\nDai contatori elettronici delle case (che gi\u00e0 utilizzano la powerline per la telelettura dei consumi), il traffico dati viaggia su doppino di rame insieme alla corrente elettrica su frequenze separate alla tensione di 230 volt e a una velocit\u00e0 fino a 20\u00a0Mbit/s (100 nelle reti sperimentali) per un raggio di 450 metri (vari chilometri con l'aggiunta di ripetitori), supera i tralicci della bassa tensione a 230 volt e arriva a quelli di medio-bassa a 400 volt dove trova uno \"splitter\" che separa corrente e dati Internet.\nIl traffico Internet entra in un \"router\" (uno per ogni linea da coprire) e prosegue o su linea ADSL o su fibra ottica. La powerline \u00e8 nata per risolvere il problema dell'ultimo miglio, ma richiede una linea ad alta velocit\u00e0 dopo la centrale elettrica. Attualmente \u00e8 impiegata per creare elettroLAN in uffici o case su pi\u00f9 piani.\nLa sperimentazione di Enel a Grosseto ha dato buoni risultati; altri comuni facendone richiesta possono ottenere Internet gratuitamente nel periodo di sperimentazione.\nDal 2002 inoltre Enel sta installando presso tutte le sue utenze contatori elettronici che utilizzano la linea di alimentazione per la telelettura e il telecontrollo degli stessi. Questo tipo di applicazione richiede per\u00f2 una banda passante molto ridotta ed \u00e8 molto pi\u00f9 semplice da implementare ed \u00e8 basata sulla tecnologia LonWorks. Il contatore non \u00e8 pi\u00f9 stato utilizzato per fornire connettivit\u00e0 Internet.\nBrescia, in linea con la tradizione che ne fa una citt\u00e0 pilota nei servizi pubblici, \u00e8 stata la prima e unica localit\u00e0 in Italia interamente coperta con questo servizio, grazie ad un accordo fra l'azienda municipalizzata dell'energia e I-Light, societ\u00e0 specializzata in connessioni Internet su rete elettrica. La rete operava con la tecnologia powerline plus, ed era gestita dalla societ\u00e0 Selene, controllata del Gruppo A2A. Ma si \u00e8 trattato di uno dei vari esperimenti di Selene, poi sospesi dopo aver fatto investire soldi a privati ed aziende per dotarsi delle relative attrezzature.\nEnel sta collegando con fibra ottica tutte le centrali da 400 volt in Italia, ma conta di coprire i grandi centri dove il business \u00e8 pi\u00f9 remunerativo. Non pare per ora che venga utilizzata per risolvere il divario digitale; la banda larga non \u00e8 inclusa negli obblighi di servizio universale. Comunque, un programma sempre pubblico (dell'Unione europea) sta rilanciando questa tecnologia. Un servizio di connettivit\u00e0 powerline \u00e8 molto competitivo come costi e prestazioni sia per l'operatore che per gli utenti, rispetto alle altre tecnologie per fornire banda larga. L'acquisto di hotspot e antenne per le tecnologie wireless, piuttosto che DSLAM per un'ADSL \u00e8 molto pi\u00f9 oneroso dell'installazione di una cabina di commutazione fra nodi della rete elettrica, o fra questa e i punti di connessioni a quelle degli operatori telefonici tramite fibra, doppino o wireless.\nIl comune San Giovanni in Persiceto \u00e8 stato uno dei primi ad utilizzare questa tecnologia per il controllo dell'illuminazione pubblica, dove i pali dell'illuminazione pubblica vengono trasformati in access point, inoltre nell'eventualit\u00e0 venissero aggiunti dispositivi aggiuntivi, quali telecamere, access point wifi, totem multimediali, permettono di offrire nuovi servizi."}
{"id": "103234", "revid": "9", "url": "https://it.wikipedia.org/wiki?curid=103234", "title": "Tecnologie wireless", "text": ""}
{"id": "103235", "revid": "1812835", "url": "https://it.wikipedia.org/wiki?curid=103235", "title": "Grande depressione", "text": "La Grande depressione (detta anche Grande crisi o Crollo di Wall Street) fu una grave crisi economica e finanziaria che sconvolse l'economia mondiale alla fine degli anni venti, con forti ripercussioni anche durante i primi anni del decennio successivo. Ebbe origine da contraddizioni simili a quelle che avevano portato alla crisi economica del 1873-1895, iniziando negli Stati Uniti d'America e portando al definitivo crollo (\"crack\") della borsa di New York del 24 ottobre 1929 (\"gioved\u00ec nero\") dopo anni di boom azionario.\nGli effetti recessivi furono devastanti sia nei paesi industrializzati sia in quelli esportatori di materie prime con un calo generalizzato della domanda e della produzione; il commercio internazionale diminu\u00ec considerevolmente e con esso i redditi dei lavoratori, il reddito fiscale, i prezzi e i profitti; le maggiori citt\u00e0 di tutto il mondo furono duramente colpite, in special modo quelle che basavano la loro economia sull'industria pesante; il settore edilizio sub\u00ec un brusco arresto in molti paesi; le aree agricole e rurali soffrirono considerevolmente in conseguenza di un crollo dei prezzi fra il 40% e il 60%; le zone minerarie e forestali furono tra le pi\u00f9 colpite a causa della forte diminuzione della domanda e delle ridotte alternative d'impiego occupazionale.\nDescrizione.\nIl contesto.\nDopo la Grande Guerra gli Stati Uniti d'America conobbero un periodo di prosperit\u00e0 e progresso socio-economico trainato soprattutto dal settore automobilistico, che a sua volta fece da volano alla crescita trascinando con s\u00e9 altri settori come l'industria metallurgica, l'industria della gomma, il settore petrolifero, quello dei trasporti e quello edile. Dal 1922 al 1929 l'indice azionario da 63,0 aveva assunto il valore di 381,17. Durante questo periodo la bolla azionaria di Wall Street raggiunge il suo massimo.\nSembrava quindi essersi innescato un \"circolo virtuoso\": l'alta produttivit\u00e0 permetteva di mantenere inalterati i salari e i prezzi dei prodotti sul mercato. Questo favoriva quindi gli investimenti, che permettevano a loro volta di aumentare la produttivit\u00e0. Tuttavia agli investimenti e al continuo aumento della produttivit\u00e0, non corrispose una proporzionata crescita del potere d'acquisto. Nei primi anni dopo il primo conflitto mondiale, lo sviluppo era stato infatti sostenuto dai risparmi accumulati negli anni della guerra e dai bassi tassi d'interesse.\nUna seconda contraddizione interna all'economia statunitense era rappresentata dal sistema finanziario. Non furono infatti posti limiti alle attivit\u00e0 speculative delle banche e della borsa valori, dovute alla volont\u00e0 da parte degli acquirenti di detenere titoli, non tanto per ottenere dividendi e dunque profitti, quanto solo per aumentare il proprio capitale. In sostanza dunque si comperava per rivendere, senza preoccuparsi della qualit\u00e0 dei titoli; all'aumento di domanda dei titoli si accompagn\u00f2 direttamente quella delle quotazioni.\nA tutto questo va aggiunta la responsabilit\u00e0 dei rappresentanti delle holding che detenevano portafogli di azioni e obbligazioni (le quali avevano interesse che i costi lievitassero) che, per spingere i risparmiatori all'acquisto di titoli, rilasciavano dichiarazioni e previsioni troppo ottimistiche. Il valore delle azioni industriali per\u00f2 corrispondeva sempre meno a un effettivo aumento della produzione e della vendita di beni, tanto che, dopo essere cresciuto molto per via della speculazione economica diffusasi a tutti i livelli in quegli anni, questo scese rapidamente e costrinse i possessori a una massiccia vendita, che provoc\u00f2 il noto crollo della borsa.\nLa crisi negli USA.\nIl 24 ottobre 1929 (poi chiamato il gioved\u00ec nero) il mercato aveva subito un primo duro collasso. Periodi di vendita e di grossi volumi di trading erano mescolati con brevi periodi di prezzi in crescita e recupero. L'economista e autore Jude Wanniski correl\u00f2 in seguito queste oscillazioni con la prospettiva del passaggio della legge di Smoot-Hawley che imponeva una maggiorazione sulle tariffe imposte sui beni importati, che era dibattuta in quel periodo nel Congresso degli Stati Uniti.\nMa fu il cosiddetto Marted\u00ec nero (detto anche \"Big Crash\") il giorno del crollo della borsa valori, avvenuto il 29 ottobre 1929 a New York, presso lo Stock Exchange, sede del mercato finanziario pi\u00f9 importante per volume degli Stati Uniti. Il prezzo delle azioni di numerose imprese di grandi dimensioni, come la General Electric, precipit\u00f2. Quel giorno pi\u00f9 di sedici milioni di azioni vennero negoziate e il valore delle stesse cal\u00f2 di altri dieci miliardi di dollari. Ci\u00f2 ebbe un riflesso immediato sulle altre borse degli Stati Uniti, da Chicago a San Francisco.\nLa caduta della borsa colp\u00ec soprattutto quel ceto di media borghesia che nel corso degli anni venti, oltre ad avervi investito i propri risparmi, aveva sostenuto la domanda di beni di consumo durevole. La loro uscita dal mercato indeboliva proprio le industrie produttrici di beni di consumo durevole (come quelle automobilistiche). Queste industrie cessarono di commissionare materiali, semilavorati e componenti a quelle operanti nei settori dell'indotto, le quali dovettero ridurre il personale e i salari, provocando una contrazione a valanga anche nei settori dei beni di consumo primario (come quello agricolo).\nLa situazione era poi aggravata dalla stretta interconnessione che legava il settore industriale a quello bancario. Infatti, nel momento in cui la borsa croll\u00f2, si diffuse un'ondata di panico devastante tra i piccoli risparmiatori, i quali si precipitarono nelle banche per ritirare il proprio denaro: ci\u00f2 diede origine ad una crisi di liquidit\u00e0 di ampie dimensioni e l'insolvenza di molte banche, che trascinarono nella crisi le industrie nelle quali avevano investito. Molte di queste furono costrette a chiudere i battenti o a ridimensionarsi e i licenziamenti, operati dalle aziende in crisi, portarono a una elevata diminuzione della domanda di lavoro, bloccando quasi completamente l'economia americana.\nUna volta innescata la crisi, a causa dell'aumento della disoccupazione e del parallelo calo dei consumi, questa assunse i connotati di una crisi di sovrapproduzione, cio\u00e8 eccesso di offerta rispetto alla domanda con conseguente calo della produzione che scese di quasi il 50% tra il 1929 e il 1932.\nDopo il crollo, il Dow Jones Industrial Average (DJIA) recuper\u00f2 all'inizio del 1930, per poi calare nuovamente, raggiungendo un minimo di mercato nel 1932. Il Dow Jones non torn\u00f2 ai livelli precedenti al 1929 prima della fine del 1954.\nLa crisi nel resto del mondo.\nLa grande crisi si propag\u00f2 rapidamente fuori dagli USA, inizialmente verso tutti quei paesi che avevano stretti rapporti finanziari con gli Stati Uniti, a partire da quelli europei che si erano affidati all'aiuto economico degli americani dopo la Prima guerra mondiale, ovvero Regno Unito, Austria e Germania, dove il ritiro dei prestiti americani fece saltare il complesso e delicato sistema delle riparazioni di guerra, trascinando nella crisi anche Francia e Italia.\nIn tutti questi paesi si assistette a un drastico calo della produzione seguito da diminuzione dei prezzi, crolli in borsa, fallimenti e chiusura di industrie e banche, aumento di disoccupati (12 milioni negli USA, 6 milioni in Germania, 3 milioni in Gran Bretagna), il tutto aggravato anche dall'introduzione di misure protezionistiche come freno al libero scambio nel sistema economico globale. Va notato che la crisi non colp\u00ec l'economia dell'URSS, la quale in quegli anni aveva inaugurato il suo primo piano quinquennale con l'obiettivo di creare una base industriale moderna. Restarono inoltre immuni dalla crisi anche il Giappone - che affront\u00f2 la crisi (inclusa la guerra) con misure inflazionistiche - e i Paesi scandinavi che, in quanto esportatori di particolari materie prime, non risentirono della riduzione della domanda dei loro prodotti.\nNel 1931 la Gran Bretagna abbandon\u00f2 il gold standard, imitata subito dai paesi scandinavi. Nel 1934 sterlina e dollaro vennero fortemente svalutati.\nLa crisi in Germania ebbe gravi effetti. Non fu possibile approvare un budget per il 1931 e il cancelliere inizi\u00f2 a governare per decreto. Nel maggio 1931 fall\u00ec la banca Austrian Credit-Anstalt (Creditanstalt), mentre nel luglio 1931 fall\u00ec la seconda banca tedesca, Danat, a causa del legame con l'azienda tessile Nordwolle, che fallisce nel giugno 1931. La Danat viene fusa per ordine governativo alla prima banca. Gli stipendi calarono in media del 40% e la disoccupazione aument\u00f2 del 30%. Il CEO di Danat, Jacob Goldschmidt, era ebreo e venne preso di mira dalla propaganda nazista.\nConseguenze economiche: la produzione industriale dopo il 1929.\nLa seguente tabella riporta gli indici della produzione industriale negli anni immediatamente seguenti la crisi del 1929, ponendo come riferimento a 100 il valore nel 1929.\nAnalisi delle cause.\nL'economista John Kenneth Galbraith ha individuato almeno cinque fattori di debolezza nell'economia americana responsabili dell'inizio della crisi:\nCause pregresse.\nSul fronte internazionale una prima causa di fragilit\u00e0 del sistema economico internazionale \u00e8 insita nell'eredit\u00e0 dei debiti di guerra. Alla fine del conflitto Regno Unito, Francia e Italia si erano ritrovate debitrici con gli USA per somme ingenti che costringevano tutte e tre a una politica di esportazioni molto aggressiva per procurarsi la valuta necessaria a pagare i debiti. Si era quindi fatta strada l'idea di adottare lo stesso espediente dell'indomani della guerra franco-prussiana, quando le riparazioni di guerra imposte alla Francia avevano permesso non solo di coprire il costo della guerra ma anche di consentire la ripresa economica, e perci\u00f2 fu deciso di addebitare i costi bellici alla Germania.\nL'industria tedesca, pur avendo un grande potenziale, era uscita dalla guerra stremata. Da allora gli stessi paesi vincitori, soprattutto gli Stati Uniti, si erano resi conto della necessit\u00e0 di sostenere l'economia tedesca con ingenti finanziamenti. Questi finanziamenti avevano creato un curioso triangolo, in cui la Germania usava gran parte di queste risorse per pagare i debiti a Gran Bretagna e Francia e queste a loro volta usavano i capitali per pagare i propri debiti. Dunque questo sistema sarebbe sopravvissuto fin quando gli USA fossero stati in grado di esportare capitali in Germania.\nUn secondo elemento di fragilit\u00e0 del sistema economico internazionale era costituito dall'assenza di un Paese guida credibile con la volont\u00e0 e un'influenza tale da correggere eventuali crisi economiche globali. Dopo la Grande guerra il primato sarebbe dovuto passare in mano agli USA, i quali, pur avendo un apparato industriale di gran lunga superiore a quello degli altri paesi, tuttavia non si impadronirono dello status internazionale che gli sarebbe spettato a causa di una politica isolazionista. Lo status di Paese guida rimase quindi in mano al Regno Unito. L'assenza di un'appropriata guida economico-finanziaria si rifletteva in modo drammatico sul sistema internazionale: nella conferenza di Genova del 1922 venne definito un sistema misto, noto come gold exchange standard, che da una parte garantiva respiro all'economia del Regno Unito, dall'altro \nIl sistema economico globale.\nTuttavia la causa principale che port\u00f2 il crollo finanziario a diventare una depressione economica di enormi dimensioni, ovvero quasi globale, fu la chiusura delle economie nazionali e coloniali tramite misure protezionistiche con forte freno al libero commercio. Cos\u00ec come nella Grande depressione del 1873-1895 furono infatti i dazi doganali a deprimere l'economia: alcuni stati producevano beni in surplus che per\u00f2 altri stati non acquistavano poich\u00e9 venivano resi troppo costosi dai dazi all'importazione imposti per favorire i produttori interni. Di conseguenza, quando in un paese produttore un dato bene raggiunge livelli di saturazione, il prezzo scendeva tanto che non era pi\u00f9 conveniente produrre quel bene, a meno di trovare nuovi mercati che potessero assorbire parte delle merci. In definitiva, in assenza di nuovi mercati, la produzione si ferm\u00f2, pur mantenendo un potenziale valore.\nAd esempio nella crisi degli anni 1873-1895 il grano era il bene ideale: negli Stati Uniti vi era una sovrapproduzione di grano dovuta all'ampiezza degli spazi coltivati estensivamente e alla bassa densit\u00e0 di popolazione. I progressi tecnologici consentivano di trasportare il grano su distanze sempre pi\u00f9 ampie, cosicch\u00e9 gli USA iniziarono a esportare grano in Europa che lo acquistava a prezzo pi\u00f9 basso rispetto a quello locale. Questo danneggiava i proprietari terrieri europei, i quali imposero ai governi i dazi per bloccare le importazioni dall'America. Ci\u00f2 produsse le seguenti conseguenze:\nIn definitiva:\nCome si vede questo circolo vizioso nuoceva a tutti fuorch\u00e9 a una ristretta minoranza. Tuttavia, in una visione pi\u00f9 ampia, nuoceva anche a essa nella crisi economica generale. Lo stesso circolo vizioso che caus\u00f2 la crisi del 1873-1895 fu la causa principale di quella del 1929, ma con modalit\u00e0 differenti.\nLa crisi del 1873-1895 aveva trovato sbocco con il colonialismo, grazie al quale si erano aperti nuovi mercati nei quali si poteva dirigere il commercio, sebbene ogni colonia commerciasse quasi esclusivamente con la propria nazione, essendo preclusi gli altri commerci tramite dazi che creavano sistemi commerciali isolati gli uni con gli altri. Quella che fu la soluzione alla crisi del 1873-1895 port\u00f2 a quella del 1929, e questo perch\u00e9 a un certo punto anche i mercati coloniali arrivarono al punto di saturazione (e in questo contesto come mercati coloniali si riconosce come tale anche il Sudamerica nei confronti degli USA) e l'isolamento dei sistemi commerciali, imposto dai dazi, rese impossibile la diversificazione delle produzioni.\nQuindi a causa di questo blocco del commercio si ritorn\u00f2 alla situazione del 1873-1895 nella quale le industrie non trovavano sbocchi commerciali per le proprie merci o i prezzi erano tanto bassi da dover abbandonare la produzione e al contempo i prezzi delle merci da comprare diventavano troppo alti. Con il crescere delle tensioni economiche i dazi doganali furono l'arma con cui fu combattuta una guerra commerciale tra nazioni, guerra che da commerciale era divenuta militare negli anni 1914-1918 e il cui risultato aveva ridato \"ossigeno\" all'economia globale per qualche anno in pi\u00f9, fino al 1929. Senza la Prima guerra mondiale la crisi del 1929 sarebbe arrivata molto prima. Se qualche anno prima lo scoppio delle ostilit\u00e0 (che rappresent\u00f2 un grosso stimolo all'economia per la massiccia mobilitazione di risorse da parte dei governi) aveva scongiurato l'imminente crisi, nel 1929 le condizioni internazionali non erano tali da scatenare una guerra. Ma una volta iniziata la Grande depressione, la soluzione venne spasmodicamente ricercata, fino a raggiungerla, nella seconda guerra mondiale, che apr\u00ec i mercati coloniali a tutte le nazioni in vista della futura e auspicata indipendenza delle colonie.\nSoluzioni intermedie furono adottate durante gli anni trenta. Gli USA diedero l'esempio concedendo l'indipendenza o l'autonomia alle loro colonie (vari staterelli centroamericani e caraibici) , il Regno Unito fece lo stesso col Trattato di Westminster, ma furono tutte soluzioni effimere.\nLa tesi \"austriaca\".\nLa Scuola austriaca ha elaborato una teoria in merito alle cause della Grande depressione che si discosta nettamente dalla visione comune, almeno per ci\u00f2 che concorre alla crisi iniziale interna statunitense. L'economista appartenente a tale scuola che pi\u00f9 di tutti ha trattato questo argomento \u00e8 stato lo statunitense Murray Rothbard, che, nella pubblicazione \"La Grande depressione\" datata 1963, ha esposto la sua teoria per cui la crisi del 1929 sarebbe stata causata non dall'eccessivo libero mercato, come sostenuto da molti, bens\u00ec al contrario dall'eccessivo interventismo statale nell'economia americana a partire dagli anni dieci con il presidente Thomas Woodrow Wilson.\nLa causa principale secondo Rothbard sarebbe stata la politica monetaria tenuta dalla Federal Reserve a partire dalla sua creazione, avvenuta nel 1913 (sebbene la Federal Reserve sia, come molte altre banche centrali, un organismo indipendente dal governo). La continua espansione del credito ottenuta attraverso tassi tenuti artificialmente bassi e il successivo inevitabile rialzo dei tassi avrebbe causato una reazione a catena che avrebbe poi portato al famoso \"gioved\u00ec nero\".\nIn sintesi, secondo la Scuola austriaca, le cause della crisi del 1929 furono la politica inflazionistica (permessa anche dall'abbandono del sistema aureo classico) della Federal Reserve iniziata negli anni dieci (ossia all'inizio della prima guerra mondiale) combinata con un eccessivo peso dello Stato culminato poi nel \"New Deal\" roosveltiano, che secondo gli \"austriaci\" non fu altro che la continuazione dell'interventismo del suo predecessore, Herbert Hoover.\nIl protezionismo e la Grande depressione.\nGli anni 1920-1929 sono generalmente descritti, erroneamente, come anni in cui il protezionismo ha guadagnato terreno in Europa. In effetti, da un punto di vista generale, secondo Paul Bairoch, il periodo pre-crisi in Europa pu\u00f2 essere considerato preceduto dalla liberalizzazione del commercio. La media ponderata delle tariffe sui manufatti \u00e8 rimasta sostanzialmente invariata rispetto agli anni precedenti la prima guerra mondiale: 24,6 per cento nel 1913, contro il 24,9 per cento del 1927. Inoltre, nel 1928 e nel 1929, le tariffe sono state abbassate in quasi tutti i paesi sviluppati Inoltre, la Smoot-Hawley Tariff Act fu firmata da Hoover il 17 giugno 1930, mentre il crollo di Wall Street avvenne nell'autunno del 1929.\nPaul Krugman scrive che il protezionismo non porta a recessioni. Secondo lui, la diminuzione delle importazioni (che pu\u00f2 essere ottenuta con l'introduzione di tariffe) ha un effetto espansivo, cio\u00e8 favorevole alla crescita. Cos\u00ec, in una guerra commerciale, poich\u00e9 le esportazioni e le importazioni diminuiranno in egual misura, per tutto il mondo, l'effetto negativo di una diminuzione delle esportazioni sar\u00e0 compensato dall'effetto espansivo di una diminuzione delle importazioni. Una guerra commerciale non provoca quindi una recessione. Inoltre, egli osserva che la tariffa Smoot-Hawley non ha causato la Grande depressione. Il declino del commercio tra il 1929 e il 1933 \"\u00e8 stato quasi interamente una conseguenza della Depressione, non una causa. Le barriere commerciali sono state una risposta alla depressione, in parte una conseguenza della deflazione.\"\nJacques Sapir spiega che la crisi internazionale ha altre cause oltre al protezionismo. Egli sottolinea che \"la produzione nazionale nei principali paesi industrializzati sta diminuendo [...] pi\u00f9 velocemente di quanto si stia contraendo il commercio internazionale\". Se questo declino (nel commercio internazionale) fosse stato la causa della depressione che i Paesi hanno vissuto, avremmo dovuto vedere il contrario\". \"Infine, la cronologia degli eventi non corrisponde alla tesi dei liberi commercianti... La maggior parte della contrazione del commercio ha avuto luogo tra il gennaio 1930 e il luglio 1932, cio\u00e8 prima dell'introduzione di misure protezionistiche, anche autarchiche, in alcuni paesi, ad eccezione di quelle applicate negli Stati Uniti nell'estate del 1930, ma con effetti molto limitati. Egli osserva che \"la contrazione del credito \u00e8 una delle cause principali della contrazione del commercio\". \"In realt\u00e0, \u00e8 la liquidit\u00e0 internazionale la causa della contrazione del commercio. Questa liquidit\u00e0 \u00e8 crollata nel 1930 (-35,7%) e nel 1931 (-26,7%)\". Uno studio del National Bureau of Economic Research sottolinea l'influenza predominante dell'instabilit\u00e0 monetaria (che ha portato alla crisi internazionale di liquidit\u00e0) e l'improvviso aumento dei costi di trasporto nel declino del commercio durante gli anni '30.\nMilton Friedman riteneva inoltre che la tariffa Smoot-Hawley del 1930 non avesse causato la Grande depressione. Douglas A. Irwin scrive: \"la maggior parte degli economisti, sia liberali che conservatori, dubita che Smoot Hawley abbia avuto un ruolo importante nella successiva contrazione\"\nWilliam J. Bernstein ha scritto: \nPeter Temin, spiega che una tariffa \u00e8 una politica espansionistica, come una svalutazione in quanto dirotta la domanda dai produttori stranieri a quelli nazionali. Egli osserva che le esportazioni erano il 7% del PNL nel 1929, sono diminuite dell'1,5% del PNL del 1929 nei due anni successivi e il calo \u00e8 stato compensato dall'aumento della domanda interna da parte delle tariffe. Egli conclude che, contrariamente all'argomentazione popolare, l'effetto di contrazione della tariffa era limitato (Temin, P. 1989. \"Lessons from the Great Depression\", MIT Press, Cambridge, Mass)\nIan Fletcher ha detto che la tariffa applicata a solo un terzo circa del commercio statunitense: circa l'1,3% del PIL. La tariffa media statunitense sui beni in oggetto \u00e8 passato dal 40,1% nel 1929 al 59,1 nel 1932 (+19%). Tuttavia, \u00e8 stato sistematicamente superiore al 38% ogni anno dal 1865 al 1913 (dal 38% al 52%). Inoltre, aumenta notevolmente anche nel 1861 (dal 18,61% al 36,2%; +17,6%), tra il 1863 e il 1866 (dal 32,62% al 48,33%; +15,7%), tra il 1920 e il 1922 (dal 16,4% al 38,1%; +21,7%) senza produrre depressioni globali.\nConseguenze sociali e politiche.\nCriminalit\u00e0.\nLa Grande depressione fu un periodo caratterizzato dall'aumento della criminalit\u00e0, sia organizzata che non. Dopo il Proibizionismo gli Stati Uniti affrontarono una nuova ondata di criminali, a seguito dei cambiamenti di Cosa Nostra statunitense (su tutti l'arresto di Al Capone nel 1930) e della creazione di bande criminali come la banda Karpis-Barker (guidata da Alvin Karpis e Arthur \"Doc\" Barker), oltre che dell'affermazione di vari gangster. Tra i gangster che si affermarono, oltre ai gi\u00e0 citati Karpis e Barker, spiccarono in particolare John Dillinger, Fred Goetz (noto anche con lo pseudonimo George \"Shotgun\" Ziegler), John Hamilton, \"Machine Gun\" Kelly, \"Pretty Boy\" Floyd, \"Baby Face\" Nelson, Bonnie Parker e Clyde Barrow.\nPrincipalmente questi criminali rapinavano banche, ma vi furono anche dei sequestri di banchieri e di milionari, compiuti specialmente da Fred Goetz e dalla banda Karpis-Barker, che derub\u00f2 anche molte consegne postali e fece dirottare un aereo. Nel 1933 la gang rap\u00ec William Hamm ed Edward Bremer jr., che erano rispettivamente un fabbricante di birra e un banchiere, entrambi del Minnesota; questi 2 sequestri complessivamente fruttarono 300.000 dollari (100.000 il primo e 200.000 il secondo). Tuttavia rapire Bremer si rivel\u00f2 un grosso errore per la banda, in quanto l'uomo era amico di Franklin Delano Roosevelt, allora Presidente degli Stati Uniti d'America, e la cosa costrinse il gruppo a sciogliersi.\nJohn Dillinger fu il criminale che si distinse pi\u00f9 di tutti; per tutti era il gangster vestito sempre elegantemente e che impugnava un mitra Thompson, ed era un eroe per il popolo perch\u00e9 - oltre a rapinare le banche con metodi rigorosi (tra i suoi aiutanti figura il gi\u00e0 citato John Hamilton) - bruciava i registri contabili, in cui figuravano i nomi delle persone in difficolt\u00e0 economiche e con debiti o ipoteche a loro carico.\nLa polizia arrest\u00f2 Dillinger il 25 gennaio 1934. Prima di essere condannato alla sedia elettrica (che evit\u00f2 grazie al suo avvocato Louis Piquett), nel marzo dello stesso anno Dillinger fugg\u00ec dalla prigione di Crown Point (che si trova in Indiana). Il 1934 fu pur sempre un anno negativo per la criminalit\u00e0: Dillinger venne ucciso a Chicago il 22 luglio 1934, all'uscita dal cinema \"Biograph\", e dopo di lui l'FBI (capitanata da J. Edgar Hoover e Melvin Purvis) uccise anche John Hamilton, Bonnie e Clyde, \"Pretty Boy\" Floyd e \"Baby Face\" Nelson.\nContromisure.\nIl fallimento dei tentativi iniziali di trovare soluzioni comuni alla crisi sul piano internazionale spinse da una parte tutti i paesi a introdurre misure protezionistiche e a creare \"aree economiche chiuse\" (maggiore esempio fu il sistema di \"tariffe preferenziali\" fra gli Stati del Commonwealth britannico deciso nel 1931), mentre dall'altra i governi furono indotti a sperimentare su vastissima scala forme di partecipazione diretta dello Stato alla vita economica nazionale.\nEffetti della Grande depressione negli Usa e nel Mondo:\nGli stati svolsero cos\u00ec funzioni imprenditoriali (ricorrendo alla spesa pubblica come elemento strutturale e centrale della dinamica economica nazionale) e previdenziali (con l'attivazione di misure legislative di sicurezza sociale). Questo tipo di interventi, chiamato \"New Deal\" in USA, furono sistemizzati e teorizzati successivamente da John Maynard Keynes, da cui la definizione politiche keynesiane, in forte opposizione ai principi della teoria classica liberista.\nIn Italia il regime fascista decise l'intervento pubblico che in primis riguard\u00f2 la Banca Commerciale Italiana che, di fronte alla crisi finanziaria del 1929, aveva aumentato in modo preoccupante la propria esposizione verso il sistema industriale. Il crollo delle quotazioni azionarie richiese l'intervento statale: le partecipazioni azionarie della Comit nelle industrie furono trasferite alla Societ\u00e0 Finanziaria Industriale Italiana (Sofindit), e soprattutto con la fondazione dell'Istituto per la Ricostruzione Industriale (IRI), al quale le grandi banche cedettero le proprie partecipazioni industriali e i crediti verso le imprese, in cambio di liquidit\u00e0, necessaria a proseguire l'attivit\u00e0 bancaria. Per ottenere liquidit\u00e0 furono nel contempo create obbligazioni garantite dallo Stato, che alla fine divenne proprietario di oltre il 20% dell'intero capitale azionario nazionale.\nFuori dagli USA, fu la Germania a subire il contraccolpo pi\u00f9 violento per via della grave crisi economica in cui gi\u00e0 versava la Repubblica di Weimar, anche per effetto dei debiti di guerra della prima guerra mondiale, con la grande depressione che provoc\u00f2 una fortissima inflazione della moneta e milioni di disoccupati, che andarono poi a formare la base di consenso che port\u00f2 all'ascesa e al potere il Partito nazionalsocialista guidato da Adolf Hitler. Questi intervenne con una forte politica di investimenti pubblici negli armamenti e nel sistema siderurgico.\nNel complesso, nonostante un accenno di ripresa a partire dal 1933, la crisi non fu mai completamente superata fino allo scoppio della seconda guerra mondiale. Il Giappone invece si riprese continuando la sua politica di espansione imperialista, occupando la Manciuria e instaurando lo stato fantoccio del Manciuku\u00f2 nel 1931, per poi riprendere l'espansione in Cina, dove occup\u00f2 la citt\u00e0 di Shanghai e altre province; inizi\u00f2 cos\u00ec la guerra sino-giapponese, che sar\u00e0 uno dei fronti della seconda guerra mondiale."}
{"id": "103238", "revid": "547034", "url": "https://it.wikipedia.org/wiki?curid=103238", "title": "William Higinbotham", "text": "Laureatosi nel 1932 al Williams College, prosegu\u00ec gli studi alla Cornell University e all'MIT. Lavor\u00f2 anche al Los Alamos National Laboratory negli anni della guerra, e fu testimone del primo scoppio della bomba atomica.\nBiografia.\nLa formazione.\nNel 1938, durante il suo ultimo anno alla Williams College, us\u00f2 un oscilloscopio per produrre un sistema per visualizzare la modulazione audio ad alta frequenza, trasmessa da una stazione radio. Appena laureato alla Cornell, vi lavor\u00f2 come tecnico generico nel dipartimento di fisica, dove fece esperienza nel campo dell'elettronica nuova e in rapida evoluzione.\nIl periodo al MIT e gli studi sulla bomba atomica.\nNel 1940, Higinbotham fa parte dello staff del Radiation Laboratory del MIT dove lavor\u00f2 sui tubi a raggi catodici per radar aerei, navali, e terrestri. Qui progett\u00f2 un modo per visualizzare le onde radio che echeggiavano o rimbalzavano fuori da bersagli distanti. Pi\u00f9 tardi, Higinbotham lavor\u00f2 sul sistema di visualizzazione del radar Eagle, montato su un aereo B-28 che durante il volo doveva visualizzare dei bersagli terrestri. L'immagine della zona bersaglio era ferma sul display, nonostante deviazioni di rotta, beccheggio o rollio del velivolo durante la manovra verso il bersaglio. Questo lavoro lo port\u00f2 a brevettare dei circuiti che utilizzavano amplificatori operazionali, come quelle del computer analogico utilizzato per il gioco del tennis.\nNel 1944, fu convinto ad aderire al Manhattan District Project (Progetto del Distretto di Manhattan) a Los Alamos National Laboratory nel Nuovo Messico, dove ha poi lavorato come responsabile del gruppo per la divisione elettronica. Fu testimone della detonazione della prima bomba atomica e stava per diventare il primo presidente della Federation of American Scientists (Federazione degli Scienziati Americani) avvenuta nel 1946, un'organizzazione fondata subito dopo la seconda guerra mondiale contro la guerra nucleare e la diffusione delle armi atomiche. Egli credeva fermamente nell'importanza di mantenere l'energia atomica in mano ai civili.\nLo sviluppo dei videogiochi e la causa con Nintendo.\nNel 1958, cre\u00f2, assieme al suo collega Robert V. Dvorak, uno dei primi videogiochi, \"Tennis for Two\" (simile a \"Pong\"), per intrattenere i visitatori e gli studenti annoiati al Brookhaven National Laboratory, un laboratorio di ricerca nucleare negli Stati Uniti. Tennis for Two fu una naturale conseguenza della sua istruzione e di esperienza lavorativa. Per farlo us\u00f2 un oscilloscopio come schermo e un computer analogico (Donner 30), che raffiguravano una specie di tennis in cui un puntino (la pallina) veniva fatto rimbalzare orizzontalmente da un lato all'altro dello schermo. Mediante una specie di paddle era possibile colpire la pallina ed assegnargli una traiettoria allo scopo di non colpire la rete centrale. Il suo esperimento fu solamente a carattere dimostrativo e non venne neppure brevettato per cui non ci fu alcun seguito.\nDavid Potter, che fu fortemente ispirato da Higinbotham e lavor\u00f2 con lui quando \"Tennis for Two\" fu progettato e costruito, comment\u00f2 i disegni di Higinbotham, affermando: \"I circuiti di Higinbotham sono solidi come una roccia. Ho trovato il suo lavoro cos\u00ec bello, quanto semplice. Per qualcuno interessato all'elettronica, questi sono davvero qualcosa da vedere \". Quando Higinbotham progett\u00f2 \"Tennis for Two\", incorpor\u00f2 gran parte di ci\u00f2 che aveva fatto prima. Una volta disse che c'erano voluti circa due ore per disporre la progettazione e un paio di giorni di tempo per realizzarlo con i componenti a portata di mano. Bob Dvorak, un tecnico del laboratorio di Brookhaven, per mettere tutto insieme impieg\u00f2 circa tre settimane e due di loro persero un giorno o due per il debug. Il laboratorio, oggi, ha ancora i progetti ufficiali datati 1958.\nNel 1985, Nintendo cit\u00f2 Magnavox e cerc\u00f2 di invalidare i brevetti di Baer dicendo che il primo videogame era il \"Tennis for Two\" di Higinbotham costruito nel 1958. La corte decise che questo gioco non utilizzava il segnale video e che quindi non poteva qualificarsi come videogame. Come risultato, Nintendo perse la causa e continu\u00f2 a pagare i diritti (\"royalties\") alla Sanders Associates. Higinbotham in quel periodo fu chiamato a deporre davanti ad una giuria consegnando una copia degli schemi originali del suo gioco.\nGli ultimi anni e la morte.\nDal 1974 in poi rivest\u00ec la figura di recensore tecnico presso il \"Journal of Nuclear Materials Management\". Mor\u00ec a Gainesville, in Georgia nel in 1994.\nBrevetti.\nCol senno di poi, Higinbotham fu consapevole che avrebbe dovuto brevettare il gioco. Se lo avesse fatto, per\u00f2, il brevetto sarebbe comunque appartenuto al governo federale, e non ne avrebbe comunque tratto nessun profitto. La ragione per cui non lo brevett\u00f2, fu che il gioco non sembrava poi essere tanto una novit\u00e0, rispetto a quello del circuito di una pallina che rimbalza, descritto nel manuale di istruzioni del computer analogico utilizzato.\nSegue una tabella che riassume alcune invenzioni brevettate dal fisico."}
{"id": "103239", "revid": "2519", "url": "https://it.wikipedia.org/wiki?curid=103239", "title": "Willy Higinbotham", "text": ""}
{"id": "103241", "revid": "11694", "url": "https://it.wikipedia.org/wiki?curid=103241", "title": "Glad\u00ecolo", "text": ""}
{"id": "103242", "revid": "1828", "url": "https://it.wikipedia.org/wiki?curid=103242", "title": "Don Luigi Giussani", "text": ""}
{"id": "103248", "revid": "123158252", "url": "https://it.wikipedia.org/wiki?curid=103248", "title": "Isobutano", "text": "L'isobutano (nome IUPAC metilpropano), \u00e8 il pi\u00f9 semplice alcano che contiene un carbonio terziario. Come fluido refrigerante, la molecola \u00e8 identificata anche con la sigla R600a.\nSi ottiene per distillazione frazionata dal petrolio e dal gas naturale. Viene prodotto a partire dal \"n\"-butano, attraverso processi di isomerizzazione che solitamente impiegano acidi di Lewis come catalizzatori.\nA temperatura e pressione ambiente \u00e8 un gas incolore e inodore, molto facile da liquefare.\nNomenclatura.\nSecondo la nomenclatura sistematica il nome completo \u00e8 2-metilpropano ma l'indice di posizione (2-) \u00e8 superfluo poich\u00e9 sostituire un gruppo metilico agli estremi della catena principale allungherebbe la stessa. \u00c8 un isomero del \"n\"-butano, si differenzia da esso perch\u00e9 la catena di atomi di carbonio che costituisce la sua molecola \u00e8 ramificata e non lineare.\nUsi.\nTrova impiego come fluido refrigerante e propellente in sostituzione dei freon vietati, ma il suo principale utilizzo industriale \u00e8 la produzione di prodotti chimici di base come l'ossido di propilene.\nIn miscela con il \"n\"-butano, viene usato come carburante per automobili e come combustibile, sia per usi domestici sia industriali, nonch\u00e9 per alimentare fornelli e lampade da campeggio.\nViene anche utilizzato come diluente per la produzione del polietilene ad alta densit\u00e0."}
{"id": "103250", "revid": "363629", "url": "https://it.wikipedia.org/wiki?curid=103250", "title": "Dae", "text": ""}
{"id": "103253", "revid": "827882", "url": "https://it.wikipedia.org/wiki?curid=103253", "title": "Stromboli (disambigua)", "text": ""}
{"id": "103255", "revid": "1543377", "url": "https://it.wikipedia.org/wiki?curid=103255", "title": "ABAP", "text": "ABAP (acronimo di \"Advanced Business Application Programming\") \u00e8 un linguaggio di programmazione proprietario i cui diritti sono detenuti dalla societ\u00e0 SAP AG, che lo ha sviluppato nel 1983.\nStoria.\nIl nome ABAP nacque come acronimo dell'espressione tedesca \"Allgemeiner Berichts Aufbereitungs Prozessor\", che significa letteralmente \"processore generale per la preparazione di resoconti\". L'acronimo era seguito da \"/4\" che indicava che il linguaggio era di quarta generazione (4GLs). In seguito si \u00e8 passati alla denominazione in lingua inglese \"Advanced Business Application Programming\".\nIl nucleo iniziale del linguaggio fu realizzato nel 1980 allo scopo di produrre un'applicazione commerciale ricorrendo alla tecnica della programmazione strutturata. La sintassi del linguaggio ricalcava in gran parte quella di altri linguaggi dell'epoca quali il COBOL e il Fortran.\nNella prima versione per mainframe e la realizzazione dell'applicazione commerciale R/2 il linguaggio distribuito agli utenti consentiva una veloce interrogazione dei dati. Grazie alla presenza di \"Logical Databases\" (LDBs), strutture dati predefinite e in forma gerarchica, l'applicazione R/2 permetteva di ottenere rapporti scegliendo i dati finali da elencare.\nIn seguito, con l'avvento dell'ERP e la tecnologia client-server applicata a R/3, il linguaggio di programmazione si \u00e8 evoluto. Perdendo la caratteristica di strumento per l'utente, si \u00e8 arricchito di ulteriori istruzioni. Consente di interfacciarsi al linguaggio SQL dei maggiori database relazionali (RDBMS). In un sistema client-server, attraverso un protocollo proprietario si ha un'esposizione grafica delle videate e, nell'era Internet, l'esposizione nel WEB.\nGrazie alla forte presenza di prodotti applicativi SAP, ABAP \u00e8 stato per un certo periodo tra i linguaggi di programmazione pi\u00f9 utilizzati al mondo. In seguito il suo utilizzo si \u00e8 ridotto fino a divenire marginale, tanto che dal 2017 non figura pi\u00f9 nemmeno tra i primi 20 linguaggi per utilizzo.\nEvoluzione.\nDal 2000, e in concomitanza con la distribuzione delle release 4.x del prodotto R/3, \u00e8 stata distribuita una estensione object-oriented del linguaggio, denominata ABAP Objects.\nEsempio.\nEsempio di codice per Hello, world!:"}
{"id": "103256", "revid": "124123", "url": "https://it.wikipedia.org/wiki?curid=103256", "title": "Sobekhotep VII", "text": "Biografia.\nCome per Sewadjkara Hori, suo predecessore secondo il Canone Reale, questo sovrano potrebbe essere stato contemporaneo e dipendente da Neferhotep II che avrebbe regnato da Tebe sull'Alto Egitto. L'uso del condizionale \u00e8 necessario trattandosi comunque di ricostruzioni basate su elementi molto scarsi.\nDopo questo sovrano il Canone Reale va in lacuna, a causa della sua frammentazione, per almeno quattro nomi ed anche le restanti parti della colonna 7 sono di non facile lettura ed interpretazione.\nMalgrado ci\u00f2 la situazione dell'Egitto in questa fase storica pu\u00f2 essere delineata con sufficiente sicurezza. Tutto il Basso ed il Medio Egitto sono sotto il controllo diretto (sovrani della XV dinastia di Avaris e governatori della XVI) o indiretto (ultimi sovrani della XIV dinastia) dei popoli di stirpe semitica detti comunemente hyksos.\n\u00c8 possibile che anche l'Alto Egitto (ultimi sovrani della XIII dinastia e primi sovrani della XVII dinastia) sia stato tributario dei \"Grandi Hyksos\" (XV dinastia) ed abbia conosciuto anche fenomeni di frammentazione interna."}
{"id": "103260", "revid": "536103", "url": "https://it.wikipedia.org/wiki?curid=103260", "title": "Aspirapolvere", "text": "L'aspirapolvere \u00e8 un'apparecchiatura destinata alle pulizie provvista generalmente di un ventilatore azionato da un motore elettrico che crea una depressione in grado di aspirare la polvere e altre particelle. \nTramite un filtro o un ciclone l'aria aspirata viene depurata dalle particelle di polvere che vengono accumulate in un contenitore apposito.\nStoria.\nL'aspirapolvere \u00e8 stato inventato tra il 1865 e il 1876 negli Stati Uniti. Il primo apparecchio pare sia stato sviluppato da un inventore di Chicago. Molte fonti affermano che il primo brevetto fu rilasciato nel 1876 ad Anna e Melville Bissel per un apparecchio fissato su una carrozza trainata da cavalli, con una pompa azionata manualmente ed un lungo tubo utilizzato per pulire i tappeti, si chiamava infatti \"\"Bissell Carpet Sweeper\".\nI primi due aspirapolvere elettrici apparvero quasi contemporaneamente ma concepiti da due diversi inventori.\nIntorno al 1901 Hubert Cecil Booth si meravigli\u00f2 che per la pulizia dei treni venisse usato un apparecchio che soffiando aria allontanava la polvere e la sporcizia. Ide\u00f2 un apparecchio pi\u00f9 maneggevole e che era in grado di aspirare la polvere. Present\u00f2 la sua invenzione in Inghilterra ma la sua idea non riscosse successo.\nL'altro inventore fu lo statunitense James Murray Spangler, un portinaio di Canton, Ohio. Utilizzando un ventilatore, una scatola e un cuscino costru\u00ec un aspirapolvere. Insieme alla forza aspirante il dispositivo utilizzava anche una spazzola rotante. Brevett\u00f2 l'invenzione nel 1908 e vendette il brevetto alla societ\u00e0 di suo cugino, la \"Hoover Harness and Leather Goods Factory\"\". Negli Stati Uniti Hoover \u00e8 tuttora uno dei leader nella produzione di elettrodomestici. \nIn Inghilterra il termine \"Hoover\" \u00e8 strettamente associato all'aspirapolvere tanto da divenirne sinonimo, nell'uso corrente \"doing the hoovering\" \u00e8 la definizione usata per l'operazione di passaggio dell'aspirapolvere. \nPer molti anni l'aspirapolvere rimase un articolo di lusso, dopo la seconda guerra mondiale la sua diffusione aument\u00f2.\nTipologia di motore.\nLa differenza sostanziale nelle due tipologie di motori \u00e8 la modalit\u00e0 con cui esse vengono raffreddate. Questo comporta vantaggi e svantaggi in entrambi i casi.\nA passaggio diretto (Through flow).\nNel motore a passaggio diretto l'avvolgimento elettrico viene raffreddato dall'aria che l'utilizzatore aspira tramite la bocchetta. Proprio per questa caratteristica i motori a passaggio diretto non possono essere utilizzati su apparecchi che aspirano liquidi, in quanto l'acqua aspirata potrebbe danneggiare seriamente il motore.\nI vantaggi di questa tipologia di motore sono la maggiore silenziosit\u00e0, compattezza, peso ridotto, meno complessit\u00e0 nello sviluppo dell'aspiratore.\nLo svantaggio \u00e8 che non possono essere utilizzati per aspirare liquidi.\nA flussi separati (By-Pass).\nNel caso di motore a flussi separati, l'aria di aspirazione \u00e8 completamente separata dall'aria di raffreddamento degli avvolgimenti elettrici. Questo permette all'utilizzatore di aspirare sia liquidi che solidi, in quanto il flusso d'aria umido non entrer\u00e0 mai nel circuito di raffreddamento. L'interno dell'aspiratore deve quindi essere costruito in modo tale da tenere separati questi 2 flussi per non compromettere il funzionamento del motore.\nIl vantaggio di questa tipologia di motore \u00e8 il fatto di poter essere utilizzato per aspirare qualsiasi tipo di sporco.\nLo svantaggio \u00e8 la maggiore rumorosit\u00e0 (in quanto \u00e8 presente una ventola secondaria per il flusso di raffreddamento), l'ingombro maggiore, peso maggiore e maggiore complessit\u00e0 nello sviluppo dell'aspiratore.\nTipologie di aspirapolvere.\nPer l'utilizzo domestico esistono diverse tipologie di aspirapolvere.\nBidone.\nDi forma cilindrica, ha il motore avvitato nella parte superiore, protetto da un filtro di carta e il cilindro (di metallo) che serve per contenere la polvere. Esistono modelli che aspirano anche i liquidi e si differenziano dai modelli a traino anche per il fatto di avere un tubo flessibile (dove viene aspirata la polvere) di diametro maggiore ed \u00e8 adatto anche all'uso in esterno. Alcuni hanno due bocchette, una che aspira e l'altra che soffia aria, in modo da poter rimuovere la polvere anche soffiandola via, non solo aspirandola.\nScopa elettrica.\n\u00c8 composta da un corpo centrale nel quale si trovano il motore, il filtro e il serbatoio per la polvere, dal quale fuoriesce un tubo rigido al quale \u00e8 fissata una spazzola, che pu\u00f2 essere di vari tipi, per varie superfici. Sul lato superiore si trova una impugnatura dotata di interruttore.\nVorwerk fu l'azienda che nel 1929, partendo dal motore di un grammofono, invent\u00f2 la prima scopa elettrica, il \"Folletto\", prodotto che nel corso degli anni \u00e8 stato aggiornato ed \u00e8 tuttora una delle scope elettriche pi\u00f9 diffuse.\nUn altro modello di scopa elettrica di grande successo \u00e8 la \"Colombina\" della ditta De'Longhi.\nA traino (carrello).\nIl motore, il filtro e il sacchetto si trovano in un contenitore provvisto di rotelle dal quale fuoriesce un tubo flessibile all'estremit\u00e0 del quale si trova un tratto di tubo rigido e infine la spazzola.\nAspirabriciole portatile.\nSi tratta di piccoli aspirapolvere leggeri a batteria da tenere con una sola mano. Sono utilizzati per lavori leggeri e veloci. I vantaggi sono la leggerezza, la possibilit\u00e0 di utilizzarli anche lontano da una presa di corrente (ad esempio in auto) e il basso costo.\nI limiti principali sono l'autonomia e la potenza limitata.\nNel 1979 la Statunitense Black+Decker lanci\u00f2 il primo modello, denominato \"Dustbuster\"\".\"\nBattitappeto.\nIl battitappeto \u00e8 un tipo di aspirapolvere specializzato per la pulizia di tappeti e moquette.\nIl funzionamento avviene tramite una spazzola cilindrica setolata e rotante che, a contatto con la superficie tessile, strofina e di conseguenza solleva la polvere dalla trama; la polvere viene poi aspirata.\nAlcuni modelli di battitappeto, tipicamente quelli destinati a usi professionali, sono provvisti di due motori, uno usato per far girare il rullo (o i rulli) e l'altro per l'aspirazione.\nSono presenti sul mercato modelli con e senza sacco (\"bagless\"); quelli privi di sacco immagazzinano la polvere in un recipiente svuotabile, mentre le polveri sottili vengono trattenute da alcuni filtri.\nPer le apparecchiature elettroniche.\nPer la pulizia delle apparecchiature elettroniche \u00e8 in commercio l'aspirapolvere USB, un mini aspiratore collegabile ad un computer o ad un alimentatore USB. Utile per la pulizia dalla polvere da apparecchiature elettroniche quali computer, tastiere, macchine fotografiche e utilizzabile anche per pulire la scrivania. Questo tipo di aspirapolvere \u00e8 dotato anche di accessori per aspirare la polvere presente sotto i pulsanti delle tastiere.\nRobot automatico.\nIl primo prototipo di robot aspirapolvere fu lanciato nel 1996 da Electrolux, con il nome di \"Tribolite\".\nNei primi mesi del 2000 diverse aziende hanno sviluppato dei robot aspirapolvere capaci di muoversi autonomamente sul pavimento di una stanza arredata. Solitamente sono in grado di aggirare ostacoli e di rientrare autonomamente nella loro base per la ricarica delle batterie.\nTra gli aspirapolvere robot sono note le serie Roomba e \"Braava\" di IRobot. cui si sono aggiunte la linea \"Deebot\" di \"Ecovacs Robotics, i modelli \"Botvac\" della \"Neato Robotics e quelli realizzati da Xiaomi.\nI modelli tecnologicamente pi\u00f9 avanzati si interfacciano con lo smartphone al fine di arricchire l'esperienza di utilizzo dell'utente: dunque \u00e8 possibile avviare un nuovo ciclo di pulizia anche da remoto. I modelli dotati di mappatura utilizzano una serie di sensori e scanner per eseguire una scansione dell'area da pulire; cos\u00ec \u00e8 possibile pulire aree con pi\u00f9 precisione.\nNegli ultimi anni i robot automatici hanno subito notevoli miglioramenti, sono stati migliorati tre aspetti principali: il comando da remoto, la funzione di lavaggio e il sistema di navigazione.\nI robot automatici sono dotati dunque di connettivit\u00e0 wifi, quindi possono essere controllati tramite lo smartphone o il tablet in ogni posto del mondo: si possono gestire tutti gli aspetti principali, dall'avvio fino alla pulizia personalizzata di ogni singola stanza.\nI robot che integrano la funzione di lavaggio sono chiamati robot lavapavimenti oppure \"robot aspira e lava\". Sono dotati di un serbatoio per l'acqua e di un panno, quindi rimuovo lo sporco ed hanno il compito di igienizzare maggiormente un pavimento. Alcuni modelli riescono a realizzare una mappa completa dell'abitazione tramite la tecnologia Lidar: questo permette una maggiore precisione dello spazio da pulire, cos\u00ec da non dover essere obbligati a pulire tutto lo spazio, ma solo quello desiderato.\nMultifunzione.\nSono anche nati negli ultimi anni degli apparecchi che abbinano la funzione di aspirapolvere con quella di caldaia, soffiando vapore per pulire e aspirando lo sporco bagnato.\nAspirapolvere a ciclone.\nLa modalit\u00e0 d'aspirazione a ciclone (o con tecnologia ciclonica) \u00e8 la tecnologia pi\u00f9 moderna utilizzata nell'aspirazione senza sacco. Il sistema agisce separando la polvere dell'aria all'interno della cosiddetta \"cassetta ciclonica\", grazie alla forza centrifuga generata da un ciclone d'aria prodotto dentro la cassetta stessa.\nI primi sistemi senza sacco detti \"basati sul filtro\" a causa dell'assenza di un vortice d'aria interno alla cassetta raccoglipolvere, riescono a separare solo una parte della polvere dall'aria (&lt;50%) e di conseguenza vi \u00e8 una gran concentrazione di polveri sul filtro, il quale appare grande e visibile all'interno della cassetta.\nEsistono invece due tipi di sistemi ciclonici: \nIl primo detto \"monociclonico\" \u00e8 basato su un singolo ciclone generato attorno ad una struttura conica rovesciata interna alla cassetta; questo sistema separa fino al 75% della polvere dall'aria.\nIl secondo \u00e8 detto multiciclonico \u00e8 basato sulla presenza di pi\u00f9 coni rovesciati all'interno della cassetta che generano pi\u00f9 cicloni che permettono di separare oltre il 95% della polvere dall'aria, con conseguente minimo carico di polvere sui filtri.\nL'aspirapolvere a ciclone \u00e8 stato inventato e brevettato da James Dyson.\nAspirapolvere centralizzati.\nGli impianti di aspirazione centralizzati sono composti da una centrale aspirante localizzata di solito in un locale di servizio della casa e dalla quale si diramano dei tubi nascosti nei muri che raggiungono tutti i locali della casa. Per l'utilizzo \u00e8 sufficiente attaccare alle apposite prese aspiranti presenti sul muro un tubo flessibile provvisto di impugnatura e spazzola.\nCaratteristica peculiare di questo sistema \u00e8 la massima silenziosit\u00e0, visto che la centrale aspirante \u00e8 installata in un locale di servizio remoto. Questo permette di usare il sistema a qualunque ora. Questo tipo di soluzione tuttavia \u00e8 applicabile solo in case nuove o in fase di ristrutturazione in quanto la parte impiantistica fatta di tubazioni diametro 50 mm va inserita sotto il pavimento o nelle pareti. Indicativamente viene prevista una presa di aspirazione ogni 30 metri quadrati.\nEspellendo, dopo la filtrazione, l'aria di risulta all'esterno dell'edificio non c'\u00e8 il rischio di reimmettere nell'ambiente parte della polvere e degli allergeni aspirati, il che rende il sistema adatto per chi soffre di allergie.\nQuesta tecnologia \u00e8 nata in Nord America nel secondo dopoguerra. Esistono versioni del sistema con motori true flow stagni compatibili per montaggi in esterno o sicuri in atmosfere esplosive.\nVeicoli aspirapolvere.\nEsistono inoltre diversi tipi di veicoli aspirapolvere speciali specializzati nella pulizia di ampie superfici come locali industriali, strade o rotaie."}
{"id": "103262", "revid": "367445", "url": "https://it.wikipedia.org/wiki?curid=103262", "title": "Savino di Spoleto", "text": " Patrono di Ivrea, di Monte San Savino, e compatrono di Fermo.\nAgiografia.\nOper\u00f2 per la conversione al cristianesimo dei pagani durante le persecuzioni anticristiane scatenate dall'imperatore Diocleziano. Predic\u00f2 anche ad Assisi. Ritiratosi poi a vita eremitica, fu nominato vescovo di Spoleto.\nProcessato e condannato a morte, sub\u00ec il martirio.\nSecondo una leggenda devozionale, avrebbe \"ridonato\" la vista a un cieco mentre si trovava imprigionato, dopo aver subito l'amputazione delle mani, suscitando l'interesse del suo stesso persecutore, vittima di una grave malattia della vista. Sabino lo avrebbe incontrato, guarito e convertito, destando cos\u00ec le ire imperiali, tanto da essere bastonato a morte.\nCulto.\nIl nuovo \"Martyrologium Romanum\" cita al 7 dicembre: \u00abA Spoleto in Umbria, ricordo di San Sabino, vescovo e martire.\u00bb\nNel VI secolo il suo culto si era gi\u00e0 diffuso al di fuori dell'Umbria: nei mosaici della Basilica di Sant'Apollinare Nuovo, a Ravenna, l'ultimo della processione dei santi \u00e8 appunto SCS SABINVS.\nNel 954 il duca di Spoleto, Corrado, figlio del marchese Berengario d'Ivrea, per scampare a una terribile pestilenza fugg\u00ec nelle terre paterne portando con s\u00e9 le reliquie di san Sabino, ritenendo cos\u00ec di proteggere Ivrea dall'epidemia. Secondo un'altra tradizione, all'origine della venerazione dei fedeli eporediesi sono i miracoli cagionati per l'intercessione del santo. Da allora Sabino \u00e8 patrono di Ivrea. Il 7 luglio, giorno della commemorazione liturgica, l'urna contenente le reliquie viene condotta in processione lungo le vie della citt\u00e0. In tal data viene svolta una Fiera del cavallo, animale importantissimo per la citt\u00e0 sin dalla dominazione dei Salassi. \nSan Savino (\"Sancto Sabino\") \u00e8 anche compatrono di Fermo, citt\u00e0 dove viene festeggiato il 16 agosto.\nRisulta anche, per\u00f2, che nell'anno 1667 papa Innocenzo X diede ordine di traslare le reliquie di Sabino, ritrovate nelle catacombe di Roma, nella chiesa parrocchiale di Agliano Terme, dove effettivamente sono tuttora custodite. La prima domenica di settembre del 1667, don Arullani, parroco di Agliano Terme, presiedette una processione \"sollenne et numerosa, con tutte le pompe et solennit\u00e0 possibili\" che accompagn\u00f2 l'ingresso in chiesa delle reliquie, che vennero deposte in mezzo all'altare maggiore.\n\u00c8 invece il frutto dell'errore di uno scrittore faentino del XVI secolo, Giovanni Antonio Flaminio, la tradizione secondo cui Savino avrebbe vissuto nel territorio della diocesi di Faenza (nella \"Selva Liba\") e sarebbe stato il primo vescovo della citt\u00e0. Non \u00e8 quindi nota l'identit\u00e0 del corpo conservato in un sarcofago all'interno del Duomo di Faenza recante l'iscrizione: \"\"In hoc marmoreo tumulo ossa beatissimi Savini episcopi et martiris requiescunt\"."}
{"id": "103272", "revid": "599013", "url": "https://it.wikipedia.org/wiki?curid=103272", "title": "Solido di Johnson", "text": "In geometria un solido di Johnson \u00e8 un poliedro convesso le cui facce sono tutte costituite da poligoni regolari, ma che non \u00e8 n\u00e9 un solido platonico, n\u00e9 un solido archimedeo, n\u00e9 un prisma, n\u00e9 un antiprisma. Le diverse facce possono essere poligoni con numeri diversi di lati. Il pi\u00f9 semplice esempio di solido di Johnson \u00e8 la piramide a base quadrata; essa ha una faccia quadrata e quattro facce triangolari.\nI solidi di Johnson sono 92, e vengono generalmente indicati con una sigla che va da formula_1 fino a formula_2.\nStoria.\nNel 1966, Norman Johnson ha pubblicato una lista di poliedri che include tutti i 92 solidi e ha dato loro i nomi e i numeri da allora entrati nell'uso. Egli non ha dimostrato che di tali solidi ce ne fossero solo 92, ma ha avanzato questa congettura. La dimostrazione che la lista trovata da Johnson fosse completa \u00e8 stata fornita da Victor Zalgaller nel 1969.\nPropriet\u00e0.\nValenze ai vertici.\nCome in ogni solido strettamente convesso, in ogni vertice incidono almeno tre facce e l'ampiezza totale dei loro angoli deve essere inferiore a 360\u00b0. Dato che un poligono regolare possiede angoli di almeno 60\u00b0, accade che in ogni vertice incidono al pi\u00f9 cinque facce. La piramide pentagonale (\"J\"2) costituisce un esempio di solido con un vertice di valenza 5.\nTra i solidi di Johnson la girobicupola quadrata elongata (\"J\"37) \u00e8 l'unica che risulta essere localmente regolare sui vertici: in ogni vertice incidono quattro facce e la composizione di queste quaterne \u00e8 sempre la stessa: tre quadrati e un triangolo.\nFacce.\nGli unici poligoni che sono facce di qualche poliedro di Johnson hanno numero di lati pari a 3, 4, 5, 6, 8 o 10.\nQuesto dato \u00e8 il risultato della classificazione: non sembrano esserci modi pi\u00f9 diretti per mostrare che solo questi valori sono ammessi.\nNomi.\nA prima vista i nomi dei poliedri di Johnson sembrano complicate bizzarrie; in realt\u00e0 sono stati scelti in modo da risultare il pi\u00f9 possibile descrittivi. Per padroneggiare i significati dei nomi bisogna osservare che gran parte dei solidi di Johnson si possono costruire con elaborazioni relativamente semplici a partire da poliedri piuttosto semplici: le prime piramidi, le cupole, le rotunde, i solidi platonici, i solidi archimedei, i prismi e gli antiprismi. Vediamo quindi il significato degli elementi lessicali utilizzati nei nomi.\nNomi e numeri di Johnson.\nI nomi e i numeri di Johnson per i solidi in esame sono i seguenti."}
{"id": "103275", "revid": "590", "url": "https://it.wikipedia.org/wiki?curid=103275", "title": "Nota musicale", "text": ""}
{"id": "103276", "revid": "184755", "url": "https://it.wikipedia.org/wiki?curid=103276", "title": "Igp", "text": ""}
{"id": "103279", "revid": "641453", "url": "https://it.wikipedia.org/wiki?curid=103279", "title": "Vulcaniani", "text": "I Vulcaniani sono un'immaginaria specie aliena umanoide dell'universo fantascientifico di \"Star Trek\", apparsi per la prima volta nell'episodio della serie originale \"Trappola umana\", nella figura del vulcaniano pi\u00f9 celebre, il signor Spock. In Italia i Vulcaniani appaiono per la prima volta, sempre nella figura di Spock, nell'episodio \"Oltre la galassia\", per via di un differente ordinamento degli episodi andati in onda rispetto agli Stati Uniti.\nI Vulcaniani sono una razza originaria del pianeta Vulcano, il quale orbiterebbe attorno alla stella realmente esistente 40 Eridani A. Essi sono caratterizzati da un forte senso della ragione e della logica, espresse al massimo delle loro capacit\u00e0 tramite una totale repressione delle emozioni.\nNell'universo di \"Star Trek\", i Vulcaniani sono la prima specie extraterrestre incontrata ufficialmente dagli Umani, come narrato nel film \"Primo contatto\", e successivamente uno dei membri fondatori della Federazione dei pianeti uniti.\nStoria dei Vulcaniani.\nA detta di T'Pol, i Vulcaniani si sono evoluti sul pianeta Vulcano (\": \"); un secolo dopo, il Comandante Spock afferma invece che il pianeta Vulcano fu colonizzato circa 600.000 anni prima da una specie da cui essi discendono (\"TOS: Ritorno al domani\"). Nel 2369, si \u00e8 scoperto che molte delle forme di vita umanoidi della Via Lattea, tra cui i vulcaniani, discendono da una sola specie che semin\u00f2 il proprio DNA su molti mondi nella galassia (\": \").\nUn tempo i Vulcaniani erano una razza molto violenta e passionale, persino per gli standard terrestri (\"ENT: , ; TOS: La navicella invisibile, Sia questa l'ultima battaglia, : \"). Essi credevano in molte divinit\u00e0, come Guerra, Pace e Morte. (\"TNG: \"). Con il crescere del loro livello tecnologico, raggiunsero il punto in cui questa loro natura violenta li port\u00f2 sull'orlo dell'estinzione (\"ENT: \").\nNel III secolo, un filosofo di nome Surak condusse i Vulcaniani fuori dalla spirale di guerra e violenza predicando la soppressione delle emozioni e fondando una nuova cultura basata sulla logica, simboleggiata dal concetto dell\"'Infinite Diversit\u00e0 in Infinite Combinazioni (IDIC)\", secondo cui le diversit\u00e0 vanno abbracciate senza pregiudizi per poter vivere in pace. Tuttavia, non tutti vollero seguire questa nuova via e si scaten\u00f2 una guerra nucleare, durante la quale Surak stesso mor\u00ec (\"ENT: , \"). Infine, i Vulcaniani che rifiutarono gli insegnamenti di Surak, lasciarono Vulcano e colonizzarono altri mondi, tra cui Romulus, dove nacque l'Impero Stellare Romulano (\"TNG: , ; TOS: La navicella invisibile, Incidente all'Enterprise; TNG: \"). In un momento storico imprecisato, i Vulcaniani e i Romulani entrarono in guerra per un periodo di un centinaio di anni, in un conflitto causato da un membro del Continuum Q (\"VOY: \").\nUn altro gruppo di Vulcaniani che rifiutarono la filosofia di Surak divennero noti come \"V'tosh ka'tur\", o \"Vulcaniani senza logica\", i quali credevano nel controllo delle emozioni attraverso l'esperienza diretta e non sopprimendole. Anche loro lasciarono Vulcano, ma divennero dei nomadi (\"ENT: \").\nI Vulcaniani condussero una serie di missioni di esplorazione nel Sistema Solare gi\u00e0 nel 1957 (\"ENT: \"); infatti furono una delle prime specie del quadrante a sviluppare la propulsione a curvatura. T'Pol rifer\u00ec a Jonathan Archer che i Vulcaniani \"non condividono l'entusiasmo per l'esplorazione spaziale\" tipica degli Umani, riferendosi al lungo tempo trascorso dal primo viaggio vulcaniano a velocit\u00e0 di curvatura e il superamento della Curvatura 2, seppur essi siano comunque una razza esploratrice (\"ENT: , \").\nIl 5 aprile 2063, il vascello scientifico vulcaniano \"T'Plana-Hath\" assistette al lancio della prima nave terrestre a velocit\u00e0 di curvatura, la \"Phoenix\", realizzata da Zefram Cochrane, per poi stabilire, il giorno seguente, il primo contatto con la popolazione del pianeta Terra (\"Star Trek: Primo contatto\"). In seguito, i Vulcaniani divennero una sorta di guida per gli Umani, in particolare nei viaggi attraverso la galassia, considerandoli molto simili a loro stessi prima del Tempo del Risveglio, l'epoca successiva a Surak (\"ENT: , \").\nTra il XXI secolo e il XXII secolo, i Vulcaniani presero contatto con Cardassiani, Trill, Tholiani, Klingon e diverse altre razze (\": ; ENT: , \"). Tra esse, vi \u00e8 una razza loro prossima, gli Andoriani, con cui storicamente vi sono state schermaglie e rivalit\u00e0. Gli Umani contribuirono a stabilire dei negoziati tra le due parti, in particolare riguardo ad un planetoide di Classe D, Paan Mokar, come lo chiamano i Vulcaniani (\"ENT: \").\nNel XXII secolo, l'Alto Comando Vulcaniano, alla guida dell'esplorazione e della difesa planetaria, ottenne molto pi\u00f9 potere negli affari pubblici. A causa di ci\u00f2, la politica vulcaniana verso gli Andoriani divenne pi\u00f9 aggressiva e interventista, finendo per usare il monastero su P'Jem come base da dove spiare le loro attivit\u00e0 (\"ENT: \").\nI Vulcaniani nel frattempo divennero meno tolleranti nei riguardi delle sfide politiche e filosofiche dell'Alto Comando, in particolare riguardo alle purghe dei Sirraniti, i quali affermavano che la societ\u00e0 vulcaniana non seguiva pi\u00f9 gli insegnamenti di Surak. Queste tensioni portarono ad una crisi chiamata la Riforma Vulcaniana, che port\u00f2 al rovesciamento dell'Alto Comando e del suo leader, V'Las, il quale era segretamente alleato dei Romulani, e alla restaurazione di un governo guidato da Kuvak e T'Pau. Uno dei primi atti del nuovi governo fu la fine della politica di ostacolo all'espansione umana nella galassia (\"ENT: , , \").\nNel XXIII secolo, i Vulcaniani non avevano memoria di essere mai stati conquistati e non potevano neppure immaginare di poterlo essere in futuro (\"TOS: La galassia in pericolo\"). Per la fine del XXIV secolo, erano uno dei membri principali della Federazione Unita dei Pianeti, coinvolti in ogni aspetto della societ\u00e0 federale, oltre ad essere presenti nelle colonie federali fondate, ad esempio, vicino alla Zona Demilitarizzata stabilita dal Trattato tra Cardassiani e Federazione del 2370; vi erano infatti dei Vulcaniani tra i rappresentanti di queste colonie durante le discussioni con i Cardassiani riguardo agli attacchi terroristici del movimento dei Maquis. Anche tra questi ultimi, vi era almeno un Vulcaniano, Sakonna, che fece uso delle abilit\u00e0 mentali della sua specie per gli interrogatori (\"DS9: \").\nNello stesso secolo, la tradizione di essere esploratori continu\u00f2: una nave vulcaniana fu la prima della Federazione a prendere contatto con una civilt\u00e0 del quadrante Gamma, i Wadi (\"DS9: \"). Sempre nel quadrante Gamma, furono tra i primi a incontrare i Rakhari e a trovare i resti della civilt\u00e0 Hur'q (\"DS9: , \").\nNonostante le difficili relazioni tra la Federazione e i Romulani, alcuni Vulcaniani tentarono di stabilire una relazione pi\u00f9 cordiale con i loro cugini, con l'intento finale di provare a riunificare le due culture. Questi tentativi portarono per\u00f2 a scarsi successi (\"TNG: \").\nUniverso specchio.\nNell'universo specchio, quando i Vulcaniani stabilirono il primo contatto con la Terra, Zefram Cochrane spar\u00f2 al primo di loro che mise piede sul pianeta, credendo che il vascello fosse il primo di una forza d'invasione. Gli Umani poi studiarono la tecnologia della \"T'Plana-Hath\" e con le nuove conoscenze, pi\u00f9 tardi, conquistarono Vulcano e altri mondi (\"ENT: \").\nPer gli anni '50 del XXII secolo, i Vulcaniani si pensa fossero ormai tutti schiavi degli Umani e considerati quindi individui inferiori. Diversi Vulcaniani si ribellarono a questo Impero Terrestre ma, per il 2267, la rivolta sembrava essere stata sedata, anche se pare che da allora i Vulcaniani siano stati trattati con maggior rispetto e persino temuti da alcuni Umani (\"ENT: ; TOS: Specchio, specchio\").\nNegli anni '70 del XXIV secolo, i Vulcaniani servirono come schiavi nell'Alleanza tra Cardassiani e Klingon, in particolare nella base stellare \"Terok Nor\" (\"DS9: \"). Alcuni Vulcaniani come Tuvok, inoltre, si unirono alla Ribellione Terrestre (\"DS9: \").\nRealt\u00e0 alternativa.\nNella realt\u00e0 alternativa ideata da J. J. Abrams, il pianeta Vulcano venne distrutto da un Romulano di nome Nero nel 2258. Pi\u00f9 di sei miliardi di Vulcaniani rimasero uccisi, con una stima di appena 10\u00a0000 sopravvissuti. Dopo ci\u00f2, Spock annot\u00f2 nel suo diario personale che l'esistenza stessa della razza Vulcaniana era a rischio (\"Star Trek\"). Lo Spock proveniente dall'universo originale fond\u00f2 una colonia per i sopravvissuti, che l'anno successivo si insedi\u00f2 ufficialmente e venne chiamata Nuova Vulcano (\"Into Darkness - Star Trek\").\nFisiologia dei Vulcaniani.\nA prima vista, i Vulcaniani sono molto simili agli Umani, tranne per le sopracciglia dritte e ben curate e per il distintivo padiglione auricolare che termina a punta. La maggior parte di essi ha capelli diritti e lucidi di colore marrone scuro o, pi\u00f9 comunemente, nero; la pelle ha una tonalit\u00e0 chiara, vagamente verde. Alcuni Vulcaniani, incluso Tuvok, hanno la pelle marrone simile agli Umani di origine africana; altri ancora sono fisiognomicamente simili agli asiatici (\"Star Trek (serie originale); ; \").\nAnche i Vulcaniani, proprio come gli Umani, hanno peli sul corpo e i maschi raramente sviluppano una peluria pure sul volto, come visibile su Syvok e Spock nell'universo specchio (\"TOS: Specchio, specchio; Star Trek V - L'ultima frontiera; VOY: ; ENT: ; Star Trek\"). I Vulcaniani possiedono un dente anteriore con tre cuspidi che pu\u00f2 essere protetto dal degrado per decenni con un composto trifluorinato (\"ENT: \"). Il loro udito \u00e8 molto pi\u00f9 sensibile di quello degli Umani e le donne vulcaniane hanno anche una grande sensibilit\u00e0 olfattiva (\"TOS: Ritorno al domani, Viaggio verso Eden; ENT: , , \").\nContrariamente all'aspetto fisico, l'anatomia dei Vulcaniani differisce radicalmente da quella umana. Per esempio, il loro cuore si trova dove normalmente \u00e8 situato il fegato di un Umano e batte centinaia di volte al minuto. Il loro tratto digerente \u00e8 in grado di adattarsi molto all'alimentazione del luogo in cui vivono e, nel tempo, in grado di abituarsi, ad esempio, al cibo umano. (\"TOS: Il filtro di Venere, Al di l\u00e0 del tempo, Viaggio a Babel, Guerra privata; Star Trek Beyond; ENT: \")\nIl sangue vulcaniano \u00e8 a base di rame, con un colore ramato o ruggine nelle vene e verde nelle arterie, spiegando cos\u00ec la tinta verdastra della pelle. Anche i lividi e le abrasioni cutanee assumono una tonalit\u00e0 verdastra (\"TOS: Al di l\u00e0 del tempo\", \"Gli schemi della forza; DS9: ; VOY: ; ENT: \"). I Vulcaniani possiedono un sistema respiratorio molto efficiente, adatto ad estrarre l'ossigeno dalla sottile atmosfera di Vulcano. Si trovano pi\u00f9 a loro agio a temperature alte, soprattutto da anziani, in quanto Vulcano stesso \u00e8 un pianeta caldo e arido con temperature Che variano dai 30 ai 55 gradi (\"TOS: Gli anni della morte; ENT: \"). Sempre a causa delle caratteristiche del loro pianeta d'origine, i Vulcaniani sono in grado di sopravvivere diversi giorni senza acqua e possiedono una palpebra interna che protegge i loro occhi da sabbia e polveri (\"TOS: Pianeta Deneva; ENT: , \"). I Vulcaniani sono inoltre in grado di sopravvivere a lungo senza cibo e senza dormire; sotto stress riescono a resistere senza riposare anche per settimane (\"TOS: Il paradiso perduto\"). La grande resistenza \u00e8 accompagnata da una forza fisica superiore di tre volte rispetto agli Umani e da riflessi molto pi\u00f9 rapidi (\"DS9: \").\nBenche' le fasi dell'adolescenza e dello sviluppo siano molto simili a quelle umane (spesso addirittura pi\u00f9 rapide) I Vulcaniani adulti invecchiano molto lentamente. In media vivono duecentocinquanta anni o anche di pi\u00f9 (\"ENT: , TNG: \"). Infatti Sarek, all'epoca Della serie classica ha pi\u00f9 di 100 anni, che corrispondono a circa 44 anni di un umano, e Spock, che al momento del suo congedo ha 65 anni, \u00e8 relativamente ancora molto giovane. \nI Vulcaniani sono vegetariani, mangiano solo con le posate (raramente toccano il cibo con le mani) e non bevono alcolici. Tuttavia \u00e8 noto che alcuni di essi hanno partecipato a brindisi con bevande alcoliche, per adeguarsi all'usanza di una o pi\u00f9 specie aliene presenti (\"TOS: Viaggio a Babel; ENT: \"), e nel XXI secolo \u00e8 noto che producessero una sorta di vino (\"DS9: \").\nLa presa vulcaniana.\nLa presa vulcaniana \u00e8 una tecnica marziale sviluppata dai Vulcaniani. Essa si esegue applicando pressione vicino alla base del collo, sulla spalla, e rendendo quasi istantaneamente privo di coscienza chi la subisce, interrompendo il flusso del sangue al cervello, spesso in modo cos\u00ec rapido che il soggetto non ha il tempo neppure di urlare (\"TOS: La forza dell'odio\").\nLe abilit\u00e0 mentali e la fusione.\nL'aspetto fisiologico pi\u00f9 interessante dei Vulcaniani probabilmente \u00e8 il loro cervello, \"un puzzle, avvolto in un enigma, posto all'interno di un cranio\" (\"VOY: \"). Ovviamente esso ha il controllo della maggior parte delle funzionalit\u00e0 dell'organismo, anche se un corpo vulcaniano a cui \u00e8 stato rimosso il cervello mantiene alcune delle sue capacit\u00e0 ed \u00e8 persino in grado di camminare, se collegato ad un sistema di supporto vitale (\"TOS: Operazione cervello\"). Diversamente dalle altre specie umanoidi, i ricordi traumatici non solo disturbano psicologicamente i Vulcaniani, ma hanno anche conseguenze fisiche. Il cervello infatti, nel riordinare i collegamenti neurologici, pu\u00f2 letteralmente lobotomizzarsi (\"VOY: \").\nI Vulcaniani imparano a prendere il controllo di molte delle loro funzioni fisiologiche, in modo da poter regolare i propri corpi con la semplice forza di volont\u00e0. Se feriti, ad esempio, i Vulcaniani possono entrare in uno stato simile ad una trance, concentrando poi tutte le proprie energie sulla guarigione delle ferite (\"TOS: Guerra privata\"). Tale trance \u00e8 autoindotta e all'apparenza risulta simile alla morte, analoga, in linea di principio, alle tecniche vulcaniane del rilassamento di mente e corpo (\"TOS: Con qualsiasi nome; VOY: ; ENT: \").\nL'aspetto pi\u00f9 famoso del cervello vulcaniano \u00e8 la sua abilit\u00e0 telepatica, come la fusione mentale. Anche se \u00e8 necessario molto allenamento per utilizzare questa capacit\u00e0 appieno, collegamenti mentali pi\u00f9 semplici non richiedono particolare concentrazione, addestramento o persino coscienza del collegamento stessi (\"VOY: \"). Menti pi\u00f9 forti e allenate sono in grado, a brevi distanze, di creare proiezioni ed effettuare letture mentali telepatiche senza bisogno del contatto fisico (\"TOS: Il mostro dell'oscurit\u00e0, Le parole sacre; VOY: , \"); alcuni persino su distante interstellari (\"TOS: La galassia in pericolo; Star Trek - The Motion Picture; : \").\nIl \"pon farr\".\nPeriodicamente, i Vulcaniani subiscono un'irresistibile spinta all'accoppiamento, nota nella loro lingua come \"pon farr\". Durante questo periodo, gli adulti vengono colpiti da uno squilibrio neurochimico che li porta ad una sorta di follia, culminante nel \"plak-tow\", la \"febbre del sangue\". Se non soddisfatto o in qualche modo aggirato, entro otto giorni pu\u00f2 sopraggiungere la morte (\"TOS: Il duello; VOY: \"). I maschi, tipicamente, entrano nel \"pon farr\" ogni sette anni (\"TOS: Una citt\u00e0 tra le nuvole; Star Trek III - Alla ricerca di Spock\"). Per mettervi fine vi sono tre modi: trovare un partner, eseguire un combattimento rituale detto \"kal-if-fee\" oppure un'intensa meditazione (\"VOY: \").\nSociet\u00e0 e cultura dei Vulcaniani.\nIl governo vulcaniano \u00e8 basato su una democrazia rappresentativa, in cui gli individui avanzano politicamente secondo dei principi meritocratici (\"ENT: \"). In generale, sono una specie non violenta (\"satyagraha\"), ma sostengono che a volte usare la forza \u00e8 necessario se non ci sono altre alternative logiche. I Vulcaniani sanno usare bene, e hanno usato in passato, differenti tipologie di armi e praticano arti marziali chiamate \"tal-shaya\" e \"Suus Mahna\" (\"TOS: Viaggio a Babel\").\nNonostante tutto, sono noti per l'elevato senso di onest\u00e0 e per essere veramente riluttanti a mentire. Tuttavia, per ragioni logiche, lo farebbero, anche se non lo considererebbero un vero e proprio \"mentire\" (\"TOS: Incidente all'Enterprise; Star Trek II - L'ira di Khan; Star Trek VI - Rotta verso l'ignoto\"). Per esempio, un anziano vulcaniano neg\u00f2 l'esistenza della tecnologia di spionaggio nel monastero su P'Jem, per proteggere le operazioni di sorveglianza (\"ENT: \"); un'antenata di T'Pol ment\u00ec ad un altro Vulcaniano per coprire un compagno di equipaggio che era voluto restare sulla Terra e studiare gli Umani (\"ENT: \"); in almeno un'occasione, Spock ment\u00ec senza apparente motivo (\"TOS: La ragnatela tholiana\"); Tuvok infine spiega che i Vulcaniani sono naturalmente in grado di mentire, ma solitamente non trovano motivo per farlo (\"VOY: \").\nLo sviluppo di una vita secondo i dettami della logica inizia in tenera et\u00e0. I genitori utilizzano giocattoli d'apprendimento per insegnare ai propri figli le basi della logica (\"VOY: \"). I bambini poi imparano rapidamente a distaccarsi dalle proprie emozioni (\"ENT: , ; VOY: , \").\nCome genitori, i Vulcaniani non nascondono mai ai propri figli la verit\u00e0. Fare ci\u00f2 li ostacolerebbe dall'affrontare le difficolt\u00e0 inevitabili della vita. L'attaccamento genitoriale nei confronti dei propri figli non pu\u00f2 essere descritto come un'emozione, poich\u00e9 essi vengono considerati parte dell'identit\u00e0 dei genitori, senza i quali sarebbero incompleti (\"VOY: \").\nA volte i Vulcaniani scelgono il partner per i propri figli, quando essi raggiungono i sette anni d'et\u00e0. Essi partecipano poi ad una cerimonia durante la quale si uniscono telepaticamente \"meno di un matrimonio ma pi\u00f9 di un fidanzamento\". Quando poi raggiungono l'et\u00e0 del \"pon farr\", questo collegamento mentale li porta ad eseguire dei rituali matrimoniali che rafforzano la relazione (\"TOS: Il duello; ENT: \"). Se, per una qualunque ragione, la donna non vuole sposarsi, viene invocata la cerimonia del \"matrimonio o combattimento\", ossia \"koon-ut-ka-if-fee\". Il promesso sposo combatte, per il diritto di tenere la futura moglie, contro uno sfidante scelto da lei, in uno scontro che termina con la morte di uno dei due. Terminato il combattimento, la donna diverr\u00e0 propriet\u00e0 del vincitore, a meno che lui non scelga di lasciarla andare (\"TOS: Il duello\").\nNonostante non tutti possano arrivare allo stato di logica pura, il processo di controllo mentale d\u00e0 ai Vulcaniani quanto basta per conformarsi agli ideali della societ\u00e0 vulcaniana. Il pensiero logico finale venne raggiunto attraverso la disciplina del \"kolinahr\", che si dice li purghi di tutte le emozioni rimaste (\"Star Trek - The Motion Picture\").\nLa morte, nella societ\u00e0 vulcaniana, viene considerata il completamento di un viaggio e, di conseguenza, non ne hanno paura. Tuttavia, va evitata la perdita del \"katra\", lo \"spirito vivente\", poich\u00e9 esso vive anche dopo la morte fisica (\"Star Trek III - Alla ricerca di Spock\"). Praticano inoltre l'eutanasia per gli infermi e i pi\u00f9 anziani e non vedono niente di sbagliato nella pratica del suicidio rituale quando si raggiunge una certa infermit\u00e0, con l'avanzare dell'et\u00e0 (\"VOY: \").\nNonostante l'elevata integrazione nella Federazione, nel XXIII secolo, alcuni Vulcaniani ritengono che servire nella Flotta Stellare sia meno prestigioso che entrare all'Accademia delle Scienze Vulcaniana (\"TOS: Viaggio a Babel\") anche se, alla fine del secolo, quest'idea inizia a svanire (\"VOY: \"). Inoltre, tra tutti i membri della Federazione che servono nella Flotta Stellare, essi sono gli unici con navi stellari il cui equipaggio \u00e8 composto esclusivamente da Vulcaniani, come la USS \"Intrepid\" e la USS \"T'Kumbra\" (\"TOS: La galassia in pericolo; DS9: \").\nI \"V'tosh ka'tur\".\nI \"V'tosh ka'tur\", i \"Vulcaniani senza logica\" in lingua vulcaniana, sono un gruppo di Vulcaniani accusati di rifiutare gli insegnamenti di Surak. Non seguono il divieto di mangiare carne e non reprimono le emozioni, seppur abbraccino la logica; sono infatti convinti che essa sia parte integrante della loro esistenza, le emozioni le sono complementari alla logica e non vanno escluse da essa (\"ENT: , \").\nL'Accademia delle Scienze Vulcaniana.\nL'Accademia delle Scienze Vulcaniana \u00e8 un istituto educativo situato sul pianeta Vulcano a cui nessun Vulcaniano ha mai rifiutato l'ammissione, almeno fino alla met\u00e0 del XXII secolo nella realt\u00e0 alternativa creata nel film \"Star Trek\" del 2009.\nL'Accademia, tra i vari ambiti scientifici di cui si \u00e8 occupata, spese anni nello studio del trasporto sub-quantico ma con successi molto limitati. L'esperto umano di teletrasporti, Emory Erickson, collabor\u00f2 con l'Accademia ma inutilmente, nonostante in seguito rifer\u00ec che probabilmente i suoi studi fossero giusti (\"ENT: \").\n, figlia adottiva di Sarek, fu la prima Umana a studiare all'Accademia delle Scienze Vulcaniana, in particolare meccanica quantistica, dal 2245 al 2249 (\"DIS: , \").\nSempre nel 2249, Spock decise di unirsi alla Flotta Stellare invece di entrare nell'Accademia, contro il volere di suo padre Sarek. La decisione venne motivata affermando che lui non sarebbe mai stato visto alla pari degli altri Vulcaniani, ma solo come uno che \u00e8 riuscito a \"superare l'handicap\" di essere per met\u00e0 Umano (\"TOS: Viaggio a Babel\"). Anche nella realt\u00e0 alternativa del film del 2009, Spock rifiuta l'invito ad entrare nell'Accademia delle Scienze. Nel 2387 della realt\u00e0 originale, l'Accademia d\u00e0 il comando della \"Jellifish\" a Spock commissionandogli una missione per salvare il quadrante stellare dall'esplosione di una supernova (\"Star Trek\").\nIl \"Kolinahr\".\nIl Kolinahr \u00e8 un rituale vulcaniano volto alla purificazione dalle emozioni residue e disciplina per il controllo della mente attraverso la dedizione alla logica pura.\nDopo un lungo periodo di studio e meditazione \u00e8 possibile diventare Maestri e avviare altri vulcaniani alla disciplina del Kolinahr. I Maestri Vulcaniani del Kolinahr risiedono sull'altipiano di Gol.\nIl signor Spock si \u00e8 dedicato alla disciplina del Kolinahr dopo il suo ritiro dalla Flotta Stellare nel 2269. Termina la sua preparazione nel 2271, ma non completa il rituale finale per diventare Maestro poich\u00e9 la sua mente capta misteriosi segnali da un'altra entit\u00e0 nello spazio che lo deconcentrano (\"Star Trek\").\nIl saluto vulcaniano.\nIl gesto associato al celebre saluto vulcaniano, inaugurato nell'episodio \"Il duello\", \u00e8 stato ideato da Leonard Nimoy, il quale racconta di essersi ispirato direttamente alla tradizione ebraica. L'attore \u00e8 infatti un \"cohen\", discendente maschio di Aronne, trib\u00f9 sacerdotale ebraica. Il saluto vulcaniano deriva proprio dal gesto che compiono i cohanim durante la celebrazione della festivit\u00e0 di \"Yamim Noraim\", quando stendono in gesto benedicente le palme di entrambe le mani, con i pollici allungati in fuori e il medio e l'anulare separati in modo che ciascuna mano formi due lettere V con una sorta di tratto aggiuntivo rappresentato dal pollice stesso. Questo gesto simboleggia la lettera ebraica \"\u0160in\", la prima lettera della parola Shaddai, \"Signore\" in ebraico.\nIn realt\u00e0, come racconta Nimoy nell'intervista, tale gesto non pu\u00f2 essere osservato direttamente dai fedeli, che lo devono ricevere con il capo velato da uno scialle, ma all'epoca (Nimoy aveva otto anni) lo osserv\u00f2 di sottecchi. Quando in seguito chiese una spiegazione del perch\u00e9 non fosse possibile osservare il gesto, ottenne la risposta che tale era il potere della Shekhinah, l'aspetto 'femminile' del Signore, evocato da esso, che poteva risultare fatale a chi lo osservava. Pur non condividendo questo aspetto della credenza, Nimoy fu talmente impressionato dal contenuto mistico sotteso da importarlo in seguito nella serie televisiva.\nIl saluto viene accompagnato dall'augurio \"lunga vita e prosperit\u00e0\".\nRealizzazione dei Vulcaniani e impatto culturale.\nRealizzazione.\nIl nome di questa razza viene citato per la prima volta ad un incontro della produzione nel 1966, quando l'NBC prepar\u00f2 un opuscolo, intitolato \"Informazioni avanzate sulla Programmazione 1966-67: Star Trek\", nel quale si descrivevano i membri regolari dell'equipaggio dell\"Enterprise\". In esso, la descrizione di Spock menzionava che suo padre era nativo di \"Vulcanis\" e il suo popolo era noto come i \"Vulcaniani\".\nNelle note del costumista Robert Fletcher, scritte riguardo ai diversi alieni del primo film, Star Trek - The Motion Picture, \u00e8 inclusa una delle prime vere descrizioni dei Vulcaniani: \"Persone scientifiche, prive di emozioni, la loro cultura si basa sulla fredda logica, sulla ragione e sul controllo. Una delle razze pi\u00f9 avanzate della Federazione [...] i Vulcaniani sono per lo pi\u00f9 persone alte, snelle e belle, con un forte senso dell'onore. Fisicamente distinguibili per le sopracciglia che puntano in alto e le orecchie a punta. Il loro sangue verde si basa sul rame\".\nPer il film del 2011 \"Into Darkness - Star Trek\", le protesi in silicone delle orecchie vulcaniane furono create dal make-up artist David Snyder. Rispetto alle orecchie vulcaniane del film precedente, \"Star Trek\", Snyder decise di fare dei cambiamenti dal punto di vista meccanico per renderne l'applicazione un po' pi\u00f9 facile. Realizz\u00f2 quindi dei modelli d'argilla dello stampo gi\u00e0 esistente e rimodell\u00f2 le orecchie per favorire la loro produzione in serie, danno cos\u00ec buoni margini di adattamento per ogni attore.\nImpatto culturale.\nPeter Simpson, editore di \"Star Trek Magazine\", afferma che chiunque si lasci influenzare esclusivamente dalla logica o dalle emozioni finisce nei guai e i Vulcaniani sono stati creati per illustrare proprio questo tipo di problema. Secondo alcuni, l'idea di una razza molto evoluta guidata esclusivamente dalla logica pu\u00f2 essere visto come un suggerimento per l'umanit\u00e0, affinch\u00e9 usi un po' di pi\u00f9 la propria intelligenza ogni giorno, per il suo stesso bene. Roddenberry stesso, attraverso \"Star Trek\", mostr\u00f2 come gli esseri umani potrebbero andare oltre la bigotteria e i conflitti. Al riguardo, cerc\u00f2 di realizzare i Vulcaniani nel migliore dei modi, in caso fossero stati di qualche ispirazione.\nIl concetto vulcaniano delle \"infinite diversit\u00e0 in infinite combinazioni\" \u00e8 molto diffuso tra i fan della serie, come rappresentazione ideale di un futuro privo di pregiudizi. L\"IDIC\" \u00e8 inteso come un'idea che va ben oltre la mera tolleranza della differenza e che gli spettatori stessi hanno reso un \"paradigma base\" non solo per i Vulcaniani ma per l'intero franchise di \"Star Trek\". Esso \u00e8 diventato centrale nella filosofia della serie non solo come simbolo dell'omogeneizzazione delle differenze ma come celebrazione delle stesse."}
{"id": "103295", "revid": "57342", "url": "https://it.wikipedia.org/wiki?curid=103295", "title": "Italo Zilioli", "text": "Professionista dal 1962 al 1976, conta la vittoria di cinque tappe al Giro d'Italia, una al Tour de France, un Campionato di Zurigo, una Tirreno-Adriatico e un Trofeo Laigueglia.\nNel Tour de France 1970 ha vestito per sei giorni la maglia gialla simbolo del primato in classifica generale, mentre al Giro d'Italia, pur salendo per quattro volte sul podio conclusivo, non \u00e8 mai riuscito ad indossare la maglia rosa.\nCarriera.\nCresciuto sotto la guida di Vincenzo Giacotto, venne scoperto da Tolmino Gios nella sua citt\u00e0 natale nel 1958. L'anno successivo si impose nel campionato italiano allievi e, dopo alcuni anni nelle categorie minori, rivestiti di ottimi risultati, ebbe modo di passare professionista con la Carpano nel 1962, venendo subito chiamato, con il comune appellativo per l'epoca, \"nuovo Coppi\", per la padronanza con cui gestiva il mezzo.\nIl talento di Zilioli esplose subito e nel 1963 vinse nell'arco di un mese quattro importanti corse del calendario italiano: Tre Valli Varesine, Giro dell'Appennino, Giro del Veneto e Giro dell'Emilia, risultati questi che rafforzarono l'etichetta di \"nuovo Coppi\". Per tre anni consecutivi, dal 1964 al 1966, si piazz\u00f2 al secondo posto nella \"Corsa Rosa\", contendendo fino all'ultimo la vittoria finale. Successivamente Zilioli raccolse nel corso della sua carriera ancora numerose classiche del panorama italiano.\nIl suo risultato pi\u00f9 prestigioso fu il Campionato di Zurigo del 1966, ma conquist\u00f2 anche una tappa al Tour de France e diversi successi parziali al Giro d'Italia, di cui non vinse mai la classifica finale, pur arrivando per ben quattro volte sul podio. Nel 1970 e 1971 vinse due gare a tappe importanti, la Tirreno-Adriatico e la Settimana Catalana. Ottimi anche i risultati ai campionati del mondo con un quinto posto nel 1964 e un sesto nel 1966 e in quello nazionale. Ebbe anche modo di lavorare nella squadra di Eddy Merckx e nel 1970 indoss\u00f2 per alcune tappe la maglia gialla di leader del Tour de France.\nOggi vive in provincia di Cuneo e in passato ha ricoperto l'incarico di responsabile delle partenze di tappa al Giro d'Italia."}
{"id": "103296", "revid": "1543377", "url": "https://it.wikipedia.org/wiki?curid=103296", "title": "Base (algebra lineare)", "text": "In matematica, e pi\u00f9 precisamente in algebra lineare, la base di uno spazio vettoriale \u00e8 un insieme di vettori linearmente indipendenti che generano lo spazio. In modo equivalente, ogni elemento dello spazio vettoriale pu\u00f2 essere scritto in modo unico come combinazione lineare dei vettori appartenenti alla base.\nSe la base di uno spazio vettoriale \u00e8 composta da un numero finito di elementi allora la dimensione dello spazio \u00e8 finita. In particolare, il numero di elementi della base coincide con la dimensione dello spazio.\nDefinizione nel caso di dimensione finita.\nSia formula_1 uno spazio vettoriale su un campo formula_2. L'insieme formula_3 di elementi di formula_1 \u00e8 una base di formula_1 se valgono entrambe le seguenti propriet\u00e0:\nSi dice anche che i vettori formula_16 appartenenti a una qualsiasi base di formula_1 costituiscono un sottoinsieme massimale di vettori linearmente indipendenti dello spazio. Questo significa che i vettori formula_16 sono tali che esistono formula_9 tali che:\nossia l'aggiunta al sottoinsieme massimale di un qualsiasi altro elemento dello spazio determina la dipendenza lineare degli elementi del sottoinsieme.\nUna base \u00e8 dunque composta da un minimo numero di vettori generatori dello spazio. Uno spazio vettoriale non banale con un campo infinito possiede infinite possibili basi diverse.\nDimensione di uno spazio vettoriale.\nUno spazio vettoriale in generale non ha una sola base, e solitamente si trattano spazi con infinite basi possibili. Il teorema della dimensione per spazi vettoriali afferma che tutte le possibili basi di uno stesso spazio hanno la stessa cardinalit\u00e0, sono formate cio\u00e8 sempre dallo stesso numero di vettori. Questo numero \u00e8 la dimensione dello spazio, e permette di definire spazi di dimensione arbitrariamente alta. La dimensione dello spazio \u00e8 inoltre uguale sia al massimo numero di vettori indipendenti che esso contiene, sia al minimo numero di vettori necessari per generare lo spazio stesso.\nEsistenza.\nQualsiasi sia lo spazio vettoriale formula_1, \u00e8 sempre possibile trovarne una base. La dimostrazione richiede l'uso del lemma di Zorn nel caso generale, mentre nel caso particolare degli spazi finitamente generati esistono dimostrazioni pi\u00f9 semplici.\nSi consideri la collezione formula_22 dei sottoinsiemi di formula_1 linearmente indipendenti. \u00c8 immediato dedurre che l'inclusione \u00e8 un ordine parziale su formula_22, e che per ogni catena formula_25 l'insieme formula_26 ne \u00e8 un maggiorante (\u00e8 linearmente indipendente in quanto unione di elementi di una catena ordinata per inclusione). Applicando il lemma di Zorn, esiste un insieme massimale linearmente indipendente formula_27 in formula_22. Dunque formula_27 \u00e8 una base, infatti se formula_30 ma non appartiene a formula_27 allora per la massimalit\u00e0 di formula_27 l'insieme formula_33 deve essere linearmente dipendente, cio\u00e8 esistono degli scalari formula_9 non tutti nulli tali che\ncon formula_36, dal momento che se fosse nulla allora anche gli altri formula_37 dovrebbero esserlo, essendo gli elementi di formula_27 linearmente indipendenti. Quindi formula_13 pu\u00f2 essere scritto come combinazione lineare finita di elementi di formula_27, che oltre a essere linearmente indipendenti generano formula_1. Dunque formula_27 \u00e8 una base.\nCoordinate rispetto ad una base.\nPer esprimere un vettore in modo unico attraverso una base \u00e8 necessario definire un ordinamento nell'insieme dei vettori che costituiscono la base. Una \"base ordinata\" \u00e8 una successione di vettori linearmente indipendenti che generano lo spazio. In particolare, se la successione formula_3 di elementi \u00e8 una base ordinata di formula_1, allora l'insieme di tali vettori \u00e8 una base di formula_1.\nOgni vettore formula_46 si pu\u00f2 scrivere in modo unico come combinazione lineare dei vettori di base:\nSi definisce l'insieme delle coordinate di formula_48 rispetto alla base data il vettore:\nSi tratta del vettore che ha come componenti i coefficienti della combinazione lineare di vettori di base attraverso i quali si pu\u00f2 scrivere formula_48. Tale vettore dipende dalla base scelta.\nLa mappa formula_51 che associa ad ogni vettore formula_13 le sue coordinate formula_53 \u00e8 un isomorfismo di spazi vettoriali, cio\u00e8 \u00e8 una applicazione lineare biettiva.\nLa base canonica.\nSia formula_2 un campo. L'insieme formula_55 \u00e8 uno spazio vettoriale di dimensione formula_56. Si definisce base canonica di formula_55 l'insieme di vettori:\nOgni vettore formula_62 si pu\u00f2 allora scrivere come combinazione lineare dei vettori di base:\nIl vettore:\n\u00e8 il vettore delle coordinate di formula_48 rispetto alla base canonica. Solitamente si identifica un vettore attraverso le sue coordinate rispetto alla base canonica, ovvero formula_66.\nAd esempio, i vettori formula_67 ed formula_68 sono una base di formula_69, infatti ogni vettore formula_70 si scrive come:\nGeneralizzazioni in dimensione infinita.\nIl concetto di base in spazi di dimensione infinita (in cui cio\u00e8 esista un insieme infinito di vettori linearmente indipendenti) \u00e8 pi\u00f9 problematico. Per tali spazi esistono due nozioni differenti di base: la prima, detta \"base di Hamel\", \u00e8 definita algebricamente, mentre la seconda, detta \"base di Schauder\", necessita della presenza di una topologia.\nBase di Hamel.\nUna base di Hamel per uno spazio vettoriale formula_72 \u00e8 un insieme formula_73 di vettori linearmente indipendenti, parametrizzato da un insieme ordinato formula_74 di indici, tale che ogni vettore formula_75 di formula_72 \u00e8 combinazione lineare di un insieme finito di questi.\nNel caso in cui formula_74 \u00e8 un insieme finito, la definizione coincide con quella data precedentemente.\nGrazie al lemma di Zorn ogni spazio vettoriale ha una base di Hamel, ed inoltre due basi di Hamel qualsiasi di uno stesso spazio vettoriale hanno la stessa cardinalit\u00e0, che \u00e8 pari alla dimensione (di Hamel) dello spazio vettoriale. Infine, continua a rimanere vero il fatto che ogni vettore dello spazio formula_72 si scrive in modo \"unico\" come combinazione lineare dei vettori di una base di Hamel.\nAd esempio, una base di Hamel per lo spazio vettoriale formula_79 formato da tutti i polinomi a coefficienti in un campo formula_80 \u00e8 data dall'insieme di tutti i monomi:\nInfatti ogni polinomio formula_82 \u00e8 combinazione lineare di un insieme finito di questi.\nL'insieme dei numeri reali pu\u00f2 essere considerato uno spazio vettoriale su formula_83. Ne consegue che ogni numero reale pu\u00f2 essere espresso come combinazione lineare finita di elementi presi da un sottoinsieme proprio di formula_84: tale sottoinsieme non potr\u00e0 essere finito o numerabile poich\u00e9 formula_84 ha la potenza del continuo (analoghe considerazioni possono essere fatte considerando formula_86 come spazio vettoriale su formula_83).\nBase di Schauder.\nPi\u00f9 generalmente per uno spazio topologico \u00e8 possibile estendere la definizione di Hamel in modo diverso, ammettendo somme infinite di vettori. Il senso di queste somme infinite \u00e8 infatti dato dalle nozioni di limite di una successione e di serie.\nSe formula_72 \u00e8 uno spazio vettoriale topologico (ad esempio uno spazio di Hilbert o di Banach), un insieme ordinato formula_73 di vettori linearmente indipendenti \u00e8 una \"base di Schauder\" (o \"topologica\") se lo spazio da essi generato \u00e8 denso in formula_72. In altre parole, se ogni vettore formula_75 di formula_72 pu\u00f2 essere approssimato da somme (finite) di vettori in formula_73, e quindi come limite di una somma infinita di questi:\ndove formula_95 \u00e8 un sottoinsieme numerabile.\nProblema di esistenza della base di Schauder.\nSi pone il problema dell'esistenza di una base di Schauder in spazi di Hilbert o di Banach. La risposta, in generale, \u00e8 negativa: infatti, dalla definizione consegue, in particolare, che uno spazio di Hilbert o di Banach che possiede una base di Schauder deve necessariamente essere separabile (infatti, dallo spazio generato dai formula_73, che \u00e8 denso in formula_72 \u00e8 sempre possibile estrarre un sottoinsieme denso e numerabile utilizzando le combinazioni lineari a coefficienti in formula_83)\nIn uno spazio di Hilbert, \u00e8 di particolare importanza la nozione di base ortonormale: in uno spazio di Hilbert separabile, una base ortonormale \u00e8 una base di Schauder.\nL'esistenza di una base di Schauder in uno spazio di Banach non \u00e8, in genere, assicurata nemmeno aggiungendo l'ipotesi (peraltro necessaria) che si tratti di uno spazio separabile: un controesempio \u00e8 stato fornito nel 1973 da Per Enflo. Un teorema di Stanis\u0142aw Mazur mostra che in uno ogni spazio di Banach (a dimensione infinita) esiste sempre un sottospazio di dimensione infinita che possiede una base di Schauder.\nL'esistenza di una base di Schauder consente di estendere alcuni teoremi .\nCardinalit\u00e0.\nLe due nozioni di basi sono generalmente molto differenti, e anche le loro cardinalit\u00e0 possono differire, portando a due concetti diversi di dimensione, chiamati rispettivamente \"dimensione di Hamel\" e \"dimensione di Schauder\". La dimensione di Hamel pu\u00f2 avere cardinalit\u00e0 superiore a quella di Schauder (pur essendo entrambe infinite).\nAd esempio, sia formula_72 lo spazio delle funzioni continue reali definite sull'intervallo formula_100. Questo \u00e8 uno spazio di Banach con la norma:\nCome conseguenza della teoria delle serie di Fourier, una base di Schauder per formula_72 \u00e8 costruita a partire dalle funzioni trigonometriche:\ned ha cardinalit\u00e0 numerabile. Una base di Hamel ha invece cardinalit\u00e0 non numerabile, ed \u00e8 molto pi\u00f9 difficile da costruire (e scarsamente utilizzata)."}
{"id": "103301", "revid": "22475", "url": "https://it.wikipedia.org/wiki?curid=103301", "title": "San Besso", "text": " \u00c8 patrono della citt\u00e0 di Ivrea assieme a san Savino.\nAgiografia.\nNessuna notizia certa si ha sulla vita di San Besso. La tradizione ufficiale vuole che egli fosse uno dei 6600 soldati della celebre legione Tebea, guidati da San Maurizio, quasi tutti sterminati nel 286, per ordine dell'imperatore Massimiano ad Agaunum (l'attuale Saint-Maurice, nel Canton Vallese - Svizzera) per essersi rifiutati di adorare le divinit\u00e0 pagane.\nSan Besso fu \u2013 sempre secondo la tradizione che lo accomuna a numerosi altri martiri \"pseudo-tebei\" - uno dei sopravvissuti che si dispersero nelle zone alpine e che - nonostante fossero braccati dai soldati di Massimiano determinati a completare lo sterminio - iniziarono una intensa opera di evangelizzazione dei montanari pagani. \nSulle circostanze del presunto martirio di San Besso esistono pi\u00f9 versioni. Quella riportata in un breviario del 1473, conservato presso la diocesi di Ivrea, racconta di come Besso, invitato da alcuni ladri di bestiame ad un banchetto e accortosi della provenienza furtiva della carne di pecora che gli era stata offerta, abbia aspramente deplorato il costume dei montanari che lo ospitavano. Questi, adirati contro il santo, lo scaraventarono gi\u00f9 dal Monte Fautenio e l\u00ec, ancora in vita, egli fu raggiunto e trucidato dai legionari romani rimasti sulle sue tracce. Secondo la tradizione, il santuario fu costruito sul luogo del martirio. \nLa stessa fonte documentale riporta che, secondo un'altra versione, avvenne che il santo, miracolosamente salvatosi, si sia rifugiato nella vicina Valle di Cogne ed in quest'ultima dimora sia poi stato massacrato dai legionari romani.\nLo storico ed antropologo francese Robert Hertz raccolse nel 1912 un'altra versione ancora della vita di san Besso, tramandata oralmente tra la gente della Val di Cogne, secondo la quale il santo non fu un soldato della gloriosa legione tebea, ma soltanto un devoto pastore locale che Dio ricompensava facendo prosperare il suo gregge. Secondo tale versione popolare egli sarebbe stato scaraventato gi\u00f9 dalla rupe da alcuni montanari miscredenti, resi furenti dall'invidia.\nSulle vicende delle spoglie mortali del santo, la leggenda vuole che nel IX secolo, dopo esser state trafugate dal luogo del martirio da alcuni ladri di sacre reliquie, provenienti dal Monferrato, esse siano finite - grazie all'intervento di un oste capace di smascherare i rapinatori - ad Ozegna (nel luogo ove ora sorge la Chiesa di San Besso). Questo spiegerebbe le ragioni della speciale venerazione di cui Besso gode proprio ad Ozegna e non anche in tutti i paesi limitrofi. Sempre la leggenda vuole che le reliquie (con l'eccezione di un dito rimasto ai fedeli ozegnesi) siano state trasportate verso l'anno 1000 (ai tempi delle lotte tra Arduino d'Ivrea ed il vescovo Warmondo) nella cripta del Duomo di Ivrea, ove trovarono degna collocazione in un antico sarcofago romano tuttora visibile (anche se privo di spoglie).\nLa devozione popolare: un antico culto litico.\nSan Besso ebbe fama di grande santo taumaturgo, autore di innumerevoli miracoli, protettore dei soldati contro i pericoli della guerra.\nLa speciale devozione verso il santo si esprime ancor oggi nelle feste in suo onore celebrate il 10 agosto e il 1\u00ba dicembre nel santuario posto tra le montagne che dominano l'alta Val Soana, nel Parco del Gran Paradiso. Al santuario i fedeli giungono in folto pellegrinaggio sia da Campiglia che dalla val di Cogne (da cui occorre partire il giorno prima e pernottare presso il ricovero del santuario). Molti, un tempo, indossavano i costumi tradizionali delle diverse valli.&lt;br&gt;\nLa statua del santo viene portata in processione compiendo un giro attorno alla grande rupe che avrebbe visto il suo martirio: l'onore di portare la statua del santo - oggi concesso attraverso una sorta di bando rituale - fu un tempo causa di violenti liti tra campigliesi e cognensi.\nAl culto di San Besso, che unisce due comunit\u00e0 che attualmente appartengono a differenti diocesi, ma che prima del 1200 erano unite sotto la Diocesi di Ivrea, oltre che dalla comune parlata dialettale franco-provenzale, Robert Hertz ha dedicato, nel 1912, un interessante saggio dal titolo \"San Besso. Studio di un culto alpestre\" nel quale, dopo un raffronto critico tra le diverse versioni della vita del santo, si analizzano le credenze ed i riti popolari, individuando in essi molteplici elementi che rimandano alle antiche venerazioni di rocce ritenute centri di irradiazione di una forza divina.\nSu siti web che parlano di San Besso, capita ancor oggi di leggere che \u00abdurante il rito devozionale, i fedeli effettuano pratiche segrete e misteriose basate sulla convinzione che il contatto con la pietra favorisca la fecondit\u00e0\u00bb.\nL'origine di questo culto, secondo Herz, \u00e8 certamente precristiana, legata a un momento di incontro tra popolazioni salasse insediate nelle vallate valdostane e canavese ed \u00e8 caratterizzata dalla persistenza di un forte culto litico, ispirato dalla morfologia del Monte Fautenio. Ancora oggi le popolazioni di Cogne e Campiglia sono fortemente attaccate alla tradizione dei poteri taumaturgici della roccia di Besso, ovvero di scaglie scalpellate dalla roccia del monte."}
{"id": "103302", "revid": "400694", "url": "https://it.wikipedia.org/wiki?curid=103302", "title": "Romulani", "text": "I Romulani sono una specie umanoide dell'universo fantascientifico di \"Star Trek\". Introdotti nella serie classica di \"Star Trek\", sono personaggi presenti in tutte le serie successive, quasi sempre nel ruolo di antagonisti della Federazione Unita dei Pianeti. In contrapposizione ai loro antenati vulcaniani, sono solitamente rappresentati come un popolo appassionato, traditore e opportunista. L'Impero Stellare Romulano \u00e8 uno dei pi\u00f9 influenti imperi del quadrante Beta della Via Lattea.\nBiologia romulana.\nI Romulani sono un popolo che discende dai Vulcaniani, con cui condividono molte delle caratteristiche fisiche. Sono umanoidi, hanno le orecchie a punta, le sopracciglia non arcuate e il loro sangue \u00e8 verde perch\u00e9 il loro pigmento circolatorio \u00e8 l'emocianina, contenente rame al posto del ferro. Ciononostante, secoli di evoluzione separata in condizioni climatiche e ambientali differenti, hanno provocato delle lievi differenze a livello biologico e morfologico. I Romulani, ad esempio, sono caratterizzati da una piccola cresta a forma di V sopra il naso che \u00e8 molto rara tra i Vulcaniani, e in generale hanno lineamenti meno spigolosi. Sono ugualmente longevi, forti e resistenti; mancano del tutto di capacit\u00e0 telepatiche.\nStoria dell'Impero Stellare Romulano.\nI Romulani sono sorti nel V secolo quando un gruppo di Vulcaniani rifiut\u00f2 gli insegnamenti di Surak sulla soppressione delle emozioni, la non-violenza e il predominio della logica e abbandon\u00f2 il pianeta Vulcano. Il gruppo di dissidenti si stabil\u00ec su Romulus e sottomise la popolazione di Remus, fondando l'Impero Stellare Romulano.\nNel 2152 il primo contatto (solo via radio) con un'astronave terrestre, l'Enterprise NX-01, inaugur\u00f2 in modo disastroso le relazioni tra i Terrestri e i Romulani. Quattro anni dopo scoppia la guerra tra la Terra e l'Impero Romulano, che durer\u00e0 fino al 2160, quando dopo la Battaglia di Cheron, nella quale i Romulani verranno sconfitti, la Terra e l'Impero Romulano firmarono, sempre via radio e senza mai incontrarsi di persona, un trattato che stabilisce una \"Zona Neutrale\" larga un anno luce lungo i confini territoriali dei due contendenti.\nNel 2385 si scopr\u00ec che la stella di Romulus sarebbe divenuta una supernova entro pochi anni. Il Senato Romulano chiese quindi aiuto alla Federazione. L'Ammiraglio Jean-Luc Picard si pose a capo della flotta di soccorso ma essa venne distrutta durante un attacco su Marte, portando la Flotta Stellare a rinunciare alla missione.\nL'Ambasciatore Spock, in un ultimo disperato tentativo di salvare Romulus tent\u00f2, usando la navetta Jellyfish, di creare un buco nero che avrebbe fermato la supernova, ma fall\u00ec. Spock, a bordo della Jellyfish e il minatore Romulano Nero, a bordo della Narada, vennero risucchiati dal buco nero e trasportati nel passato. \nA seguito della distruzione di Romulus, e del seguente collasso dell'Impero, i Romulani sopravvissuti si unirono sotto lo Stato Libero Romulano.\nNella terza stagione della serie \"\" si apprende come l'opera di Spock abbia iniziato un lungo processo di riunificazione tra Vulcaniani e Romuliani: gli ultimi infatti ricominciarono a tornare sul pianeta Vulcano. Nel XXXI secolo ormai il ritorno dei Romuliani \u00e8 completato da secoli e Vulcano ospita le popolazioni di entrambe le specie. A seguito della riunificazione il nome del pianeta \u00e8 stato cambiato in Ni'Var, il quale ha abbandonato la federazione, a causa dei dissidi causati dall'esperimento SP19, ritenuto la causa del \"Grande Fuoco\", evento catastrofico che ha segnato la quasi scomparsa della federazione. La societ\u00e0 di Ni'Var tuttavia \u00e8 lontana dal raggiungere la completa stabilit\u00e0, per via delle sfide e delle tensioni sociali dovute al processo di riunificazione, al quale si aggiunge il peso di essere stati la possibile causa del \"Grande Fuoco\".\nSociet\u00e0 romulana.\nGoverno.\nL'Impero Stellare Romulano ha sede sul pianeta Romulus (C'Rhian in romulano significa Terra dei Romulani). Nonostante sia un impero non vi \u00e8 per\u00f2 nessun imperatore e lo stato \u00e8 istituzionalmente una repubblica, strutturata in modo simile all'Antica Roma. Il potere esecutivo \u00e8 esercitato da un Primo Pretore, assistito da tre Proconsoli. Il Senato \u00e8 il principale organo legislativo. Il Senato \u00e8 diviso in Senato Inferiore, che propone e approva le leggi, e Senato Superiore, che ha il potere di veto. La carica di Senatore \u00e8 ereditaria. Inoltre, il servizio segreto (\"Tal Shiar\") e l'esercito imperiali hanno un potere enorme nella politica romulana. Questa organizzazione cos\u00ec complessa causa una certa inerzia amministrativa e rende l'Impero molto lento nel prendere le sue decisioni.\nTal Shiar.\nLa Tal Shiar \u00e8 l'organo responsabile della prevenzione dell'inquinamento dell'Impero da parte di culture aliene e del mantenimento della lealt\u00e0 di tutti i cittadini romulani.\nTra i suoi compiti c'\u00e8 quello di condurre relazioni diplomatiche con mondi alieni, fare in modo che tutti i cittadini rispettino le leggi Imperiali e acquisire informazioni su razze aliene da sfruttare a vantaggio dell'Impero o dell'agenzia stessa.\nLa Tal Shiar \u00e8 un'agenzia segreta indipendente che si occupa anche di \u00abrafforzare la lealt\u00e0\u00bb nei confronti dell'Impero sia nei civili sia nei militari. Gli agenti della Tal Shiar godono di una notevole discrezionalit\u00e0 nell'esercitare il proprio potere, potendo tranquillamente ignorare le istanze provenienti da alte cariche come senatori o governatori di colonie e potendo arrivare a sollevare gli ufficiali comandanti dai loro incarichi.\nQuando lo desiderano, gli agenti dell'agenzia sono riconoscibili o dalla doppia bandoliera sulla spalla, oppure da una spilla posta a scelta sul lato destro del colletto o sulla manica destra.\nLa Tal Shiar \u00e8 gestita dallo Shiar'Fvillha, o Comandante Supremo, che presiede tutte le sedute del Pretorato ed \u00e8 incaricato di prendere decisioni al posto dell'Impero in caso d'emergenza. Lo Shiar'Fvillha \u00e8 affiancato da un Vice Direttore, normalmente il Segretario del Consiglio di Guerra, un senatore, che si occupa del coordinamento delle varie sezioni dell'agenzia, le quali fanno capo ad altrettanti colonnelli.\nLa Tal Shiar ha una struttura organizzativa molto agile e lascia molto spazio all'iniziativa dei singoli agenti, a patto che le loro azioni portino benefici all'Impero oppure all'agenzia stessa. Un piano azzardato effettuato senza autorizzazione \u00e8 tollerato solo se riesce senza problemi, altrimenti la Tal Shiar e il Governo romulano negheranno ogni coinvolgimento abbandonando chi ha fallito al proprio destino, o, in alcuni casi, ne pretenderanno la restituzione per poterlo giustiziare.\nL'ingresso nell'organico dell'agenzia \u00e8 possibile dietro presentazione da parte di un membro del candidato a una commissione giudicante o a un alto ufficiale, non importa che il candidato sia civile o militare.\nSpesso gli ufficiali della Tal Shiar servono come assistenti personali dei Proconsoli, raccogliendo informazioni, coordinando la sicurezza, consigliando le azioni da intraprendere e sorvegliando le azioni del Proconsole stesso: non di rado sono visti come una presenza inquietante da questi politici.\nIl motto della Tal Shiar \u00e8 \u00abPer proteggere e servire... noi!\u00bb\nZhat Vash.\nLa Zhat Vash \u00e8 una antica setta che opera all'interno della stessa Tal Shiar, pi\u00f9 antica e pi\u00f9 segreta di questa di migliaia di anni, che opera come maschera della Zhat Vash. Il suo compito \u00e8 quello di perpetrare una conoscenza in grado di far impazzire la maggior parte delle persone. Sono spinti inoltre da un odio atavico verso ogni tipo di intelligenza artificiale, che si prefiggono di distruggere e impedirne la creazione.\nStruttura sociale.\nPoco si sa della societ\u00e0 romulana a causa delle tendenze isolazioniste dell'Impero.\nLa struttura sociale \u00e8 ordinata in varie caste. Ogni casta appartiene a una casata. Le casate romulane, cinque in totale, hanno una condizione sociale e politica variabile a seconda dell'attuale Pretore al governo. Ogni cittadino ha diritto di appartenere a una casta; gli unici che non hanno il diritto di appartenere ad alcuna casta sono i Remani (c'Chavranna), gli abitanti nativi del pianeta Remus, C'Chavran (in romulano: \"Terra dei Viaggiatori\"). I Remani sono infatti sottomessi alla condizione di schiavi e gli unici titoli che possono essere a loro attribuiti sono dottore o ingegnere. I Remani furono utilizzati con pieno successo durante la Guerra del Dominio.\nCultura.\nI Romulani sono un popolo raffinato ed evoluto e hanno una tecnologia estremamente avanzata. Possiedono un forte senso dell'onore e normalmente non fanno prigionieri in battaglia. Si sono dimostrati assai militaristi e aggressivi, anche se allo stesso tempo sono isolazionisti e reclusivi. Tra i Romulani \u00e8 ammesso il suicidio d'onore, di solito preferito all'omicidio da parte della \"Tal Shiar\" che \u00e8 la punizione che attende i servitori dello Stato che si sono dimostrati inadatti al loro compito. I Romulani producono una particolare bevanda blu molto alcolica, detta \"birra romulana\", che in molti episodi di Star Trek risulta essere proibita al consumo proprio per gli effetti \"deleteri\" dell'alcool che contiene sulle menti romulane.\nReligione.\nI Romulani chiamano il mitico luogo della creazione \"Vortavor\". Ogni romulano crede negli \"elementali\".\nQowat Milat.\nLa Qowat Milat, o meglio Ordine della Qowat Milat, \u00e8 un ordine religioso femminile, composto da monache guerriere. Il loro principio pi\u00f9 importante \u00e8 quello dell\"Assoluto Candore\", ovvero della pi\u00f9 totale e trasparente sincerit\u00e0, anche a costo di ferire l'interlocutore. Combattono con delle spade simili a una katana e danno il loro supporto solamente a cause considerate perse. Sono il maggior nemico della Tal Shiar e della Zhat Vash."}
{"id": "103303", "revid": "156341", "url": "https://it.wikipedia.org/wiki?curid=103303", "title": "Isole Lipari", "text": ""}
{"id": "103304", "revid": "709565", "url": "https://it.wikipedia.org/wiki?curid=103304", "title": "Armageddon (disambigua)", "text": ""}
{"id": "103309", "revid": "73843", "url": "https://it.wikipedia.org/wiki?curid=103309", "title": "Happy Days", "text": "Happy Days \u00e8 una situation comedy televisiva statunitense di grande popolarit\u00e0 e successo andata in onda in prima visione negli Stati Uniti d'America dal 15 gennaio 1974 al 24 settembre 1984 sul network TV ABC. La serie, creata da Garry Marshall, presenta una visione idealizzata della vita statunitense a cavallo tra gli anni cinquanta e sessanta.\nIl telefilm, ambientato a Milwaukee, \u00e8 imperniato sulle vicende quotidiane della famiglia Cunningham.\nTrama.\nLa serie narra le vicende di una famiglia borghese degli anni cinquanta e sessanta, che vive nella citt\u00e0 di Milwaukee, nel Wisconsin. Vi vengono rappresentati la vita, l'amicizia, l'amore, le feste, il cinema, la cultura, la musica, l'esilarante divertimento e lo stile di vita di quella generazione di adolescenti statunitensi che hanno vissuto il \"sogno americano\" nella luminosa e prospera epoca degli anni '50 (e primi '60), quella stessa epoca compresa fra la fine del coinvolgimento statunitense nella guerra di Corea e la vigilia di quello nella guerra del Vietnam. In maniera forse un po' stereotipata, viene presentato il modello dell\"American Way of Life\" nei suoi aspetti pi\u00f9 positivi, nelle innumerevoli avventure di Richie, Potsie, Ralph, la guida del gruppo Fonzie, la famiglia Cunningham ed una miriade di altri personaggi che compaiono con l'avanzare della serie.\nLa famiglia Cunningham \u00e8 composta da Howard (Tom Bosley), proprietario di un negozio di ferramenta, da sua moglie Marion (Marion Ross), casalinga, e dai figli Charles detto \"Chuck\" (Gavan O'Herlihy), Richard detto \"Richie\" (Ron Howard) e Joanie (Erin Moran). Il figlio maggiore Chuck appare sporadicamente nel \"cast\" solo durante la prima e la seconda stagione (interpretato da due diversi attori, Gavan O'Herlihy e Randolph Roberts), per poi scomparire senza spiegazioni, lasciando solo i due figli minori in et\u00e0 adolescenziale.\nIl quadro \u00e8 completato dai migliori amici di Richie, Ralph Malph e Warren Webber \"Potsie\" (in particolar modo il secondo avr\u00e0 dapprima un ruolo maggiore del primo, in quanto sar\u00e0 identificato nelle prime puntate come il \"miglior amico\" di Richie e inizialmente sar\u00e0 l'unico dei due a comparire nella sigla iniziale), e soprattutto da Arthur Fonzarelli, detto \"Fonzie\" (o anche \"The Fonz\" nella versione originale), meccanico rubacuori con pi\u00f9 di un tocco alla James Dean, che all'inizio della terza stagione andr\u00e0 a vivere in un piccolo appartamento ricavato sopra il garage dei Cunningham. Nato come tipico duro e delinquente giovanile anni '50 di poche parole, che avrebbe dovuto avere un ruolo marginale nel telefilm per dare un tocco di realismo maggiore, il personaggio, visto il successo che riscuote presso il pubblico, si trasformer\u00e0 ben presto quasi in un membro della famiglia Cunningham, che fa da mentore a Richie grazie alla sua maggiore esperienza, prendendo il ruolo che doveva essere del fratello maggiore Chuck.\nNel corso della serie, altri personaggi intrecciano le loro storie con quelle dei protagonisti: fra i pi\u00f9 importanti vi sono Arnold e Alfred, che si alternano come proprietari del locale frequentato dai giovani, \"Arnold's\", e Chachi Arcola, cugino di Fonzie che \u00e8 innamorato di Joanie.\nDopo la settima stagione, Richie e Ralph lasceranno la serie e faranno la loro comparsa nuovi personaggi, tra cui il principale \u00e8 Roger Phillips, nipote di Marion, che va ad abitare in casa Cunningham e che prende il posto di Richie come controparte di Fonzie nello svolgimento degli episodi.\nL'episodio che chiude la serie vede riunito il cast al completo nel giorno del matrimonio tra Joanie e Chachi, facendo riapparire diversi vecchi personaggi che mancavano da molto tempo, compreso Richie. Il finale \u00e8 affidato a Howard Cunningham il cui brindisi riassume col tipico tono nostalgico della serie i buoni sentimenti che l'hanno caratterizzata e termina augurando Happy Days a tutti, pubblico televisivo compreso.\nLe storie proposte da \"Happy Days\" sono in massima parte incentrate sui problemi del passaggio dall'adolescenza alla maturit\u00e0, pi\u00f9 in specifico sui rapporti con se stessi e con l'altro sesso, affrontati comunque con leggerezza e ironia. Sia i coniugi Cunningham che Fonzie, anche se in modo diverso e alle volte opposto, sono per i personaggi pi\u00f9 giovani gli esempi, la cui autorevolezza si basa sulla saggezza dell'esperienza.\nEpisodi.\nNella prima messa in onda negli USA, l'episodio di apertura di alcune stagioni durava il doppio di un episodio normale, ma nelle repliche e nelle edizioni estere questi episodi sono stati divisi e conteggiati come due episodi distinti. Due episodi invece non sono stati trasmessi e sono presenti solo nella versione in DVD.\nColonna sonora.\nNel corso della serie e degli episodi si possono ascoltare molte canzoni originali degli anni cinquanta e '60. Ecco una lista, in ordine di introduzione :\nLe canzoni originali non appartenenti agli anni in cui \u00e8 ambientato Happy Days, ma composte negli anni '70 per la serie:\nSerie originaria.\nLove, American Style (\"Love, American Style\" o \"New Love, American Style\") \u00e8 una serie televisiva statunitense in 108 episodi trasmessi per la prima volta nel corso di 5 stagioni dal 1969 al 1974. \u00c8 una serie televisiva di tipo antologico in cui ogni episodio rappresenta una storia a s\u00e9. Molti sono episodi pilota di serie televisive che non avevano superato la fase di test e non erano state prodotte.\nLa serie gener\u00f2, con l'episodio 22 della terza stagione (1972), \"Love and the Happy Days\", uno degli episodi pilota rifiutati, la serie di grande successo Happy Days. Esso aveva gi\u00e0 tra gli interpreti Ron Howard e Anson Williams nei loro ruoli di Richie e Potsie e Marion Ross nel ruolo di Marion Cunningham, mentre Howard Cunningham era interpretato da Harold Gould, Joanie da Susan Neher e Chuck da Ric Carrott.\nAltri media.\nSerie animata\nTra il 1980 il 1981 \"Fonzie e la Happy Days Gang\" venne creata dalla Hanna-Barbera una serie animata che riguarda a Happy Days vale a dire Fonzie, Richie e Ralph, coinvolti da una ragazza proveniente dal futuro, si ritrovano a viaggiare attraverso una macchina del tempo cercando di ritornare nella Milwaukee del 1957. I protagonisti della serie a cartoni animati sono gli stessi della sitcom.\nMusical\nNel 2007 \u00e8 stato prodotto un \"musical\" intitolato \"Happy Days - A new musical\", opera di Garry Marshall con musica e libretto di Paul Williams ed arrangiamenti di John McDaniel; la versione italiana del \"musical\", portato in scena dalla Compagnia della Rancia, \u00e8 stata diretta dal regista italiano Saverio Marconi.\nDoppiaggio.\nIn Italia la serie \u00e8 stata doppiata senza le risate in sottofondo; negli U.S.A. invece, le prime due stagioni, girate senza pubblico, utilizzavano le risate registrate mentre, a partire dalla terza stagione, gli episodi sono stati girati come una rappresentazione teatrale, col pubblico in studio e le risate erano quindi reali."}
{"id": "103310", "revid": "5899", "url": "https://it.wikipedia.org/wiki?curid=103310", "title": "Linearmente indipendenti", "text": ""}
{"id": "103312", "revid": "2056951", "url": "https://it.wikipedia.org/wiki?curid=103312", "title": "Ometto", "text": "Un ometto (chiamato comunemente anche ometto di pietra, omino di pietra o uomo di pietra) \u00e8 una semplice costruzione artificiale che consiste nell'impilare, uno sopra l'altro, sassi di dimensioni differenti (generalmente, per ovvi motivi statici, i sassi vengono impilati secondo uno schema piramidale dal pi\u00f9 grande al pi\u00f9 piccolo); da qui il nome \"ometto\".\nUtilizzo in montagna.\nIn montagna (e nell'alpinismo) gli ometti di pietra sono utilizzati per indicare il percorso da seguire, in assenza delle indicazioni ufficiali o come loro integrazione. Sono costruiti dagli escursionisti per segnalare l'andamento del sentiero in passaggi non particolarmente evidenti, dove sarebbe possibile uscire dal tracciato.\n\u00c8 raro trovare ometti di pietra lungo sentieri ben tracciati, in quanto la loro utilit\u00e0 non sussisterebbe; pi\u00f9 frequente \u00e8 invece il loro utilizzo lungo percorsi su ghiaioni o su roccia, ove difficile \u00e8 il tracciamento del percorso.\nOltre che per marcare i sentieri vengono costruiti ometti anche sul punto culminante di varie montagne. Tra il pietrame che costituisce l'ometto sommitale pu\u00f2 trovare posto il contenitore del libro di vetta.\nUtilizzo marittimo.\nL'uso di ometti di pietra \u00e8 anche diffuso nei mari del nord sia sulle coste della terraferma sia su isole e isolotti. In genere questi segnali sono dipinti di bianco per aumentarne la visibilit\u00e0, e servono come aiuto alla navigazione. In Scandinavia sono chiamati \"kummel\" in svedese e \"kummeli\" in finlandese; la loro presenza viene in genere riportata sulle carte nautiche e ne viene curata la manutenzione nel quadro del mantenimento dei sistemi di segnalazione nautica.\nToponomastica.\nAlcuni toponimi montani italiani derivano dal termine \"ometto\", come ad esempio Cima d'Ometto o Colle dell'Ometto (quest'ultimo nei pressi dell'Uia di Mondrone)."}
{"id": "103314", "revid": "78273", "url": "https://it.wikipedia.org/wiki?curid=103314", "title": "L'importanza di essere probo", "text": ""}
{"id": "103315", "revid": "158913", "url": "https://it.wikipedia.org/wiki?curid=103315", "title": "Filo a piombo", "text": "Il filo a piombo, detto anche piombino, \u00e8 uno strumento utilizzato soprattutto in edilizia per determinare la direzione verticale rispetto ad un determinato punto.\n\u00c8 costituito da un filo flessibile, in genere di canapa ritorta o treccia di nylon, con ad una estremit\u00e0 una massa, in genere un cilindro o una sfera di acciaio o di ottone, appuntito verso il basso. Tenendo il filo per l'altra estremit\u00e0 questo, teso dal peso della massa, si dispone esattamente secondo la linea verticale. Traguardando l'oggetto da \"mettere a piombo\" attraverso il filo se ne pu\u00f2 verificare e correggere la verticalit\u00e0.\nSi noti che il filo non punta necessariamente verso il centro geometrico della Terra, n\u00e9 verso il baricentro, ma si dispone ortogonalmente alla superficie equipotenziale del campo gravitazionale terrestre nel punto dove viene effettuata la misura.\nCome simbolo viene utilizzato in Massoneria per indicare l'equilibrio interiore e la ricerca spirituale.\nGi\u00e0 nell'antico Egitto veniva utilizzato per la costruzione di templi, piramidi e palazzi.\nFilo a piombo laser.\nOggi si utilizzano i fili a piombo laser, dispositivi elettronici con il puntamento a laser che presentano vantaggi di rapidit\u00e0 e praticit\u00e0 e che non richiedono l'uso di filo flessibile.\nPerpendicolo.\nIl Perpendicolo, simile al filo a piombo, era un accessorio per strumenti da miniera formato generalmente da un piccolo cilindro aperto munito al centro di filo a piombo."}
{"id": "103316", "revid": "125689261", "url": "https://it.wikipedia.org/wiki?curid=103316", "title": "Emisfero australe", "text": "Lemisfero australe anche detto emisfero sud, emisfero meridionale o emisfero antiboreale, \u00e8 la calotta semisferica del globo terrestre posta a sud dell'equatore terrestre, quindi con latitudine S. L'altra met\u00e0 del globo \u00e8 detta emisfero boreale.\nNome.\nIl nome deriva dal greco \"\u03b1\u03c5\u03c3\u03c4\u03b7\u03c1\u03cc\u03c2\", e cio\u00e8 severo, rigoroso, aspro, secco, perch\u00e9, anticamente, indicava l'ostro o \"austro\", un vento caldo che, tuttora, nel Mediterraneo, spira da sud e che, a sua volta, deriverebbe dal sanscrito \"aus\"/\"us\" = \"bruciare\", \"disseccare\", da cui derivano anche i termini \"aurora\" e \"austero\". Non \u00e8 da confondersi con il nome Austria, che invece sta a indicare pi\u00f9 una traslitterazione del germanico \"\u00d6ster\", cio\u00e8 est.\nDescrizione.\nSu di esso si trovano i continenti:\ned i seguenti oceani:\nCaratteristiche.\nL'emisfero australe ha molte meno terre emerse rispetto all'emisfero boreale. La regione polare australe \u00e8 chiamata Antartico ed \u00e8 mediamente pi\u00f9 fredda dell'Artide.\nL'estate va dal 21 dicembre al 20 o 21 marzo, l'inverno dal 21 giugno al 22 o 23 settembre; il contrario dell'emisfero boreale.\nIl portoghese \u00e8 la lingua pi\u00f9 parlata nell'emisfero sud, con l'Angola, il Mozambico, Timor Est e per finire con la pi\u00f9 grande popolazione: il Brasile. A seguire vi \u00e8 lo spagnolo parlato in Argentina, Cile, Paraguay, Uruguay, Bolivia e Per\u00f9.\nAstronomia.\nIn astronomia si intende con emisfero celeste australe la parte di cielo situata a sud del piano equatoriale."}
{"id": "103317", "revid": "6392", "url": "https://it.wikipedia.org/wiki?curid=103317", "title": "Emisfero settentrionale", "text": ""}
{"id": "103318", "revid": "6392", "url": "https://it.wikipedia.org/wiki?curid=103318", "title": "Emisfero meridionale", "text": ""}
{"id": "103319", "revid": "2128848", "url": "https://it.wikipedia.org/wiki?curid=103319", "title": "Emisfero boreale", "text": "Lemisfero boreale anche detto emisfero nord o emisfero settentrionale \u00e8 la calotta semisferica del globo terrestre posta a nord dell'equatore, quindi con latitudine N. L'altra met\u00e0 del globo \u00e8 detta emisfero australe.\nDescrizione.\nSu di esso si trovano i continenti:\npi\u00f9 la regione artica\ned i seguenti oceani:\nCaratteristiche.\nNell'emisfero boreale l'inverno va dal 21 dicembre al 20 o 21 marzo, l'estate dal 21 giugno al 22 o 23 settembre; nell'emisfero australe \u00e8 il contrario.\nEquinozi e solstizi: nell'emisfero boreale il solstizio d'estate avviene il 21 giugno; il solstizio d'inverno avviene il 21 dicembre; l'equinozio d'autunno avviene il 23 settembre; l'equinozio di primavera avviene il 21 marzo.\nNell'emisfero settentrionale, gli oggetti in movimento sopra la superficie della Terra tendono a ruotare verso destra a causa dell'effetto Coriolis. Ne consegue che i grandi flussi orizzontali di aria o acqua tendono a ruotare in senso orario, generando dei percorsi di rotazione delle correnti marine denominati con il termine inglese di \"gyre\", particolarmente evidenti nei bacini oceanici del Nord Atlantico e del Pacifico settentrionale. L'emisfero opposto al boreale \u00e8 l'emisfero australe. In astronomia si intende con emisfero celeste boreale la parte di cielo situata a nord del piano equatoriale."}
{"id": "103322", "revid": "6392", "url": "https://it.wikipedia.org/wiki?curid=103322", "title": "Emisfero nord", "text": ""}
{"id": "103323", "revid": "6392", "url": "https://it.wikipedia.org/wiki?curid=103323", "title": "Emisfero sud", "text": ""}
{"id": "103324", "revid": "729019", "url": "https://it.wikipedia.org/wiki?curid=103324", "title": "Via Gallica", "text": "La via Gallica era un'antica strada romana che collegava i maggiori \"municipia\" della Pianura Padana. Iniziava a \"Gradum\" (Grado) passando poi da \"Patavium\" (Padova), \"Vicetia\" (Vicenza), \"Verona\" (Verona), \"Brixia\" (Brescia), \"Bergomum\" (Bergamo), \"Mediolanum\" (Milano) e \"Augusta Taurinorum\" (Torino), dove terminava il suo percorso. La moderna strada statale 11 Padana Superiore e in parte il percorso del Naviglio della Martesana, che furono realizzati secoli dopo, ricalcano la \"via Gallica.\"\nTra le descrizioni della Via Gallica, sono da segnalare le annotazioni dell'anonimo di Bordeaux che la attravers\u00f2 nel 333-334 durante il suo pellegrinaggio verso Gerusalemme, elencandone le tappe nell\"'Itinerarium Burdigalense\".\nAll'inizio della via, nei pressi di Verona, era presente una necropoli cristiana sulla quale sarebbero poi state costruite l'Abbazia e la Basilica di San Zeno. Inizialmente pagana, la necropoli era costituita da cripte e monumenti funerari in terracotta e nel corso del tempo ebbe una forte importanza per la citt\u00e0 di Verona; oltre a fungere da secondo centro della citt\u00e0, proprio qui nacquero le prime comunit\u00e0 cristiane della citt\u00e0 scaligera. Infine, fu sede vescovile fino al 370 circa.\nPercorso.\nIl percorso iniziava da \"Gradum\" (Grado) per poi proseguire verso \"Portus Gruarius\" (Portogruaro), \"Ad Quartum\" (Quarto d'Altino), \"Mestracum\" (Mestre), dove intersecava la \"via Annia\" e la \"via Popilia\", continuando verso \"Rubianum\" (Rubano), \"Patavium\" (Padova), dove incrociava la \"via Annia\", proseguendo poi verso \"Ad Quartum\" (Torri di Quartesolo), \"Vicetia\" (Vicenza), dove intersecava la \"via Postumia\".\nDa qui si dirigeva verso \"Verona\" (Verona), dove incrociava la \"via Postumia\" e la \"via Claudia Augusta\", per poi continuare verso \"Arilica\" (Peschiera del Garda), \"Decentianum\" (Desenzano del Garda), \"Reciatum\" (Rezzato), \"Brixia\" (Brescia), dove intersecava la \"via Mediolanum-Brixia\", continuando verso \"Rovatum\" (Rovato), \"Palatium\" (Palazzolo sull'Oglio), dove attraversava il fiume Oglio grazie al ponte romano di Palazzolo sull'Oglio, \"Bergomum\" (Bergamo), \"Almina\" (Dalmine), \"Vaprium\" (Vaprio d'Adda), \"Biliciagum\" (Bellinzago Lombardo) e \"Argentia Nova\" (Gorgonzola).\nLa \"via Gallica\" continuava poi verso \"Cisnusculum Asinarium\" (Cernusco sul Naviglio), \"Vicus Modronus\" (Vimodrone), \"Mediolanum\" (Milano), dove intersecava la \"via delle Gallie\", la \"via Regina\", la \"via Spluga\", la \"via Mediolanum-Bellasium\", la \"via Mediolanum-Bilitio\", la \"via Mediolanum-Brixia\", la \"via Mediolanum-Placentia\", la \"via Mediolanum-Ticinum\" e la \"via Mediolanum-Verbannus\", per poi continuare verso \"Abiate\" (Abbiategrasso), \"Vercellae\" (Vercelli), \"Clevasium\" (Chivasso), \"Ad Septimum Lapidem\" (Settimo Torinese) terminando il suo percorso ad \"Augusta Taurinorum\" (Torino). A \"Mediolanum\" la \"via Gallica\" entrava e usciva da Porta Aurea e da Porta Vercellina.\nStoria.\nLunga circa 290 miglia romane, fu realizzata a partire dal 40 d.C. durante il principato dell'imperatore Claudio. La \"via Gallica\" lambiva il Lago di Garda e serviva i centri romani posizionati sul lago: Peschiera del Garda, Desenzano del Garda, Sirmione e Lonato del Garda. L'andamento di percorso fra il Lago di Garda e Brescia \u00e8 ancora incerto perch\u00e9 oggetto di ipotesi basate sui miliari conosciuti, mai rinvenuti nel luogo di provenienza ma come reimpieghi in costruzioni successive del circondario.\nUgualmente poco si sa delle stazioni di sosta lungo la strada, riportate nell'\"Itinerarium Burdigalense\" e nell'\"Itinerarium Antonini\" con nomi e distanze non sempre concordanti fra loro. La \"mansio Ad Flexum\" \u00e8 stata variamente identificata con Pontenove, Rivoltella o Sirmione, mentre pare certo che la \"Mansio Beneventum\" corrisponda alla localit\u00e0 \"Ara di Decima\", che si trovava vicino a Sona (il cui nome richiama la effettiva distanza in miglia da Verona).\nLungo il percorso della \"via Gallica\" si sono conservati anche alcuni ponti romani un tempo facenti parte del percorso di questa strada romana, come il gi\u00e0 citato ponte romano di Palazzolo sull'Oglio o il ponte San Giacomo a Brescia. Il ruolo della \"via Gallica\" fu molto importante nella zona del moderno quartiere veronese di San Zeno, dove fu poi ritrovata un'importante necropoli."}
{"id": "103325", "revid": "123284507", "url": "https://it.wikipedia.org/wiki?curid=103325", "title": "Melissa officinalis", "text": "La melissa vera (nome scientifico \"Melissa officinalis\" ) \u00e8 una piccola pianta perenne erbacea aromatica dai delicati fiori labiati appartenente alla famiglia delle Lamiacee.\nEtimologia.\nIl nome generico (\"Melissa\", ) secondo la mitologia fa riferimento ad una ninfa che avrebbe inventato l'arte dell'apicoltura.. Joseph Pitton de Tournefort, un botanico francese, \u00e8 stato il primo a nominare queste piante. L'epiteto specifico (\"officinalis\") indica una pianta curativa o supposta medicinale.\nIl nome scientifico della specie \u00e8 stato definito da Linneo (1707\u20131778) nella pubblicazione \"Species Plantarum - 2: 592. 1753\" del 1753.\nDescrizione.\nL'altezza di queste piante varia da (3) 5 a 8 dm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutte le parti di queste piante hanno un gradevole odore di limone e bergamotto.\nRadici.\nLe radici sono secondarie da rizoma. Il rizoma normalmente \u00e8 orizzontale.\nFusto.\nLa parte aerea del fusto \u00e8 eretta e ampiamente ramosa. Gli spigoli dei rami sono ricoperti da setole patenti lunghe 6 \u2013 13\u00a0mm. Ai nodi le setole formano dei ciuffi biancastri. Il resto della pianta \u00e8 pi\u00f9 o meno glabro, soprattutto alla base. I fusti sono a sezione quadrangolare (a causa della presenza di fasci di collenchima posti nei quattro vertici). \nFoglie.\nLa disposizione delle foglie lungo il fusto \u00e8 opposta a 2 a 2 e ogni coppia \u00e8 disposta a 90\u00b0 rispetto a quella sottostante. Sono picciolate con lamina a forma ovata e base ottusa (cuneata nella zona dell'infiorescenza). Le foglie inferiori sono pi\u00f9 cuoriformi. I margini sono provvisti di 6 - 14 denti arrotondati per lato. La superficie \u00e8 sparsamente pelosa. Il colore delle foglie \u00e8 verde intenso nella parte superiore e verde chiaro nella parte inferiore. La consistenza delle foglie \u00e8 lievemente membranosa, sono inoltre cosparse di cellule oleifere; il loro aspetto ricorda molto la pianta dell'ortica e il profumo \u00e8 simile a quello del limone. Dimensione della lamina della foglie: larghezza 3 \u2013 4\u00a0cm; lunghezza 4 \u2013 5\u00a0cm. Lunghezza del picciolo: 2 \u2013 3\u00a0cm.\nInfiorescenza.\nLe infiorescenze \u00e8 formata da verticillastri pi\u00f9 o meno distanziati composti da 2 - 14 fiori peduncolati all'ascella di foglie normali. I fiori, a volte unilaterali, sono sottesi da bratteole a forma lanceolata e contorno intero. I fiori hanno un portamento nutante. Dimensione della lamina delle bratteole: larghezza 1,5 \u2013 2\u00a0mm; lunghezza 3 \u2013 7\u00a0mm. Lunghezza del peduncolo: 2 \u2013 4\u00a0mm.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Lunghezza dei fiori: 8 \u2013 15\u00a0mm.\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. La forma \u00e8 pi\u00f9 o meno ovoidale. I semi sono sprovvisti di endosperma.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Arundo plinii-Rubion ulmifolii\" \u00e8 relativa alle comunit\u00e0 dominate dalla specie \"Rubus ulmifolius\" e si sviluppa su terreni a varia ritenzione idrica. Si tratta di comunit\u00e0 con gradienti ecologici diversi in riferimento alla condizione idrica dei substrati. La distribuzione di questa alleanza \u00e8 relativa all'Italia centro-meridionale e in generale all'area mediterranea europea.\nSpecie presenti nell'associazione: \"Clematis vitalba\", \"Arundo donax\", \"Spartium junceum\", \"Asparagus acutifolius\", \"Arundo plinii\", \"Arundo donax\", \"Phragmites australis\", \"Rubus ulmifolius\", \"Urtica dioica\", \"Rubia peregrina\".\nAltre alleanze per questa specie sono:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Melissa\" \u00e8 descritto nella trib\u00f9 Mentheae (sottotrib\u00f9 Salviinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico di \"M. officinalis\" \u00e8: 2n = 32 e 64.\nVariabilit\u00e0.\nNon c'\u00e8 unanimit\u00e0 nella definizione delle varie sottospecie di \"Melissa officinalis\" tra i vari Autori.\nPignatti nella \"Flora d'Italia\" descrive una \"Melissa romana\" che in altre checklist \u00e8 considerata sinonimo di \"M. officinalis\" e in altre ancora sinonimo della sottospecie \"Melissa officinalis\" subsp. \"altissima\" . \nDi seguito vengono descritte brevemente queste variet\u00e0.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\n\"Melissa officinalis\" \u00e8 nota per le sue propriet\u00e0 medicamentose ed \u00e8 molto apprezzata anche come erba aromatica e per la preparazione di infusi dissetanti dal sapore di agrumi (che le \u00e8 valso il nome di \"cedronella\"). Le parti usate sono soprattutto le foglie, ma anche i fiori e gli steli, raccolti subito prima o durante la fioritura. \u00c8 stata largamente utilizzata nei secoli scorsi, in preparazioni specialistiche quali, per esempio, lo spirito di melissa, detto \"acqua antiisterica\" perch\u00e9 particolarmente utile per calmare il nervosismo nelle giovani donne. \"Secondo la teoria delle signature la Melissa \u00e8 pianta di Venere per eccellenza, cio\u00e8 pianta medicinale per i disturbi femminili. Infatti, conosciuta fin dal Medioevo per le sue propriet\u00e0 antiisteriche e sedative, \u00e8 capace di curare disturbi gastrici e nausee da ipereccitabilit\u00e0, amenorree e dismenoree di origine psichica\". \nIn fitoterapia, della melissa sono utilizzati soprattutto le foglie ma anche i fiori e gli steli. Negli estratti della pianta sono rintracciabili: triterpeni, acido caffeico, acido rosmarinico e vari flavonoidi (luteolina, quercetina, apigenina, campferolo). \u00c8 inoltre ottenibile un olio essenziale contenente citrale, citronellale e cariofillene.\nAttualmente la \"Melissa officinalis\" viene impiegata come sedativo negli stati d'ansia con somatizzazioni viscerali ed irrequietezza ed anche in patologie dispeptiche gastroenteriche grazie alla sua azione spasmolitica e nella cura dell'emicrania.\nControindicazioni ed effetti secondari.\nViene controindicata per i soggetti affetti da glaucoma e che soffrono di ipotiroidismo. Non sono noti studi clinici controllati in donne in gravidanza e allattamento in conformit\u00e0 con la prassi medica generale, il prodotto non deve essere utilizzato senza prima aver sentito il parere del medico. (Guida Bibliografica ai pi\u00f9 noti fitoterapici, Aboca 1999/2010)\nCucina.\nNell'uso popolare, la melissa viene apprezzata come erba aromatica: le sue foglie fresche sono usate per insaporire molti cibi. La conservazione della melissa viene fatta tagliando la pianta quando \u00e8 ancora in fiore: si legano i rami in piccoli fasci e si appendono ad essiccare in un locale fresco e asciutto. Questo genere di pianta viene coltivata anche industrialmente: infatti, le foglie e i fiori freschi vengono raccolti due volte l'anno e distillati; il prodotto ottenuto \u00e8 l'essenza di melissa che viene usata oltre che in profumeria anche nella preparazione di distillati come l'arquebuse, o di liquori come l'assenzio, la chartreuse o L'Ugo - Liquore di Melissa.\nIn cucina \u00e8 utilizzata come erba aromatica e officinale per insaporire diversi piatti, \u00e8 apprezzato l'odore di limone che emana strofinando le foglie. La melissa \u00e8 una buona pianta mellifera, ma non si riesce a produrre miele per la presenza solo sporadica della pianta, sia coltivata sia selvatica.\nGiardinaggio.\nLa melissa si pu\u00f2 facilmente coltivare in giardino con un qualsiasi tipo di terreno, i risultati saranno migliori se il terreno sar\u00e0 fresco e leggero. Una zona parzialmente ombrosa \u00e8 preferita.\nLa semina avviene in primavera direttamente all'aperto. Si possono anche moltiplicare per divisione dei cespi interrando le piantine ad una distanza di circa 30\u00a0cm in modo che abbiano spazio sufficiente per crescere e infoltirsi; in questo periodo le piantine andranno annaffiate abbondantemente; solo quando le piantine avranno attecchito bene le annaffiature andranno ridotte in modo da non compromettere il contenuto aromatico delle piante.\nAltre notizie.\nLa melissa in altre lingue \u00e8 chiamata nei seguenti modi:"}
{"id": "103326", "revid": "46291", "url": "https://it.wikipedia.org/wiki?curid=103326", "title": "Melissa (botanica)", "text": "Melissa \u00e8 un genere di piante Spermatofite Dicotiledoni appartenenti alla famiglia delle Lamiaceae, dall'aspetto di piccole erbe aromatiche dal tipico fiore labiato.\nEtimologia.\nIl nome del genere deriva dal greco e secondo la mitologia fa riferimento ad una ninfa che avrebbe inventato l'arte dell'apicoltura.. Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708), un botanico francese, \u00e8 stato il primo a nominare queste piante (\"melissa\" in greco \u00e8 l'ape).\nIl nome scientifico \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Genera Plantarum ed. 5 - 1754\" del 1754.\nDescrizione.\nLe piante di questo genere hanno un portamento erbaceo perenne. Sono pi\u00f9 o meno rizomatose e aromatiche.\nRadici.\nLe radici sono secondarie da rizoma. \nFusto.\nLa parte aerea del fusto \u00e8 eretta e ramosa. I fusti sono a sezione quadrangolare (a causa della presenza di fasci di collenchima posti nei quattro vertici). \nFoglie.\nLa disposizione delle foglie lungo il fusto \u00e8 opposta a 2 a 2 e ogni coppia \u00e8 disposta a 90\u00b0 rispetto a quella sottostante. Sono picciolate con lamina a forma ovata. I margini sono provvisti di alcuni denti arrotondati per lato. La superficie \u00e8 sparsamente pelosa. La consistenza delle foglie \u00e8 lievemente membranosa, sono inoltre cosparse di cellule oleifere.\nInfiorescenza.\nLe infiorescenze \u00e8 formata da verticillastri pi\u00f9 o meno distanziati composti da 2 - 16 fiori peduncolati all'ascella di foglie normali. I fiori, a volte unilaterali, sono sottesi da bratteole a forma lanceolata, contorno intero e portamento patente.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Il pedicello fiorale a volte \u00e8 incurvato.\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. La forma \u00e8 pi\u00f9 o meno ovoidale. I semi sono sprovvisti di endosperma.\nDistribuzione e habitat.\nL'habitat tipico per queste piante sono le zone boscose. La distribuzione \u00e8 eurasiatica.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Melissa\" \u00e8 descritto nella trib\u00f9 Mentheae (sottotrib\u00f9 Salviinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico delle specie del genere \u00e8: 2n = 32, 34 e 64.\nElenco delle specie.\nPer questo genere sono classificate 4 specie:\nSul territorio italiano \u00e8 presente solamente la specie \"M. officinalis\"."}
{"id": "103329", "revid": "219355", "url": "https://it.wikipedia.org/wiki?curid=103329", "title": "Erba cedrina", "text": ""}
{"id": "103330", "revid": "287204", "url": "https://it.wikipedia.org/wiki?curid=103330", "title": "Dedumose I", "text": "Biografia.\nDedumose I \u00e8 noto principalmente per una stele, rinvenuta ad Edfu nel 1908, ed appartenente al \"figlio del re\" e comandante Khonsuemuaset; tuttavia \u00e8 impossibile definire se \"figlio di re\" fosse un titolo letterale o puramente onorifico. Sono noti anche altri oggetti che per\u00f2 portano solo il \"nomen\" \"Dedumose\", condiviso anche da un altro faraone (Dedumose II) e quindi di difficile attribuzione.\nPotrebbe essere lui (come potrebbe essere il suo sopra citato omonimo) l'ultimo sovrano parzialmente leggibile tra quelli che il Canone Reale riporta nella colonna 7.\nComunque sia anche questo sovrano regn\u00f2 solamente sull'Alto Egitto avendo come capitale Tebe e probabilmente in contemporanea ad altri dinasti locali, pi\u00f9 o meno tributari degli hyksos.\nL'associazione con Tutimaios.\nAbbandonata dai pi\u00f9 \u00e8 la teoria che vorrebbe associare questo sovrano con il \"Tutimaios\" sotto il cui governo, secondo la versione di Manetone riportata da Giuseppe Flavio nel suo \"Contro Apione\", l'Egitto sarebbe caduto sotto il dominio hyksos:\nIn effetti l'unico reale collegamento tra Dedumose I ed il Tutimaios manetoniano \u00e8 una leggera assonanza con il \"nomen\" Dedumose.\nCollocazione.\nLa collocazione dinastica, cronologica e temporale di questo faraone \u00e8 controversa. Un tempo collocato senza dubbio verso la fine della XIII dinastia, \u00e8 stato in tempi pi\u00f9 recenti attribuito alla XVI dinastia. Nel primo caso il suo regno sarebbe terminato verso il 1690 a.C., mentre nell'ipotesi pi\u00f9 recente avrebbe avuto un regno di qualche anno tra il 1588 ed il 1582 a.C.."}
{"id": "103331", "revid": "92723", "url": "https://it.wikipedia.org/wiki?curid=103331", "title": "Accademia russa delle scienze", "text": "L'Accademia russa delle scienze (), abbreviata in RAS, \u00e8 un'organizzazione che comprende e raggruppa diversi istituti scientifici dislocati su tutto il territorio della Russia. Nota fino al 1991 come Accademia delle scienze dell'URSS, oggi ha sede a Mosca.\nL'Accademia \u00e8 considerata un'organizzazione civile, autonoma e senza fini commerciali dal Governo della Federazione Russa. Al suo interno i membri del RAS collaborano con gli scienziati affiliati ai diversi istituti. Vicino all'accademia centrale c'\u00e8 un monumento a Yuri Gagarin nella piazza che porta il suo nome.\nL'attuale presidente dell\u2019Accademia russa delle scienze \u00e8 Aleksandr Sergeev (), eletto nel 2017. A quella data, l'Accademia raggrupava ben 1008 istituzioni, per un totale di circa 125.000 impiegati, di cui 47.000 ricercatori.\nStoria.\nL'Accademia delle Scienze dell'Impero russo.\nL'accademia fu fondata a San Pietroburgo da Pietro il Grande su suggerimento del filosofo tedesco Gottfried Wilhelm von Leibniz. La sua istituzione fu ufficialmente approvata con un decreto del Senato dell'8 febbraio 1724.\nOriginariamente chiamata \"Accademia delle Scienze di San Pietroburgo\" (), essa ha cambiato nome diverse volte nel corso del tempo, passando da \"Accademia Imperiale delle Scienze e delle Arti\" (\u0418\u043c\u043f\u0435\u0440\u0430\u0442\u043e\u0440\u0441\u043a\u0430\u044f \u0410\u043a\u0430\u0434\u0435\u043c\u0438\u044f \u043d\u0430\u0443\u043a \u0438 \u0445\u0443\u0434\u043e\u0436\u0435\u0441\u0442\u0432) tra il 1747 e il 1803 a \"Accademia Imperiale delle Scienze\" (\u0418\u043c\u043f\u0435\u0440\u0430\u0442\u043e\u0440\u0441\u043a\u0430\u044f \u0410\u043a\u0430\u0434\u0435\u043c\u0438\u044f \u041d\u0430\u0443\u043a) tra il 1803 e il 1836 per arrivare a \"Accademia Imperiale delle Scienze di San Pietroburgo\" (\u0418\u043c\u043f\u0435\u0440\u0430\u0442\u043e\u0440\u0441\u043a\u0430\u044f \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0441\u043a\u0430\u044f \u0410\u043a\u0430\u0434\u0435\u043c\u0438\u044f \u041d\u0430\u0443\u043a) dal 1836 fino alla fine dell'impero nel 1917.\nIn questo lungo periodo furono invitati a lavorarvi soprattutto matematici del calibro di Eulero, Anders Johan Lexell, Christian Goldbach, Georg Bernhard Bilfinger, Nicolaus II Bernoulli e Daniel Bernoulli. Ovviamente furono invitati esperti anche di altre discipline, tra cui gli embriologi Caspar Friedrich Wolff e Karl Ernst von Baer, gli astronomi Joseph-Nicolas Delisle e Nevil Maskelyne, il botanico Johann Georg Gmelin, il fisico Georg Wolfgang Kraft, lo storico Gerhard Friedrich M\u00fcller, il filosofo Vladimir Viktorovi\u010d Adoratskij.\nScienziati provenienti dall'Accademia sono stati pi\u00f9 volte a capo di importanti spedizioni geografiche. Tra queste, la seconda spedizione in Kam\u010datka di Vitus Bering tra il 1733 e il 1743, le spedizioni in otto diverse localit\u00e0 russe da cui assistere alle diverse fasi del transito di Venere del 1769 e le spedizioni in Siberia di Peter Simon Pallas tra il 1769 e il 1774.\nInoltre, nel 1783 fu creata un'organizzazione indipendente, nota come Accademia imperiale russa, con il preciso obiettivo di studiare la lingua russa. Questa fu poi fusa nel 1841 con l'allora Accademia Imperiale delle Scienze di San Pietroburgo.\nL'Accademia delle Scienze dell'Unione Sovietica.\nPoco dopo la Rivoluzione d'ottobre, nel dicembre del 1917, diversi membri del mondo scientifico convinsero Lenin a non sopprimere l'Accademia. In particolare, fu concordato che questa avrebbe fornito le conoscenze necessarie alla costruzione del nuovo impianto statale in cambio di un sostegno politico e finanziario da parte del governo.\nLe attivit\u00e0 pi\u00f9 importanti dell'Accademia negli anni 1920 inclusero quindi approfonditi studi sull'anomalia magnetica di Kursk e sui minerali della penisola di Kola, oltre allo sviluppo del cosiddetto \"Piano GOELRO\" per l'elettrificazione di vaste aree del territorio. Il numero crescente di attivit\u00e0 svolte caus\u00f2 un rapido aumento del numero di collaboratori dell'Accademia, che nel 1925 fu ufficialmente riconosciuta come la pi\u00f9 alta istituzione scientifica del paese e fu rinominata Accademia delle Scienze dell'UNione Sovietica. Nel 1934 la sede dell'Accademia fu inoltre spostata da Leningrado alla capitale Mosca.\nGli anni di Stalin furono in generale contrassegnati da una rapida industrializzazione dell'Unione Sovietica, la qual cosa richiese una vasta mole di ricerche, principalmente in ambito tecnico. Tuttavia, nello stesso periodo molti scienziati subirono la dura repressione ideologica del regime.\nDurante la seconda guerra mondiale, l'Accademia contribu\u00ec notevolmente allo sviluppo di armi moderne, tra cui soprattutto carri armati (in particolare i T-34), aeroplani e tecnologie per la demagnetizzazione delle navi e la protezione contro le mine navali. Si pu\u00f2 quindi giustamente ritenere di fondamentale importanza il ruolo dell'Accademia nella vittoria dell'URSS sulla Germania nazista, ma non solo. Durante e dopo la guerra, infatti, l'Accademia fu coinvolta anche nel programma atomico sovietico e nelle politiche economiche del regime, contribuendo a rendere l'URSS una temibile superpotenza nell'ambito della guerra fredda.\nAlla fine degli anni 1940, l'Accademia contava otto suddivisioni (scienze fisico-matematiche, scienze chimiche, scienze geologiche e geografiche, scienze biologiche, scienze tecniche, storia e filosofia, economia e giurisprudenza, lingue e letterature), tre comitati (uno per il coordinamento del lavoro scientifico delle Accademie delle Repubbliche, uno per la propaganda scientifica e tecnica e uno per editoriali e pubblicazioni), due commissioni (una per la pubblicazione di letteratura scientifica popolare e una per la gestione di musei e archivi) e un laboratorio per dipartimenti di fotografia e cinematografia scientifica.\nL'Accademia delle scienze dell'URSS contribu\u00ec a fondare accademie nazionali di scienze in tutte le repubbliche sovietiche (con l'eccezione della Repubblica Socialista Federativa Sovietica Russa), in molti casi delegando eminenti scienziati a vivere e lavorare in altre repubbliche. Queste accademie erano (in ordine di fondazione):\nTra i traguardi pi\u00f9 importanti raggiunti dall'Accademia della seconda met\u00e0 del XX secolo, vi \u00e8, in primo luogo, il programma spaziale sovietico. In particolare, nel 1957 fu lanciato lo Sputnik 1, il primo satellite artificiale mandato in orbita intorno alla Terra. Altri momenti si ebbero nel 1961, quando Jurij Gagarin divenne il primo essere umano a volare nello spazio, e nel 1971, con il lancio della Saljut 1. Scoperte sostanziali furono fatte anche nel ramo nucleare e in altri campi della fisica. Inoltre, l'Accademia ha partecipato all'apertura di nuove universit\u00e0 o di nuovi programmi di studio nelle universit\u00e0 gi\u00e0 esistenti.\nIn generale, il periodo sovietico fu il pi\u00f9 fruttuoso nella storia dell'Accademia delle Scienze russa (sovietica, a quei tempi) ed \u00e8 ora ricordato con nostalgia da molti scienziati russi.\nPeriodo post-sovietico.\nPoco prima del crollo dell'Unione Sovietica, il 2 dicembre 1991 l'accademia fu ribattezzata \"Accademia Russa delle Scienze\", ereditando inoltre tutte le strutture dell'Accademia delle Scienze dell'URSS comprese nel territorio della Federazione Russa.\nLa crisi derivante dal crollo e la conseguente drastica riduzione del sostegno statale alla scienza costirnsero molti scienziati a lasciare la Russia per trasferirsi in Europa, in Israele o negli Stati Uniti d'America. Alcuni eccellenti laureati che avrebbero potuto diventare ricercatori promettenti passarono anche ad altre attivit\u00e0, prevalentemente nel settore del commercio.\nNegli anni 2000, con il miglioramento delle condizioni economiche del paese, il governo annunci\u00f2 un programma di modernizzazione, in cui era previsto un aumento delle spese per la ricerca scientifica. Tuttavia, secondo fonti della stessa Accademia, nel 2013 le spese totali in ricerca e sviluppo sono rimaste al di sotto del 40% rispetto al livello del 1990 e ai livelli pre-crisi.\nLe riforme degli anni 2010.\nIl 28 giugno 2013, il governo russo annunci\u00f2 inaspettatamente un progetto di legge per lo scioglimento del RAS e la creazione di una nuova organizzazione \"pubblico-governativa\" con lo stesso nome. Gli edifici e le altre propriet\u00e0 dell'Accademia sarebbero passati sotto il controllo di un'Agenzia Federale per le Organizzazioni Scientifiche (FASO) istituita dal governo. L'idea dichiarata era di consentire agli scienziati di concentrarsi esclusivamente sulle attivit\u00e0 di ricerca senza preoccuparsi dei servizi di manutenzione degli alloggi o di questioni amministrative. La riforma \u00e8 stata presumibilmente ideata da Mikhail Kovalchuk, fratello di Jurij Kovalchuk, noto come il banchiere personale di Vladimir Putin.\nLa bozza di legge, che nella sua forma iniziale avrebbe sostanzialmente cambiato il sistema dell'organizzazione scientifica in Russia, provoc\u00f2 conflitti con i circoli accademici e una netta opposizione da parte di molte personalit\u00e0 di spicco. Un ampio gruppo di membri del RAS rese inoltre nota la propria intenzione di non aderire alla nuova accademia in caso di approvazione della riforma. Alcuni dei pi\u00f9 importanti scienziati della comunit\u00e0 internazionale (tra cui Pierre Deligne, Michael Atiyah, David Mumford e altri) scrissero lettere aperte in cui descrivevano il progetto di riforma del RAS come \"scioccante\" e persino \"criminale\". Le forti proteste spinsro il governo ad attenuare i contenuti della bozza e ad eliminare qualsiasi riferimento alla dissoluzione dell'Accademia, riuscendo cos\u00ec ad approvare il progetto il 27 settembre dello stesso anno.\nDal 2013 le istituzioni accademiche sono comunque gestite dalla FASO, che era l'elemento chiave della riforma. Questa agenzia \u00e8 stata autorizzata a \"valutare\", a proprio insindacabile giudizio, l'operato delle diverse istituzioni facenti capo al RAS, ed \u00e8 proprio questo punto ad essere ritenuto pericoloso da molti scienziati.\nTra il 2014 e il 2017 non si verificarono azioni di protesta su larga scala, pur essendo evidente una certa spaccatura tra la FASO e gli scienziati dell'Accademia. Tentativi di dialogo furono avviati sul finire del 2017 dal neoeletto presidente Aleksandr Sergeev, per il quale con la sua elezione si apriva la fase post-riforma della storia dell'Accademia. Queste dichiarazioni distensive permisero la fissazione dello status giuridico del RAS e un ampliamento dei poteri conferitigli con un progetto di legge approvato dalla Duma di Stato nel luglio 2018. Pochi mesi prima infatti la FASO perse la propria autonomia e divenne parte del Ministero della Scienza e dell'Istruzione superiore.\nComposizione.\nL'Accademia \u00e8 composta da tre diverse tipologie di membri: membri a pieno titolo (accademici), membri corrispondenti e membri stranieri. Per poter essere eletti, gli accademici e i membri corrispondenti devono essere cittadini della Federazione Russa. Tuttavia, alcuni di loro sono stati eletti prima del crollo dell'Unione Sovietica e ora sono quindi cittadini di altri paesi risultanti dallo smembramento della stessa. Inoltre, l'elezione a membro dell'Accademia avviene sulla base dei meriti scientifici e di eventuali pubblicazioni, cosa che in genere conferisce un certo prestigio a chi riesce ad entrarvi. Il numero di membri ovviamente tende a variare nel corso del tempo. Negli anni tra il 2005 e il 2012, per esempio, l'Accademia contava circa 500 accademici e 700 membri corrispondenti, mentre nel 2013 il numero aument\u00f2 dopo che l'Accademia Russa delle Scienze Agricole e l'Accademia sovietica delle scienze mediche furono incorporate nel RAS.\nNel novembre 2021, dopo le ultime elezioni (novembre 2019), l'Accademia contava 1867 membri russi viventi (di cui 820 accademici e 1047 corrispondenti) e 446 membri stranieri.\nDal 2015, l'Accademia assegna anche, su base competitiva, il titolo onorario di Professore dell'Accademia russa delle scienze ai ricercatori di alto livello con cittadinanza russa. All'inizio novembre 2021, sono 603 gli scienziati che hanno ottenuto questo riconoscimento.\nStruttura attuale.\nLa RAS \u00e8 composta da 13 divisioni scientifiche specializzate, 3 sezioni territoriali e 15 centri scientifici regionali. L'Accademia ha inoltre numerosi consigli, comitati e commissioni, tutti con scopi diversi.\nSezioni territoriali.\nSiberia (SB RAS).\nLa sezione siberiana fu fondata nel 1957, con Michail Alekseevi\u010d Lavrent'ev come presidente fondatore. I centri di ricerca facenti parte di questa sezione sono a Novosibirsk (Akademgorodok), Tomsk, Krasnojarsk, Irkutsk, Jakutsk, Ulan-Ud\u0117, Kemerovo, Tjumen' e Omsk. Alla fine del 2017, la SB RAS annoverava oltre 12.500 ricercatori scientifici, 211 dei quali erano membri dell'Accademia (109 a pieno titolo e 102 corrispondenti).\nUrali (UB RAS).\nLa sezione degli Urali fu fondata nel 1932, con Aleksandr Evgen'evi\u010d Fersman come presidente fondatore. I centri di ricerca sono a Ekaterinburg, Perm', \u010celjabinsk, I\u017eevsk, Orenburg, Ufa e Syktyvkar. Nel 2016, ben 112 scienziati della sezione degli Urali erano anche membri dell'Accademia (41 a pieno titolo e 71 corrispondenti).\nEstremo Oriente (FEB RAS).\nLa sezione dell'Estremo Oriente comprende il Centro scientifico Primorsky con sede a Vladivostok, il Centro scientifico dell'Amur con sede a Blagove\u0161\u010densk, il Centro scientifico di Chabarovsk, il Centro scientifico di Sachalin con sede a Ju\u017eno-Sachalinsk, il Centro scientifico della Kam\u010datka con sede a Petropavlovsk-Kam\u010datskij, il Centro scientifico nord-orientale di Magadan, il Centro regionale per l'agricoltura dell'Estremo Oriente di Ussurijsk e diverse istituzioni mediche. Nel 2017, alla sezione appartenevano 64 membri dell'Accademia (23 a pieno titolo e 41 corrispondenti).\nIstituzioni.\nL'Accademia russa delle scienze comprende un vasto numero di istituzioni, tra cui:\nLe universit\u00e0 e gli istituti tecnici russi non sono sotto la supervisione del RAS, bens\u00ec sono subordinati al Ministero della Pubblica Istruzione della Federazione Russa. Tuttavia, un certo numero di universit\u00e0 prestigiose come l'Universit\u00e0 statale di Mosca, l'Universit\u00e0 statale di San Pietroburgo, l'Universit\u00e0 statale di Novosibirsk e l'Istituto di fisica e tecnologia di Mosca collaborano frequentemente con la RAS stessa.\nPremi e riconoscimenti.\nL'Accademia conferisce oggi numerosi premi e riconoscimenti molto apprezzati nella comunit\u00e0 scientifica internazionale. Tra questi:"}
{"id": "103332", "revid": "1904300", "url": "https://it.wikipedia.org/wiki?curid=103332", "title": "Commodiano", "text": "Forse nativo di Gaza, poich\u00e9 in una delle sue \"Instructiones\" si qualifica \"Gaseus\"; altri lo considerano africano o addirittura gallo.\nNessuno degli antichi ne parla prima di Gennadio (V secolo), che lo cita nel suo \"De viris illustribus\": dice che si convert\u00ec dopo la lettura di libri cristiani e che fu millenarista come Tertulliano e Lattanzio. La nostra conoscenza della produzione di questo poeta \u00e8 relativamente recente: infatti nel 1649 furono ritrovati due libri di \"Instructiones\", mentre nel 1852 il cardinale Pitra scopr\u00ec il \"Carmen apologeticum adversos Iudaeos et Graecos\".\nIl poeta va situato probabilmente nel III secolo proprio per le similitudini con l'opera di Tertulliano e con il millenarismo che si esprime nelle sue opere, diffuso all'epoca nella provincia.\nTuttavia sono state trovate nelle opere di Commodiano anche consonanze a Cipriano Gallo (V secolo).\nOpere.\nDelle sue opere due sono giunte a noi e sono:\nEsempio di poesia acrostica.\nEcco un esempio di poesia acrostica da \"Istructiones adversus gentium deos\":\nStile e fonti.\nBench\u00e9 usi un metro classico come l'esametro, ormai stabilmente assegnato all'epica ed alla poesia didascalica, la sua poesia rifugge dall'eleganza, trascura volutamente le regole metriche del verso quantitativo latino fin quasi a preludure a quello accentuativo moderno, non si sa se per una scelta di distacco dal mondo pagano o per pura e semplice ignoranza.\nLe fonti delle informazioni di Commodiano sono la Bibbia, principalmente l'Apocalisse, i profeti ed il libro di Esdra gli oracoli Sibillini, come precedentemente detto, Tertulliano, Minucio Felice, Cipriano e Lattanzio.\nDa Terenzio, da Lucrezio, da Orazio, da Cicerone e soprattutto da Virgilio, prende in prestito i modi d'espressione. La sua teologia non \u00e8 certa; oltre a millenarianismo, sembra professare monarchianesimo e patripassianesimo, due eresie trinitarie."}
{"id": "103334", "revid": "793215", "url": "https://it.wikipedia.org/wiki?curid=103334", "title": "Diritti e tributi feudali in Italia", "text": "Diritti e tributi feudali.\nSi tratta di antiche usanze, prerogative e facolt\u00e0 di origine medievale codificate negli statuti comunali, per lo pi\u00f9 al Nord Italia. Alcuni di essi, noti poi come \"usi civici\", furono recepiti pi\u00f9 tardi in Toscana, Umbria, Lazio e nel Regno di Napoli.\nA seconda dei luoghi (statuti comunali) si possono riscontrare difformit\u00e0 nella terminologia usata o piccole differenze nel significato giuridico attribuito."}
{"id": "103337", "revid": "34971", "url": "https://it.wikipedia.org/wiki?curid=103337", "title": "Stato-persona", "text": "Lo stato-persona \u00e8 quel concetto dottrinario del diritto internazionale e quindi anche di quello diritto costituzionale italiano, che identifica lo stato come un'entit\u00e0 composta dai suoi organi funzionali, con i quali intraprende rapporti esterni con gli altri stati ed individui di diritto internazionale cos\u00ec come rapporti interni con i vari organi (fisiologici) che ne fanno parte.\nIn particolare lo Stato-Persona fisica umana ha capacit\u00e0 di agire attraverso i propri organi (fisiologici) in base a un \"rapporto organico\", e quindi totalmente indipendente dallo stato/nazione ove \u00e8 nato e si differenzia da quello di \"rappresentanza\" con altri stati persona per la bilateralit\u00e0 del rapporto fra le altre persone/stati; l'atto compiuto da un determinato organo \u00e8 imputabile direttamente allo Stato/Persona, in quanto si realizza un'immedesimazione fra l'individuo persona fisica, titolare dell'organo, che svolge uno o pi\u00f9 atti e lo Stato e cio\u00e8 nel e sul suo \"insieme\" di organi, cio\u00e8 il corpo stesso, sul quale ricadono gli effetti.\nIl concetto fa parte del pi\u00f9 ampio concetto di Stato-ordinamento.\nGli organi statali che compongono lo Stato-persona possono suddividersi in:"}
{"id": "103338", "revid": "123648928", "url": "https://it.wikipedia.org/wiki?curid=103338", "title": "Marisa Monte", "text": "Conosciuta inizialmente come sofisticata interprete di un repertorio appositamente scelto per esaltare le sue doti vocali e sceniche, col tempo si \u00e8 affermata come una delle cantanti pi\u00f9 conosciute della musica brasiliana e del pop brasiliano d'autore arrivando a rappresentare secondo parte della critica per gli anni novanta ci\u00f2 che erano state per la M\u00fasica Popular Brasileira Elis Regina negli anni settanta e Gal Costa negli anni ottanta. I suoi dischi hanno avuto successo sia in Brasile che all'estero mescolando la tradizione del samba con quella del pop internazionale. Marisa Monte \u00e8 stata una degli artisti brasiliani per i quali sono stati fatti i maggiori investimenti nel mercato internazionale. Con Arnaldo Antunes e Carlinhos Brown ha dato vita a un sodalizio artistico divenuto col tempo pressoch\u00e9 stabile, sfociato nel progetto Tribalistas che, con l'omonimo album del 2002, l'ha fatta conoscere ancor di pi\u00f9 al di fuori dei confini nazionali. Da sola e con i Tribalistas ha vinto nella sua carriera 3 Latin Grammy Award.\nBiografia.\nGli inizi.\nOriginaria di Rio de Janeiro, Marisa Monte proviene dalla borghesia carioca del quartiere Urca, uno dei pi\u00f9 ricchi della citt\u00e0. Il padre Carlos, economista di famiglia italiana, fu direttore culturale della scuola di samba Portela di Rio de Janeiro tra il 1972 e il 1975 e la introdusse al samba e alla tradizione culturale e musicale della sua citt\u00e0.\nMolto dotata vocalmente, Marisa inizi\u00f2 a studiare canto operistico a 14 anni alla Escola Nacional de M\u00fasica di Rio de Janeiro. In precedenza, influenzata dai musicisti e gruppi rock brasiliani, impar\u00f2 a suonare la batteria. Per Marisa il canto lirico era l'unico modo per imparare una tecnica formale di canto e non aveva trovato buoni insegnanti di canto popolare. Combattuta tra l'amore per l'opera, per il jazz, per il pop e per la musica brasiliana, partecip\u00f2 giovanissima ad una rappresentazione studentesca del \"The Rocky Horror Picture Show\" e cominci\u00f2 ad esibirsi nei locali carioca. Gi\u00e0 a 16 anni le fu proposto un contratto discografico dalla PolyGram di cui all'epoca era direttore artistico Roberto Menescal, ma Marisa rifiut\u00f2 perch\u00e9 aveva altri progetti.\nConvinta di poter diventare una cantante d'opera e influenzata dall'ammirazione per Maria Callas, nel 1986, a 19 anni, trascorse 10 mesi in Italia tra Venezia e Roma per studiare belcanto. Proprio a Roma, al club Manuia di Trastevere dove si esibiva spesso con il pianista brasiliano (ma italiano di adozione) Jim Porto, fu scoperta dal giornalista e produttore discografico Nelson Motta, che all'epoca era in Italia per conto di Rede Globo, rete televisiva brasiliana allora proprietaria di Telemontecarlo.\nPoco prima di tornare in Brasile, Marisa si esib\u00ec in un locale di Venezia (il \"Dona Flor\" a Mestre) durante uno spettacolo di M\u00fasica Popular Brasileira (MPB) accompagnata dal chitarrista italiano Roberto Bortoluzzi (titolare del locale) e fu ascoltata da Motta: \u00abAveva un'ottima cultura musicale, conosceva il jazz e l'opera, la bossa nova e la MPB, il choro e il funk, il tropicalismo e il rock. Aveva un'ossessione per la qualit\u00e0 e sembrava molto determinata. Non aveva l'ambizione del successo, le piaceva cantare bene, bella musica\u00bb.\nSembra che ad ascoltarla, dopo aver tenuto un concerto quella sera stessa al teatro Toniolo di Mestre, ci fosse anche David Byrne, grande appassionato di musica brasiliana.\nAl ritorno in Brasile (l'opera non le interessava pi\u00f9 molto), si esib\u00ec nel settembre del 1987 in uno spettacolo semiprofessionale, \"Veludo azul\", organizzato dalla sorella L\u00edvia al Jazzmania di Rio de Janeiro, un locale sulla spiaggia di Ipanema, ottenendo un notevole successo. Lo spettacolo/concerto fu poi rappresentato anche alla Casa de Cultura Laura Alvim di Rio. Un quotidiano della capitale fluminense, \"Jornal do Brasil\", titol\u00f2 addirittura \u00ab\u00c8 nata una stella\u00bb. Il repertorio della bella \"morena da Urca\" comprendeva Chico Buarque, Caetano Veloso, Marvin Gaye e perfino Kurt Weill.\nLa voce, il talento scenico, la cultura musicale di Marisa colpirono molto Motta, grande scopritore di talenti. \u00abQuella ragazza di 19 anni aveva tutte le qualit\u00e0 per diventare un grande cantante. [...] Era una cantante da palcoscenico, come i cantanti lirici, e le registrazioni, se necessarie, sarebbero state conseguenze naturali e secondarie\u00bb.\nCon Motta, Marisa inizi\u00f2 a pianificare la sua carriera. Esord\u00ec con spettacoli e concerti dal vivo e non, paradossalmente, con l'incisione di un disco. Dopo una serie di esibizioni nei teatri carioca, inizi\u00f2 a girare per le citt\u00e0 brasiliane, ottenendo un grande successo con un repertorio che spaziava dalla MPB, al rock, alla canzone d'autore fino al jazz. La critica si accorse di lei definendola \u00abeclettica\u00bb. Produttore dei primi spettacoli di Marisa fu Lula Buarque de Hollanda, fidanzato di sua sorella. Ebbe anche molto successo con lo spettacolo ribattezzato \"Tudo Veludo\" a Rio de Janeiro e a San Paolo. Motta aveva acconsentito a guidare la cantante, ma non voleva occuparsi delle attivit\u00e0 organizzative, contrattuali e di produzione, voleva solo dirigere lo \"show\" da un punto di vista musicale.\nI primi successi.\nDefinita da qualcuno la \u00abMina brasiliana\u00bb, per il suo talento, le sue doti vocali e la capacit\u00e0 di interpretare qualunque repertorio, Marisa Monte divenne in breve un piccolo fenomeno in Brasile, cosa eccezionale per un'artista che non aveva ancora inciso un disco e che non poteva contare sul traino mediatico di un videoclip o di un singolo di successo.\nNel 1988, Marisa si esib\u00ec al Teatro Villa-Lobos di Copacabana dove in quattro serate registr\u00f2 uno spettacolo televisivo diretto da Nelson Motta e da Walter Salles (conosciuto in seguito per il film \"Central do Brasil\", vincitore dell'Orso d'oro e di un Golden Globe nel 1999) e prodotto da Lula Buarque de Hollanda. \"Especial Marisa Monte\", trasmesso da Rede Manchete, ebbe uno straordinario successo e vinse un premio come miglior programma musicale dell'anno. Era la prima artista brasiliana a cui veniva dedicato uno \"show\" di un'ora alla televisione senza aver fatto prima un disco. La EMI acconsent\u00ec a produrre lo spettacolo e a ricavarne un home video.\nIl suo primo album, intitolato \"Marisa Monte\", ma poi conosciuto semplicemente come \"MM\", fu pubblicato nel gennaio del 1989 e conteneva la registrazione del suo spettacolo televisivo di Rede Manchete. Un \"disco live\", cosa del tutto atipica per un debutto, ma in linea con il personaggio, con un misto di brani in lingua portoghese, tra i quali uno scritto dal futuro \"parceiro\" Arnaldo Antunes, all'epoca cantante e leader del gruppo rock paulista Tit\u00e3s, e in lingua inglese, tra i quali \"Bess, You Is My Woman Now\" di Gershwin, \"I Heard It Through the Grapevine\", portata al successo da Marvin Gaye, \"Speak Low\" di Kurt Weill e un vecchio successo di Carmen Miranda, \"South American Way\" di Jimmy McHugh, dal musical \"The Streets Of Paris\".\nIl successo nazionale arriv\u00f2 con \"Bem que se quis\", versione di Nelson Motta in portoghese della canzone \"E po' che fa\" di Pino Daniele, che entr\u00f2 a far parte della colonna sonora della telenovela \"O Salvador da P\u00e1tria\" di Rede Globo. Il disco vendette 500\u00a0000 copie in Brasile, consacrando Marisa a nuova stella della musica brasiliana. Interprete eclettica, Marisa spaziava dal samba, al soul, al jazz con un repertorio scelto appositamente per esaltare il suo virtuosismo.\nL'affermazione.\nPer il primo album in studio fu necessario attendere il 1991. In \"Mais\", prodotto da Arto Lindsay e registrato in gran parte a New York, Marisa esord\u00ec come compositrice e inizi\u00f2 la sua collaborazione con Arnaldo Antunes e con Nando Reis (anche lui dei Tit\u00e3s). Il disco contiene quasi esclusivamente materiale inedito scritto per e da Marisa e qualche cover come \"De noite na cama\" di Caetano Veloso. Alla realizzazione di \"Mais\" parteciparono alcuni grandi nomi della musica contemporanea come Ry\u016bichi Sakamoto, il sassofonista John Zorn e il chitarrista Marc Ribot. L'album fu trainato dal successo di \"Beija Eu\", una dolce ballata pop composta da Marisa con Antunes e Lindsay.\nDopo il lancio in grande stile del suo sofisticatissimo primo lavoro in studio, Marisa intraprese una lunga tourn\u00e9e negli Stati Uniti e in Europa nel tentativo di lanciare una carriera internazionale per la quale sembrava pronta.\nIl terzo lavoro di Marisa Monte venne pubblicato dopo tre anni, nel 1994. Alla realizzazione di \"Verde, anil, amarelo, cor-de-rosa e carv\u00e3o\" parteciparono ospiti di eccezione come Philip Glass, Bernie Worrell, Gilberto Gil, Paulinho da Viola, Laurie Anderson e Nan\u00e1 Vasconcelos. A Arnaldo Antunes e Nando Reis si aggiunse come autore delle canzoni il baiano Carlinhos Brown che firm\u00f2 la bellissima \"Maria de verdade\" e il successo principale dell'album, \"Segue o seco\". Il disco comprende una reinterpretazione dei Velvet Underground, \"Pale Blue Eyes\", composta da Lou Reed. Una composizione di Paulinho da Viola (\"Dan\u00e7a da solid\u00e3o\") avvicin\u00f2 la musica di Marisa Monte al samba. \"Esta melodia\" fu il suo primo omaggio alla sua scuola di samba in compagnia del gruppo musicale delle \"vecchie glorie\" della scuola, la Velha Guarda da Portela (\"la vecchia guardia di Portela\"). Altro successo dell'album, divenuto poi uno dei pezzi culmine delle esibizioni della cantante, fu una scatenata versione di \"Balan\u00e7a pema\" di Jorge Ben Jor.\n\"Verde, anil, amarelo, cor-de-rosa e carv\u00e3o\" \u00e8 da molti considerato il miglior album della carriera di Marisa Monte. Un punto di arrivo per la sua carriera di virtuosista di successo e l'inizio del successivo periodo di sofisticata cantautrice e baricentro dei progetti musicali realizzati con un gruppo di \"parceiros\" con i quali condividere esperienze artistiche e umane. L'album, registrato anch'esso tra New York e Rio e prodotto come il precedente da Arto Lindsay, fu lanciato nel mercato internazionale con un titolo diverso in inglese, \"Rose and Charcoal\", e fu pubblicato negli Stati Uniti dalla Blue Note. Nel 1994, infatti, Marisa firm\u00f2 un contratto con la Metro Blue, una divisione della Blue Note Records, per la pubblicazione dei suoi dischi negli Stati Uniti. Il titolo originale del disco, ripreso da una canzone scritta da Carlinhos Brown per i suoi Timbalada, \u00e8 un gioco sui colori del Brasile: \u00abIl Brasile \u00e8 verde, indaco, giallo (i colori della bandiera), ma \u00e8 anche rosa e nero (carbone)\u00bb.\nLa lunga tourn\u00e9e internazionale seguita al lancio di \"Cor-de-rosa\" forn\u00ec il materiale per il disco successivo, un doppio CD, per met\u00e0 dal vivo e per met\u00e0 registrato in studio.\n\"Barulhinho bom, uma viagem musical\" fu il titolo di un video di Marisa Monte pubblicato nel 1996, un documentario che raccoglieva le esperienze musicali e di viaggio del \"tour\" e con gli incontri con alcuni dei suoi \"parceiros\", come Carlinhos Brown e Arnaldo Antunes (un'anticipazione dei Tribalistas), e con artisti che l'hanno influenzata, come i Novos Baianos, la Velha Guarda da Portela, Paulinho da Viola e Raphael Rabello. Il video doveva essere accompagnato dal relativo album live, che fu invece raddoppiato con un secondo CD di materiale inedito, ancora con canzoni in gran parte scritte da Carlinhos Brown. Sempre co-prodotto da Marisa e da Arto Lindsay, l'album \"Barulhinho bom\" fu pubblicato anche in una versione internazionale intitolata \"A Great Noise\" per la Blue Note. Il titolo proviene dai versi di una delle canzoni contenute nell'album, \"Chuva no Brejo\" composta da Moraes Moreira, e significa \"buon (piccolo, leggero) rumore\" e fa riferimento al rumore della pioggia. Il titolo inglese \u00e8 traducibile invece con \"grande rumore\".\n\"Barulhinho bom\"/\"A Great Noise\" provoc\u00f2 diverse polemiche per la sua copertina, un disegno dell'illustratore \"porno-naif\" Carlos Z\u00e9firo, censurata negli Stati Uniti. L'album, nonostante l'atipica copertina, ebbe, come i precedenti, un notevole successo in Brasile. Per la cantante di Rio si tratt\u00f2 di un ulteriore avvicinamento al samba carioca.\nLa tourn\u00e9e seguita all'uscita di \"Barulhinho bom\" port\u00f2 Marisa per la prima volta in Giappone (paese che ha sempre coltivato una grande passione per la musica brasiliana), negli Stati Uniti e in Europa.\nPhonomotor e le prime produzioni.\nDopo il 1996 Marisa Monte si occup\u00f2 anche di produzione. Prima con \"Omelete Man\", il secondo disco solista del suo amico Carlinhos Brown, uscito nel 1998, nel quale canta \"Busy man\" scritta, immancabilmente, con Arnaldo Antunes. Poi nel 2000 con il suo progetto dedicato al gruppo musicale della sua scuola di samba, la Velha Guarda da Portela. Il disco, intitolato \"Tudo azul\" rappresent\u00f2 per Marisa la scoperta di quella tradizione musicale nella quale era sempre vissuta, ma che aveva solo marginalmente esplorato, nel mezzo della moltitudine di generi e stili che l'avevano accompagnata nella sua carriera. Fu anche il primo disco pubblicato dalla sua nuova casa discografica, la Phonomotor, fondata nel gennaio del 1999.\nLa cantante si trasform\u00f2 cos\u00ec anche in imprenditrice, nel tentativo di avere il pieno controllo della sua carriera. Nel 2000 Marisa firm\u00f2 un nuovo contratto con la EMI ottenendo il totale controllo della sua produzione musicale. Il nuovo accordo prevedeva che i dischi fossero prodotti dalla Phonomotor senza interferenze della EMI e che la societ\u00e0 della cantante rilevasse i diritti dei suoi primi quattro dischi.\nNel maggio del 2000 Marisa Monte pubblic\u00f2 il suo quinto album, \"Mem\u00f3rias, cr\u00f4nicas e declara\u00e7\u00f5es de amor\" co-prodotto ancora con Arto Lindsay. Nel disco ancora canzoni scritte con i \"parceiros\" Carlinhos Brown e Arnaldo Antunes e omaggi a Paulinho da Viola, al maestro del choro Nelson Cavaquinho, a Caetano Veloso e a Jorge Ben Jor e la solita passerella di ospiti, tra i quali Jo\u00e3o Donato.\nIl disco ebbe un enorme successo in patria, trainato da sofisticate canzoni pop come \"Amor I Love You\" (scritta con Carlinhos Brown), dalla trascinante \"N\u00e3o v\u00e1 embora\" (scritta con Arnaldo Antunes), da \"N\u00e3o \u00e9 f\u00e1cil\" (scritta con entrambi) e da \"O que me importa\". Fu accompagnato da un'altra grande tourn\u00e9e dal quale fu tratto l'immancabile DVD omonimo, pubblicato nel 2001.\n\"Mem\u00f3rias, cr\u00f4nicas e declara\u00e7\u00f5es de amor\" vinse diversi premi musicali in Brasile e il Latin Grammy Award nella categoria \"Brazilian Contemporary Pop Album\" ottenendo anche una nomination per la canzone \"Amor I Love You\".\nNel 2001 partecip\u00f2 all'album \"Paradeiro\" di Arnaldo Antunes, sempre in compagnia di Carlinhos Brown, in quella che fu a tutti gli effetti l'ennesima anticipazione del progetto Tribalistas.\nSempre nel 2001 fu pubblicato un singolo con canzoni tratte dal DVD \"Mem\u00f3rias, cr\u00f4nicas e declara\u00e7\u00f5es de amor\", contenente \"A sua\" e \"Ontem ao luar\".\nTribalistas.\nNel 2002 usc\u00ec il disco \"Tribalistas\" attribuito a Marisa Monte, Arnaldo Antunes e a Carlinhos Brown e non, come spesso \u00e8 detto, al gruppo con questo nome che, di fatto, non esisteva nelle intenzioni iniziali. Il trio di amici, comunque, fu conosciuto soprattutto all'estero come Tribalistas (o impropriamente come Os Tribalistas) proprio dal titolo del disco. Il nome era stato scelto perch\u00e9 richiamava il numero 3, i concetti di \"trio\", di \"trib\u00f9\", e \"tribo\", termine gergale brasiliano che indica un gruppo di amici, il tutto associato all'etichetta \"tropicalistas\" che indicava il gruppo di musicisti che diedero vita, alla fine degli anni sessanta al tropicalismo.\n\"Tribalistas\" nacque da un incontro che doveva essere solo preliminare alla realizzazione di un nuovo album di Antunes. Rappresent\u00f2 in realt\u00e0 lo sbocco inevitabile di un'amicizia e collaborazione che durava ormai da dieci anni. Fu un successo mondiale grazie soprattutto al traino del singolo \"J\u00e1 sei namorar\" che divenne famosa anche in Italia con tanto di esibizione dei tre al Festivalbar 2003.\nMarisa realizz\u00f2 e produsse nel 2002, sempre per la sua Phonomotor, un DVD contenente il \"dietro le quinte\" della realizzazione del disco. Sempre nel 2002, continuando il progetto iniziato con \"Tudo azul\", Marisa Monte produsse il disco di Argemiro Patroc\u00ednio, uno dei nomi pi\u00f9 importanti della Velha Guarda da Portela (scomparso a 81 anni l'anno successivo) e la sua Phonomotor pubblic\u00f2 un disco di un altro della Velha Guarda, Jair do Cavaquinho (scomparso nel 2006 a 83 anni). Partecip\u00f2 anche al disco di Jo\u00e3o Donato \"Managarroba\" cantando \"Nunca mais\".\nNel 2004 la Phonomotor ripubblic\u00f2 su DVD, rimasterizzati e con audio Dolby Digital 5.1, i primi tre video della cantante originariamente usciti solo su VHS. Tra questi la registrazione del celebre spettacolo televisivo del 1988 dal quale fu tratto il primo album \"MM\".\nI dischi \"gemelli\".\nDopo il 2002 Marisa rallent\u00f2 la sua attivit\u00e0 (era diventata mamma a dicembre e aveva partecipato all'avventura Tribalistas gi\u00e0 in attesa). Inizi\u00f2 un lungo periodo nel quale continu\u00f2 ad esplorare la musica brasiliana andando a ritroso nel tempo per riscoprire canzoni dimenticate della tradizione musicale del suo paese, materiale che non aveva mai avuto modo di essere registrato, ma viveva solo nella tradizione orale.\nSolo nel 2006 l'esito di questa esplorazione musicale si trasform\u00f2 in musica registrata. Marisa pubblic\u00f2 infatti non uno, ma ben due album che uscirono in contemporanea. \"Infinito particular\" e \"Universo ao meu redor\" furono due progetti complementari: il primo dedicato alla musica pop pi\u00f9 sofisticata, il secondo dedicato al samba, continuando un discorso gi\u00e0 iniziato anni prima nei lavori con la Velha Guarda da Portela e i suoi componenti e con Paulinho da Viola. Sempre, per\u00f2, con l'aiuto dei suoi \"parceiros\" Arnaldo Antunes e Carlinhos Brown, coautori di gran parte delle canzoni dei due album.\nDopo i due album \"gemelli\" che insieme, pur in un periodo di grave crisi per l'industria discografica, avrebbero venduto 600\u00a0000 copie, Marisa intraprese un nuovo lungo \"tour\" mondiale, il primo dopo 5 anni, intitolato \"Universo particular\", nome che fonde quello dei due album. Per \"Universo ao meu redor\" vinse nel 2006 un altro Latin Grammy Award nella categoria \"Best Samba/Pagode Album\".\nIl progetto iniziato nel 2000 con \"Tudo Azul\" \u00e8 culminato nel 2008 con la realizzazione di un film/documentario dedicato alla Velha Guarda da Portela. Diretto da Carolina Jabor e Lula Buarque de Hollanda, \"O mist\u00e9rio do samba\" racconta la storia e la vita quotidiana dei componenti del gruppo di veterani sambisti della scuola di samba di Portela che detiene il maggior numero di titoli al carnevale di Rio de Janeiro. Nel film, co-prodotto da Marisa Monte con la sua Phonomotor e al quale partecipano anche Paulinho da Viola e Zeca Pagodinho, la cantante carioca partecipa in prima persona nel descrivere come, dalla vita della comunit\u00e0 che ruota intorno alla scuola di samba, si sviluppa la musica che d\u00e0 vita alle \"rodas de samba\", con le sue melodie, i suoi ritmi e le sue tradizioni. Il documentario \u00e8 stato inserito nella selezione ufficiale della 61\u00aa edizione del Festival di Cannes.\nNella colonna sonora del film Marisa canta la canzone \"Volta\", mentre le altre sono interpretate e suonate dai membri della Velha Guarda. Tutti pezzi che hanno fatto la storia della scuola di Portela e del carnevale di Rio de Janeiro.\nIl 14 novembre del 2008 Marisa Monte, pochi giorni dopo aver dato alla luce la sua seconda figlia, ha pubblicato l'ennesimo DVD live della sua carriera, registrato durante i concerti di \"Universo particular\". \"Infinito ao meu redor\" contiene un documentario con i \"backstage\" della tourn\u00e9e e la registrazione di alcuni momenti dei concerti e, nel titolo, fa ancora riferimento ai due album \"gemelli\" del 2006. Il video, che ha venduto pi\u00f9 200\u00a0000 copie ed \u00e8 stato il quarto DVD pi\u00f9 venduto in Brasile nel 2008, \u00e8 stato anticipato dal singolo \"N\u00e3o \u00e9 proibido\", balzato subito in testa alle classifiche brasiliane. \"Infinito ao meu redor\" ha vinto il Pr\u00eamio Multishow de M\u00fasica Brasileira 2009 come miglior DVD dell'anno e Marisa Monte \u00e8 stata indicata, per l'ennesima volta, come miglior cantante nel premio musicale brasiliano.\nNel novembre 2011, dopo un'attesa di oltre cinque anni, la cantante ha pubblicato un nuovo album di inediti, intitolato \"O que voc\u00ea quer saber de verdade\" a cui ha fatto seguito un nuovo tour. Il 12 agosto del 2012 Marisa Monte ha partecipato alla cerimonia di chiusura dei Giochi della XXX Olimpiade nella sezione dello spettacolo dedicata al passaggio di consegne tra Londra e Rio de Janeiro, sua citt\u00e0 natale e sede dei successivi Giochi olimpici.\nNel mese di marzo 2016, rinucia all'invito a presentarsi con i vecchi partner Carlinhos Brown e Arnaldo Antunes nella cerimonia di chiusura dei giochi della XXXI Olimpiade, che si sono svolti in agosto 2016.\nIn aprile 2016, \u00e8 stato lanciato il disco \"Cole\u00e7\u00e3o\" (\"Collezione\"); il primo del genere compilato dalla cantante, che aveva sempre mostrato una certa resistenza a questo formato. Il disco raccoglie brani musicali che erano stati registrati per colonne sonore o progetti poco conosciuti, al di fuori del percorso principale della carriera.\nIn novembre 2016, la cantante Silva, originaria dello stato di Esp\u00edrito Santo lancia il disco \"Silva Canta Marisa\", che rappresenta un omaggio alla cantante carioca, che partecipa come autrice e artista ospite nel pezzo \"Noturna (Nada de novo na noite)\".\nNel 2019 partecipa al documentario di Tosca \"Il suono della voce\", presentato in anteprima alla Festa del Cinema di Roma.\nNell'ottobre 2021, a Sanremo, riceve il Premio Tenco Internazionale, esibendosi nell'occasione dopo 22 mesi di forzata assenza dai palcoscenici dovuta alla pandemia.[61] \"\u201c\u00c8 un\u2019emozione essere la prima, dedico questo premio a tutte le donne che lavorano nel mondo della musica -\" ha dichiarato Marisa Monte \"- \u00e8 un momento difficile in Brasile, dobbiamo resistere con la musica e la poesia\u201d.\" Sul palco presenta il brano \u201cVento Sardo\u201d con il co-autore Jorge Drexler. \"Abbiamo scritto questa canzone a bordo di una barca a vela in Sardegna. Il vento rappresenta la natura mutevole dell\u2019aria, della vita e del mondo che \u00e8 in costante movimento e cambiamento. Tutto scorre, tutto passer\u00e0\" dice Marisa Monte.\nDati di vendita.\nSecondo le certificazioni dell'Associa\u00e7\u00e3o Brasileira dos Produtores de Discos (Associazione Brasiliana dei Produttori di Dischi), Marisa Monte ha venduto pi\u00f9 di 4,4 milioni di dischi e pi\u00f9 di 425\u00a0000 DVD nel solo Brasile. Dopo 19 anni di carriera Marisa Monte avrebbe venduto pi\u00f9 di 9 milioni di copie nel mondo e, secondo fonti giornalistiche, 5 milioni di copie in Brasile."}
{"id": "103340", "revid": "22475", "url": "https://it.wikipedia.org/wiki?curid=103340", "title": "Antroposfera", "text": "L'antroposfera \u00e8 - in ecologia e nelle scienze sociali - quella parte dell'ambiente fisico creata e organizzata quale risultato dell'attivit\u00e0 antropica, soprattutto in relazione agli edifici presenti nell'ambito degli insediamenti urbani ed alle strutture ad essi connesse.\nPi\u00f9 in generale il termine indica l'insieme degli esseri umani e delle opere che essi hanno realizzato, includendo, oltre alle trasformazioni territoriali anche fenomeni ambientali da esso causati, come l'inquinamento, o pi\u00f9 in generale le tecnologie da esso sviluppate, talvolta indicate con il termine tecnosfera.\nTale termine viene utilizzato soprattutto nell'ambito delle scienze ambientali per analizzare gli individui come un singolo insieme (\"sfera\") in modo da studiare le relazioni che tale insieme ha con le altri parti della biosfera (cio\u00e8 la zoosfera e la fitosfera) e in generale con le altre \"sfere\" presenti sul pianeta (litosfera, idrosfera e atmosfera)."}
{"id": "103341", "revid": "438678", "url": "https://it.wikipedia.org/wiki?curid=103341", "title": "Repunit primo", "text": ""}
{"id": "103343", "revid": "4239", "url": "https://it.wikipedia.org/wiki?curid=103343", "title": "Primo circolare", "text": "Un primo circolare \u00e8 un numero primo tale che qualsiasi rotazione delle cifre genera un altro numero primo.\nL'esempio classico \u00e8 il numero 1193: i numeri 1193, 1931, 9311 e 3119 sono tutti primi.\nCom'\u00e8 facile notare, i primi circolari sono composti soltanto da cifre 1, 3, 7, 9: tutte le cifre pari devono essere escluse onde evitare di generare un numero pari, cos\u00ec come il 5, che in ultima posizione rende il numero divisibile per 5.\nQualsiasi primo repunit \u00e8 anche un primo circolare; ad eccezione di questi ultimi, i primi circolari sono estremamente rari: finora non ne \u00e8 stato scoperto nessuno di lunghezza maggiore di 14 cifre. In particolare, con l'aiuto dei computer \u00e8 stato dimostrato da Walter Schneider che non esistono primi circolari di lunghezza compresa tra 17 e 19 cifre, estremi inclusi.\nUn tipo di primo correlato ai primi circolari \u00e8 quello dei primi permutabili, un sottoinsieme dei primi circolari (un primo permutabile \u00e8 sempre circolare, ma non \u00e8 sempre vero il contrario)."}
{"id": "103348", "revid": "287204", "url": "https://it.wikipedia.org/wiki?curid=103348", "title": "Epistemologia della complessit\u00e0", "text": "Lepistemologia della complessit\u00e0 \u00e8 un ramo dell'epistemologia che si applica ai sistemi complessi e ai fenomeni emergenti ad essi associati.\nDescrizione.\nSi tratta di una visione interdisciplinare degli studi che si occupano di sistemi complessi adattivi, teoria del caos, teoria dei sistemi, intelligenza artificiale, cibernetica, fenomeni termodinamici lontani dallo stato di equilibrio, meteorologia, ecologia, sistemi sociali. \u00c8 indicata anche con i termini \"scienza della complessit\u00e0\", \"sfida della complessit\u00e0\" oppure \"pensiero della complessit\u00e0\". In questo ambito per \"complessit\u00e0 di un sistema\" non si intendono le sue propriet\u00e0 intrinseche oggettive, ma piuttosto le propriet\u00e0 dell'insieme costituito dal soggetto osservatore (e creatore del modello) e il modello stesso. La pi\u00f9 diffusa posizione storiografica vuole che la scienza della complessit\u00e0 sia stata fondata verso la fine degli anni sessanta da parte di studiosi come il chimico Ilya Prigogine e il fisico Murray Gell-Mann. Altri autori collocano in un'epoca anteriore le premesse e la nascita del pensiero complesso, e attribuiscono a Edgar Morin la sua sistematizzazione in sede filosofica..\nL'epistemologia della complessit\u00e0 nasce nella seconda met\u00e0 del XX secolo, in seguito alla constatazione che il dualismo cartesiano e il pensiero settecentesco di stampo riduzionista che a esso si rifaceva erano ormai inadeguati a comprendere il mondo delle complesse interazioni disegnate dalle scienze moderne, e in particolare dalla fisica, cos\u00ec come esposto dal premio Nobel per la fisica 1969 Murray Gell-Mann.. La nuova visione o approccio olistico di studio dei sistemi fisici ed economici, ad esempio, implica una perdita \"parziale\" del principio di causa-effetto, tipico di tutta la fisica classica e del determinismo, dal momento che solo dall'interazione reciproca di tutti componenti e fattori che agiscono sul sistema \u00e8 possibile ottenere un'auto-organizzazione o comportamento emergente (anche se dal risultato finale \u00e8 comunque possibile \"pesare\" ciascun fattore eliminandone uno alla volta dalla computazione complessiva). Nello stesso campo di indagine epistemologico si assiste anche ad una perdita del concetto di \"certezza assoluta\" tipica del determinismo ed una presa di coscienza dell\"incertezza\" o indeterminismo insito in tutta la scienza moderna a partire dalla fisica moderna.\nLo studio del comportamento e dell'evoluzione dei sistemi complessi ha una ricaduta particolarmente interessante sulla filosofia, l'epistemologia e le stesse ricerche scientifiche dei nostri giorni. In particolare, taluni sviluppi particolarmente promettenti e originali riguardano:"}
{"id": "103354", "revid": "1305772", "url": "https://it.wikipedia.org/wiki?curid=103354", "title": "Prozac+", "text": "I Prozac+ sono stati un gruppo musicale punk italiano, in attivit\u00e0 dal 1995 al 2007. Il nome del gruppo deriva dal nome commerciale di un farmaco antidepressivo, la fluoxetina (Prozac).\nStoria.\nI Prozac+ si formano a Pordenone nel 1995. Il nucleo originale del gruppo comprende Gian Maria \"GM\" Accusani, Eva Poles ed Elisabetta Imelio a cui si aggiungono, di volta in volta, altri musicisti per le esibizioni dal vivo. Nell'estate, dopo soli tre concerti, il gruppo viene ingaggiato dalla Vox Pop, all'epoca una delle pi\u00f9 importanti etichette indipendenti italiane.\nGian Maria Accusani, chitarrista, voce e compositore di tutte le canzoni del gruppo, aveva gi\u00e0 avuto alcune esperienze nell'ambito della musica alternativa nel progetto The Great Complotto suonando nei Futuritmi con il musicista e fumettista Davide Toffolo, successivamente leader dei Tre Allegri Ragazzi Morti.\nNel 1996 esce il primo album \"Testa plastica\", dal quale vengono tratti i singoli promozionali \"Legami / Niki\" e \"Pastiglie\". Nonostante le buone critiche ottenute, il disco non ottenne un grande successo commerciale anche a causa di problemi con la distribuzione. I Prozac+ iniziarono comunque un lungo tour promozionale di circa 200 concerti, che si conclude nell'estate del 1997.\nSempre nel 1997 esce la ristampa di \"Testa plastica\", contenente la cover della canzone dei Violent Femmes \"Gone Daddy Gone\".\nCon la chiusura della Vox Pop, nel settembre del 1997, il gruppo entra sotto l'egida dell'etichetta EMI Music, che acquisisce il catalogo e i contratti Vox Pop, e ha l'occasione di fare da spalla agli U2 nelle due tappe italiane del loro \"PopMart Tour\", a Roma e Reggio Emilia.\nIl successo per il gruppo arriva comunque nel 1998 con l'uscita del secondo album \"Acido Acida\" e con il singolo \"Acida\", che grazie al suo stile punk rock divent\u00f2 un vero e proprio tormentone, trasmesso pi\u00f9 volte dalle radio e dalle TV musicali, nonostante il tentativo di censurare il video e la canzone da parte del Giur\u00ec dei Pubblicitari, in quanto considerato da alcuni avvocati come \"incitante all'uso di droga\".\nL'album vende oltre 175.000 copie e il suo successo viene confermato dagli altri due singoli \"Colla\" e \"GM\".\nNel 1999 i Prozac+ si prendono un periodo di riposo, interrotto da 6 concerti in Spagna.\nNel 2000 esce il terzo album \"3Prozac+\", che ottiene un successo inferiore al precedente ma che viene comunque ben accolto dai pi\u00f9 stretti appassionati della band friulana. Con l'uscita di questo disco i Prozac+ tentano di proporre la loro musica anche all'estero, esce infatti un'edizione di \"3Prozac+\" con i loro brani pi\u00f9 celebri tradotti in inglese ma senza grandi risultati.\nPreceduto dal singolo \"Il mondo di Piera\", nel 2002 esce il quarto album \"Miodio\", e nel 2004, dopo un anno di pausa, l'album \"Gioia nera\".\nIl 9 marzo 2007 esce la raccolta \"The Best Platinum Collection\", contenente 22 canzoni della band e pubblicata dalla EMI Music. Il 15 settembre i Prozac+ si esibiscono agli MTV Days con il batterista Mario Riso, per pubblicizzare il progetto umanitario Rezophonic. Eseguono il brano \"Acida\". Questa \u00e8 l'ultima esibizione dal vivo dei Prozac+, ma la band non ha mai dichiarato di essersi sciolta; nonostante ci\u00f2 il sito ufficiale \u00e8 stato chiuso.\nIn occasione del ventennale di \"Acido Acida\" la band si \u00e8 riunita per due concerti: il primo tenutosi al Magnolia di Milano il 26 maggio 2018, con un'ottima risposta di pubblico, il secondo a Treviso il 31 agosto 2018.\nLa bassista Elisabetta Imelio \u00e8 deceduta il 29 febbraio 2020 a 44 anni dopo una lunga lotta contro un tumore.\nProgetti paralleli.\nGian Maria ed Elisabetta hanno fondato il gruppo Sick Tamburo, con cui hanno pubblicato a maggio 2009 un primo album omonimo e nel novembre 2011 \"A.I.U.T.O.\", seguiti poi dall'EP \"La mia mano sola\" nel 2012, dai \"full length\" \"Senza vergogna\" nel 2014 e \"Un giorno migliore\" nel 2017.\nLa Poles \u00e8 attiva con il progetto Rezophonic di Mario Riso ed ha pubblicato il suo primo album \"Duramadre\" nel 2012, alternando la carriera solista a quella di insegnante di musica e, di recente, anche di DJ.\nStile musicale.\nIl successo dei Prozac+ fu dovuto anche alla particolare presenza scenica della cantante principale Eva Poles e della bassista Elisabetta Imelio. Gian Maria Accusani era seconda voce e polistrumentista (chitarra, batteria, percussioni), nonch\u00e9 compositore, arrangiatore e paroliere della gran parte delle canzoni. I testi di Accusani sono spesso basati su storie reali di disagio personale e collettivo. I temi (piuttosto pessimisti) ricorrenti sono le droghe, la solitudine, l'inconsapevolezza e il malessere esistenziale.\nDal punto di vista degli arrangiamenti, i brani sono fortemente caratterizzati dalla chitarra ritmica di Accusani (tipicamente una Gibson SG Diavoletto)."}
{"id": "103357", "revid": "1718925", "url": "https://it.wikipedia.org/wiki?curid=103357", "title": "Salesiani", "text": "Per Salesiani si intende comunemente:\nMa il termine pu\u00f2 anche essere adoperato per indicare la:"}
{"id": "103358", "revid": "124621426", "url": "https://it.wikipedia.org/wiki?curid=103358", "title": "Ficocle", "text": "Ficocle ( ; ) \u00e8 stata un'antica citt\u00e0 italiana, indicata a partire dal 495 come sede vescovile, importante centro salifero dell'Esarcato individuabile nell'attuale territorio di Cervia.\nIpotesi storiche.\nScarsi sono gli elementi documentali che riguardano quel primo insediamento, situato su un territorio abitato fin dall\u2019et\u00e0 del Bronzo1 denominato\n\u201cFicocle\u201d. \nSull'origine del toponimo si hanno diverse ipotesi:\nDibattito sull'ubicazione.\nScavi archeologici hanno individuato un insediamento a sud delle saline cervesi di Et\u00e0 del Bronzo che delimita anche il massimo sviluppo verso occidente della costa del mare, mentre sono diversi i rinvenimenti che dimostrano come soprattutto a sud dell'attuale frazione di Pisignano fosse fortemente abitato gi\u00e0 nel I secolo a.C.\nNon si sa con certezza se Ficocle sia veramente esistita come insediamento indipendente, e dove si trovasse di preciso.\nRiguardo alla sua esistenza, si hanno due testimonianze scritte, una di papa Gelasio I, che nel 495 rivolge al vescovo di Ficocle Geronzio una raccomandazione scritta ad avere cura delle vedove e degli orfani, e un\u2019altra di Geronzio medesimo, che nel 501 firma gli atti del terzo Sinodo convocato a Roma per giudicare papa Simmaco con la dicitura: \u201c\"Geruntius episcopus Ficuclesis\"\u201d (\u201cGeronzio, vescovo di Ficocle\u201d). A queste, pi\u00f9 tardi, si aggiungono gli atti del Sinodo tenuto a Ravenna dall'arcivescovo Gerberto il 1\u00ba maggio 998 che il vescovo Leone sottoscrisse come \"Leo episcopus ficodensis quae nunc Cervia vocatur\"\nSull\u2019ubicazione, le teorie sono diverse:\nAlla luce delle scoperte archeologiche e di una serie di altre testimonianze lasciateci da Agnello Istorico e dal vescovo Giovanni II, pare che quest\u2019ultima sia l\u2019ipotesi pi\u00f9 attendibile. Secondo i rilievi di Agnello, \u00e8 possibile che la pi\u00f9 volte citata Ad Novas, ricordata anche per la chiesa del Beato Stefano, fosse in realt\u00e0 l'abitato di Ficocle, presso Pisignano, e che la chiesa fosse la pieve di Santo Stefano.\nLa fine dell'abitato.\nL'insediamento risente, nei secoli, del trovarsi a breve distanza dalla potente e agguerrita Ravenna, interessata alla redditizia attivit\u00e0 di produzione e commercio del sale. Nel 709, per\u00f2, Ficocle appoggia la ribellione del vescovo di Ravenna contro il potere di Giustiniano II, ormai divenuto asfissiante, ma ne segue la rappresaglia dell\u2019esarca Teodoro, plenipotenziario locale dell\u2019Imperatore, la rivolta viene repressa brutalmente e la citt\u00e0 rasa al suolo. Gli abitanti scampati riparano in mezzo all\u2019area della salina, per poi ricostruire un nuovo abitato, che prende il nome dal porto gi\u00e0 conosciuto al tempo come Cervia.\nAl di l\u00e0 delle congetture, si sa con certezza che \u00e8 esistita una localit\u00e0 di nome Ficocle, situata al centro o nelle immediate vicinanze della salina etrusca Camillone, sede di una diocesi autonoma, di cui tuttavia oggi non \u00e8 rimasto nulla, n\u00e9 qualche rovina, n\u00e9 antiche mappe."}
{"id": "103362", "revid": "1450392", "url": "https://it.wikipedia.org/wiki?curid=103362", "title": "Serie C2 2000-2001", "text": "La Serie C2 2000-2001 \u00e8 stata la 23\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 3 settembre 2000 ed \u00e8 terminata il 13 maggio 2001.\nStagione.\nNovit\u00e0.\nIl , alle prese con beghe finanziarie, non si iscrive al campionatio e viene radiato dalla FIGC. Al suo posto viene ripescato il \nIl neoretrocesso fallisce e non si iscrive al campionato. Nell'estate il club rivela il titolo sportivo del Don Bosco Partinico e si iscrive al campionato regionale di Eccellenza, sotto il nome di \"Associazione Sportiva Marsala 2000\". Al suo posto fua ammesso dalla Serie D il .\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno (la novit\u00e0 di questa stagione) dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103369", "revid": "599013", "url": "https://it.wikipedia.org/wiki?curid=103369", "title": "Societ\u00e0 salesiana di San Giovanni Bosco", "text": "La Societ\u00e0 salesiana di San Giovanni Bosco (in latino \"Societas Sancti Francisci Salesii\") \u00e8 un istituto religioso maschile di diritto pontificio; i membri di questa congregazione clericale, detti comunemente salesiani, pospongono al loro nome la sigla S.D.B.\nLa congregazione fu fondata nel 1859 da san Giovanni Bosco nel rione Valdocco a coronamento della sua lunga e intensa esperienza di apostolato tra la giovent\u00f9 povera di Torino; i salesiani ricevettero il pontificio decreto di lode nel 1864 e le loro costituzioni furono approvate dalla Santa Sede nel 1874.\nI salesiani si dedicano specialmente all'istruzione e all'educazione della giovent\u00f9 in scuole, oratori, centri di formazione agricola e professionale, ma anche all'apostolato della stampa e alle missioni.\nStoria.\nLe origini.\nLa congregazione venne fondata da Giovanni Bosco (1815-1888): secondo dei figli di Francesco e Margherita Occhiena, modesti agricoltori, perse giovanissimo il padre e, all'et\u00e0 di sedici anni, inizi\u00f2 a studiare a Chieri per diventare sacerdote. Venne ordinato prete il 6 luglio 1841 dall'arcivescovo di Torino Luigi Fransoni e per i tre anni successivi soggiorn\u00f2 nel capoluogo piemontese dove perfezion\u00f2 la sua formazione teologica presso il Collegio ecclesiastico.\nGrazie all'amicizia con don Giuseppe Cafasso, suo conterraneo, don Bosco conobbe la drammatica realt\u00e0 delle carceri giovanili. In quegli anni Torino stava conoscendo un periodo di rapida industrializzazione e molti giovani si trasferivano dalle aree rurali in citt\u00e0 per cercare lavoro: l'8 dicembre 1841 diede inizio alla sua opera educativa in favore dei giovani iniziando a insegnare il catechismo a un apprendista muratore presso la chiesa di San Francesco. I ragazzi da lui seguiti divennero presto quasi duecento.\nInizialmente la marchesa di Barolo mise a disposizione di don Bosco e dei sacerdoti che collaboravano con lui dei locali presso il suo \"Rifugio\", una casa di accoglienza per ragazze \"pericolanti\" e \"traviate\": il 12 aprile 1846 l'opera trov\u00f2 una sede stabile nella tettoia messa a disposizione da Francesco Pinardi a Valdocco. La tettoia divenne anche un centro per l'assistenza ai senzatetto e per i servizi domestici don Bosco fece giungere da Chieri sua madre, che collabor\u00f2 all'opera del figlio fino alla sua morte, avvenuta nel 1857.\nDon Bosco dedic\u00f2 il suo oratorio a san Francesco di Sales (da cui poi il nome della congregazione), in onore del quale il 20 giugno 1852 venne eretta la prima chiesa della compagnia: il vescovo di Ginevra venne scelto come patrono dell'opera sia perch\u00e9 era uno dei santi pi\u00f9 venerati del Piemonte, sia perch\u00e9 incarnava i principi di amorevolezza, ottimismo e umanesimo cristiano che erano fondamento del sistema pedagogico di don Bosco.\nPer assicurare una buona formazione e la possibilit\u00e0 di trovare un lavoro ai suoi giovani, don Bosco eresse laboratori per apprendisti, una scuola serale, un ginnasio e una tipografia.\nLa nascita della congregazione.\nIl 26 gennaio 1854 don Bosco riun\u00ec quattro collaboratori per gestire l'opera.\nIl ministro liberale Urbano Rattazzi diede al fondatore alcuni suggerimenti importanti per la struttura organizzativa della sua opera: Rattazzi propose di non dare all'istituto un carattere apertamente religioso, ma di creare di un'associazione di liberi cittadini che collaborassero volontariamente al bene della giovent\u00f9 povera e abbandonata, i cui membri conservassero i diritti civili e, se sacerdoti, portassero la veste del clero secolare; sugger\u00ec inoltre che coloro che detenevano degli uffici fossero chiamati con nomi profani come ispettore o direttore.\nNel 1858 don Bosco venne ricevuto a Roma da papa Pio IX che ne incoraggi\u00f2 l'opera. Il 18 dicembre 1859 il fondatore e i suoi primi compagni si raccolsero nella nuova societ\u00e0 religiosa impegnandosi a costituire una congregazione per promuovere la gloria di Dio e la salvezza delle anime pi\u00f9 bisognose di istruzione e di educazione: la professione dei voti pubblici di povert\u00e0, obbedienza e castit\u00e0 da parte dei primi ventidue membri ebbe luogo il 14 maggio 1862.\nPer ottenere il riconoscimento pontificio dell'istituto, il fondatore invi\u00f2 presso la Santa Sede la regola da lui abbozzata e una lettera di raccomandazione firmata da cinque vescovi (non quello di Torino, in quanto l'arcivescovo Luigi Fransoni era morto esule a Lione e la sede era vacante: il vicario capitolare Giuseppe Zappata aveva per\u00f2 promesso il riconoscimento diocesano). La Societ\u00e0 Salesiana ricevette il pontificio decreto di lode il 23 giugno 1864.\nPoich\u00e9 la congregazione non aveva ancora ricevuto il pieno riconoscimento della curia diocesana torinese, i salesiani non vennero per\u00f2 autorizzati a rilasciare le lettere dimissorie, cio\u00e8 il permesso per i candidati al sacerdozio formati dalla comunit\u00e0 a essere lecitamente ordinati da un vescovo. Il nuovo vescovo, Alessandro Riccardi di Netro, si mostr\u00f2 ostile all'opera di don Bosco e rifiut\u00f2 l'ordine agli aspiranti che non avessero frequentato il seminario diocesano; anche Lorenzo Gastaldi, successore di Riccardi di Netro, cerc\u00f2 di impedire che l'opera di don Bosco venisse sottratta alla giurisdizione della curia torinese.\nDon Bosco decise di trattare l'approvazione del suo istituto direttamente con la congregazione per i Religiosi che modific\u00f2 sensibilmente le costituzioni redatte dal fondatore ma consent\u00ec al papa di approvarle definitivamente il 3 aprile 1874.\nSolo il 28 giugno 1884 la Societ\u00e0 Salesiana ottenne dalla Santa Sede il privilegio dell'esenzione.\nLa pedagogia salesiana.\nI principi educativi della Societ\u00e0 Salesiana sono esposti in alcuni scritti del fondatore: \"Il giovane provveduto\", \"Ricordi confidenziali ai direttori\", \"Il sistema preventivo nell'educazione della giovent\u00f9\", la \"Lettera da Roma\" e la \"Lettera circolare sui castighi\".\nDon Bosco respinge i metodi repressivi e propone il \"metodo preventivo\": sostiene la necessit\u00e0 di far conoscere agli educandi le regole e le prescrizioni della comunit\u00e0 e invita gli educatori a vigilare con amore per impedire ai giovani di commettere mancanze, ponendo l'educando in condizione ottimali per raggiungere uno sviluppo armonico.\nL'anima della pedagogia salesiana \u00e8 la \"carit\u00e0 pastorale\": gli educatori sono invitati ad agire con amore, cordialit\u00e0 e affetto. Bisogna, inoltre, far comprendere ai giovani di essere amati, poich\u00e9 chi sa di essere amato ama a sua volta.\nLe missioni.\nLa prima richiesta ai salesiani per l'apostolato missionario giunse dall'Argentina, per l'evangelizzazione della Patagonia. Il 12 maggio 1875 don Bosco scelse tra i suoi collaboratori i missionari: a capo della spedizione venne posto il futuro cardinale Giovanni Cagliero. Dall'Argentina i salesiani si diffusero negli stati pi\u00f9 a nord (in Uruguay e in Brasile, dove ebbero un ruolo importante nelle missioni in Amazzonia e Mato Grosso) e nel 1896 giunsero negli Stati Uniti d'America.\nL'impegno in Africa era gi\u00e0 stato nei progetti di don Bosco, ma solo dopo la morte del fondatore i primi salesiani si stabilirono nel continente. Nel 1891 i salesiani aprirono una casa a Orano, in Algeria, ma fu in Congo che l'apostolato della societ\u00e0 ebbe i migliori successi: i missionari giunsero nel Katanga nel 1912 e nel 1925 il territorio venne eretto in prefettura apostolica.\nNel 1906, con l'arrivo dei primi missionari in India, i salesiani estesero la loro missione all'Asia. Louis Mathias e Stefano Ferrando svolsero il loro apostolato nell'Assam e nelle regioni al confine con il Tibet e la Birmania. Nel 1926 Vincenzo Cimatti guid\u00f2 la missione salesiana in Giappone.\nLe attivit\u00e0 della congregazione.\nSecondo la versione delle costituzioni del 1984 (art. 2), lo scopo dei salesiani \u00e8 quello di \"essere nella Chiesa segni e portatori dell'amore di Dio ai giovani, specie ai pi\u00f9 poveri\".\nI salesiani svolgono tale missione attraverso oratori, scuole, collegi, centri per la formazione professionale e agraria; gestiscono inoltre centri di orientamento vocazionale e case di spiritualit\u00e0. Bench\u00e9 le costituzioni della Societ\u00e0 sin dal 1923 proibiscano ai salesiani di accettare, in via ordinaria, la cura delle parrocchie, sono numerose quelle curate e amministrate da religiosi della congregazione.\nA Roma ha sede la Pontificia Universit\u00e0 Salesiana, comprendente le facolt\u00e0 di diritto canonico, filosofia, teologia e scienze dell'educazione. L'ateneo venne fondato a Torino nel 1940 e venne trasferito a Roma nel 1960: venne elevato a universit\u00e0 da papa Paolo VI con il \"motu proprio\" \"Magisterium Vitae\" del 24 maggio 1973.\nAnche le comunicazioni sociali sono un'area di peculiare intervento per i salesiani: gestiscono case editrici come la SEI di Torino, l'Elledici di Leumann, la LAS di Roma e altre in Spagna, Stati Uniti d'America, India, Europa orientale e Sud America.\nLe missioni salesiane sono impiantate nell'America del Sud, in Medio Oriente, nell'estremo Oriente e in Africa, dove sono presenti in una trentina di stati.\nLa spiritualit\u00e0.\nGiovanni Bosco \u00e8 stato beatificato il 2 giugno 1928 da papa Pio XI, che lo ha proclamato santo il 1\u00ba aprile 1934.\nDevozione tipica dei salesiani \u00e8 quella a Maria, onorata con il titolo di Ausiliatrice (aiuto dei cristiani), in onore della quale don Bosco promosse la costruzione di una solenne basilica a Torino.\nTra gli altri salesiani elevati all'onore degli altari si ricordano: Maria Domenica Mazzarello, cofondatrice delle suore salesiane; Domenico Savio, giovane allievo di don Bosco; Luigi Versiglia e Callisto Caravario, martiri in Cina; il beato Michele Rua, successore del fondatore alla guida della congregazione.\nIl servo di Dio Salvo D'Acquisto apparteneva agli ex allievi salesiani.\nLa struttura organizzativa.\nLa Societ\u00e0 salesiana di San Giovanni Bosco \u00e8 una congregazione clericale composta da sacerdoti, chierici e laici che emettono i voti religiosi in forma semplice.\nLa potest\u00e0 legislativa \u00e8 esercitata dal capitolo generale, che si riunisce ogni sei anni; i capitoli provinciali vengono celebrati triennalmente.\nIl governo centrale \u00e8 affidato a un moderatore supremo che porta il titolo di rettore maggiore e che \u00e8 assistito dal consiglio superiore; le province, dette \"ispettorie\", sono affidate a un ispettore affiancato dal consiglio ispettoriale; le comunit\u00e0 locali sono rette da un Direttore con il consiglio della casa.\nIl Rettor Maggiore risiede presso la Casa Generalizia di Via Marsala, 42 in Roma.\nDal 1965 le ispettorie sono raggruppate in Regioni, che garantiscono il legame tra il governo centrale e le province. Le regioni, riorganizzate durante il capitolo generale del 2014, sono sette: Europa mediterranea (che comprende anche il Medio Oriente); Europa centro-nord (comprese le isole britanniche); Interamerica (America centro-settentrionale); America Cono Sur; Asia sud (India e Sri Lanka); Asia est-Oceania (Cina, Giappone, Filippine, Sud-est asiatico, Australia); Africa-Madagascar.\nLo stemma della congregazione, disegnato da Boidi, venne utilizzato per la prima volta in una circolare firmata da don Bosco l'8 dicembre 1885: reca i simboli delle virt\u00f9 teologali (una stella raggiante per la fede, un'ancora per la speranza e un cuore ardente per la carit\u00e0), l'immagine di san Francesco di Sales (titolare della congregazione) e, nella parte bassa dello scudo, un bosco (allusivo al cognome del fondatore) con le vette di alcuni monti sullo sfondo (simbolo della perfezione a cui devono tendere i membri della societ\u00e0). Il cartiglio reca il motto \u00abDa mihi animas, cetera tolle\u00bb ([Signore,] datemi anime, prendetevi tutte le altre cose).\nLa famiglia salesiana.\nAlla famiglia salesiana appartengono i tre gruppi fondati dallo stesso don Bosco (la congregazione maschile, quella femminile delle Figlie di Maria Ausiliatrice e i salesiani cooperatori, che costituiscono una sorta di terz'ordine) e quelli fondati da altri salesiani, i cui membri si propongono di vivere nello spirito e nella spiritualit\u00e0 di don Bosco.\nTra i principali: le Volontarie di Don Bosco, istituto secolare femminile fondato da Filippo Rinaldi nel 1917; le Figlie dei Sacri Cuori di Ges\u00f9 e di Maria, fondate nel 1905 in Colombia da Luigi Variara; le Salesiane Oblate del Sacro Cuore di Ges\u00f9, fondate a Bova Marina dal vescovo Giuseppe Cognata; le Suore della Carit\u00e0 di Ges\u00f9, fondate in Giappone da Antonio Cavoli; le Suore Missionarie di Maria Aiuto dei Cristiani, create da Stefano Ferrando in India.\nLa famiglia salesiana comprende altres\u00ec le associazioni degli ex allievi e delle ex allieve dei salesiani e delle Figlie di Maria Ausiliatrice.\nStatistiche e diffusione.\nAlla morte del fondatore (1888) i salesiani erano 773, organizzati in 57 case. La seguente tabella d\u00e0 un quadro dell'andamento del numero dei membri della Societ\u00e0 salesiana di San Giovanni Bosco nel primo secolo della sua storia.\nLa congregazione raggiunse il suo massimo sviluppo nel 1967, quando arriv\u00f2 a contare 21.614 religiosi professi e 1.196 novizi; a causa della rapida espansione, non sempre depurata e controllata, e della crisi nell'ambito ecclesiale concomitante con la celebrazione del Concilio Vaticano II, nel decennio successivo si registr\u00f2 un notevole calo del numero dei salesiani (nel 1977 i professi erano 16.619, oltre il 20% in meno rispetto al 1967).\nNegli ultimi anni l'onda espansiva della congregazione ha gravato soprattutto sulle province indiane e filippine, mentre i sintomi di un recupero in Occidente denotano una certa lentezza. La seguente tabella d\u00e0 un quadro dell'andamento del numero dei membri dell'istituto negli ultimi anni.\nAlla fine del 2019 contavano 1.855 case e 14.767 membri, 9.847 dei quali sacerdoti.\nLa Societ\u00e0 salesiana di San Giovanni Bosco costituisce il secondo pi\u00f9 numeroso istituto religioso maschile della Chiesa cattolica, preceduto dalla Compagnia di Ges\u00f9 (15.306 membri) e seguito dall'Ordine dei frati minori (12.726) e dall'Ordine dei frati minori cappuccini (10.349)."}
{"id": "103371", "revid": "287204", "url": "https://it.wikipedia.org/wiki?curid=103371", "title": "Basket Cervia", "text": "Il Basket Cervia \u00e8 una societ\u00e0 di pallacanestro con sede a Cervia, in provincia di Ravenna, attiva a livello giovanile.\nNel corso della propria storia il Cervia ha disputato la Serie A2 nella stagione 1994-1995.\nStoria.\nLa prima societ\u00e0 nacque come Polisportiva Cervia Milano Marittima nel 1971.\nIl punto pi\u00f9 alto nella sua storia si ebbe sotto la presidenza di Piersante Manetti (ravennate, fu proprietario anche della societ\u00e0 cestistica di Ravenna). Cervia milit\u00f2 nella stagione 1993/94 nella Serie B d'Eccellenza, ottenendo addirittura la promozione nella categoria superiore. Manetti per\u00f2 decise di cedere il titolo sportivo al Basket Modena.\nA Cervia la pallacanestro rinacque come Basket Cervia.\nLa societ\u00e0 fa oggi parte del progetto \"Pianeta Basket\", cui sono legate cinque realt\u00e0 cestistiche locali (tra cui la squadra femminile del Vis Basket Cervia), ed \u00e8 attiva a livello giovanile."}
{"id": "103375", "revid": "1926649", "url": "https://it.wikipedia.org/wiki?curid=103375", "title": "Serie C2 2001-2002", "text": "La Serie C2 2001-2002 \u00e8 stata la 24\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 2 settembre 2001 ed \u00e8 terminata il 5 maggio 2002.\nStagione.\nNovit\u00e0.\nIl campionato si apre con il ripescaggio nella serie superiore di e . Per far fronte a questa carenza d'organico vengono ammesse dalla Serie D il e il \nAltre defezioni furono quella del neoretrocesso , estromesso per irregolarit\u00e0 finanziarie e iscritto in Eccellenza e quella della , esclusa anch'essa per irregolarit\u00e0 finanziarie. Al loro posto furono ripescate la e il .\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "103376", "revid": "287204", "url": "https://it.wikipedia.org/wiki?curid=103376", "title": "Elementi del gruppo 4", "text": "Gli elementi del gruppo 4 sono: titanio (Ti), zirconio (Zr), afnio (Hf) e rutherfordio (Rf). Il gruppo 4 fa parte del blocco d della tavola periodica e i suoi componenti sono metalli di transizione. Il rutherfordio \u00e8 un elemento artificiale radioattivo; ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo era denominato IVA o IVB a seconda di diverse convenzioni usate rispettivamente in Europa e negli Stati Uniti d'America.\nA temperatura ambiente questi elementi sono tutti solidi; il colore rosso per il numero atomico indica che quell'elemento \u00e8 sintetico e non si trova in natura.\nFonti.\nIl titanio \u00e8 il nono elemento per abbondanza sulla crosta terrestre, diffuso nella maggior parte dei minerali, specie nei silicati. Si ricava principalmente da ilmenite (FeTiO3) e rutilo (TiO2); ogni anno si producono pi\u00f9 di 100\u00a0000 tonnellate di titanio. Lo zirconio \u00e8 il diciottesimo elemento per abbondanza sulla crosta terrestre, e si ricava principalmente dai minerali zircone (ZrSiO4) e baddeleyite (ZrO2). L'afnio \u00e8 il quarantacinquesimo elemento per abbondanza sulla crosta terrestre. I pochi minerali specifici dell'afnio non sono utili per la sua produzione. Viene ricavato principalmente come sottoprodotto della lavorazione dei minerali di zirconio, che contengono sempre una piccola quantit\u00e0 di afnio, dato che le propriet\u00e0 chimiche dei due elementi sono molto simili.\nTossicit\u00e0 e ruolo biologico.\nIl titanio non \u00e8 tossico, e non risulta essenziale per nessuna specie vivente. La quantit\u00e0 contenuta in un corpo umano \u00e8 di circa e anche in quantit\u00e0 maggiore non d\u00e0 problemi. Tra i composti, il diossido di titanio non \u00e8 tossico, mentre altri come ad esempio TiCl4 possono essere pericolosi. Zirconio e afnio non hanno ruoli biologici, e loro sali sono considerati poco tossici. Un corpo umano contiene circa di zirconio; la quantit\u00e0 relativa all'afnio non \u00e8 nota, ma dovrebbe essere molto piccola.\nApplicazioni.\nIl titanio \u00e8 molto importante dal punto di vista economico e commerciale, mentre zirconio e afnio sono molto meno usati. ll titanio metallico \u00e8 pi\u00f9 duro, pi\u00f9 leggero e pi\u00f9 resistente alla corrosione dell'acciaio; il titanio e le sue leghe con alluminio e altri metalli sono quindi usati in tutti i casi dove \u00e8 importante leggerezza, resistenza alla corrosione e biocompatibilit\u00e0. Viene impiegato ad esempio in aerei, veicoli spaziali, missili, corazze, biciclette, orologi, occhiali, eliche e altri componenti navali, impianti di desalinizzazione, impianti chimici, protesi ortopediche e impianti dentali. Il composto pi\u00f9 importante del titanio \u00e8 il diossido (TiO2), che \u00e8 il pigmento bianco pi\u00f9 usato al mondo. Non \u00e8 tossico, e viene usato sia nelle vernici che per imbiancare la carta e come riempitivo nelle materie plastiche. La maggior parte dello zirconio metallico \u00e8 usato nei reattori nucleari, perch\u00e9 ha una bassa sezione di cattura per i neutroni ed \u00e8 molto resistente alla corrosione. Lo zirconio per questo uso deve essere purificato da impurezze di afnio, che invece ha un'alta capacit\u00e0 di assorbire neutroni. La rimozione dell'afnio non \u00e8 necessaria per altri usi dello zirconio metallico, utilizzato in varie leghe in impianti chimici al posto di acciai inossidabili. La zirconia, ZrO2, \u00e8 usata in materiali refrattari, ceramiche, bioceramiche e in gemme sintetiche. L'afnio \u00e8 usato per le barre di controllo nei reattori nucleari per la sua capacit\u00e0 di assorbire neutroni. Inoltre, si usa in leghe e ceramiche per alte temperature. L'ossido di afnio \u00e8 usato come isolante nei circuiti integrati.\nPropriet\u00e0 degli elementi.\nTitanio, zirconio e afnio hanno un tipico aspetto metallico, lucido e argenteo. L'aumento del numero di elettroni fa crescere la forza del legame metallico, e quindi rispetto agli elementi del gruppo 3 crescono i valori dell'entalpia di fusione, di vaporizzazione e di atomizzazione; ci\u00f2 \u00e8 segnalato dai valori del punto di fusione, che sono in crescita rispetto al gruppo 3. L'aumento del numero di elettroni li rende anche migliori conduttori di elettricit\u00e0 e di calore rispetto agli elementi del gruppo 3, ma rispetto alla maggioranza degli altri metalli non sono considerati buoni conduttori. \nI raggi metallici e ionici aumentano da titanio a zirconio, mentre da zirconio ad afnio il valore rimane praticamente identico a causa della contrazione lantanidica. Nonostante ci\u00f2 porti a differenze fisiche notevoli (densit\u00e0 e peso atomico dello zirconio sono circa la met\u00e0 rispetto all'afnio), la coppia zirconio/afnio \u00e8 quella che mostra la chimica pi\u00f9 identica tra tutte le altre analoghe coppie nella seconda/terza serie di transizione.\nReattivit\u00e0 chimica e andamenti nel gruppo.\nQuesti elementi sono elettropositivi (tendono ad ossidarsi), anche se meno di quelli del precedente gruppo 3. Scaldati ad alta temperatura reagiscono direttamente con la maggior parte dei non metalli (ad esempio il titanio forma TiH2, TiB2, TiC, TiN, TiO2\u2026). Allo stato massivo questa reattivit\u00e0 non \u00e8 in pratica osservabile a temperatura medio-bassa, e questi metalli risultano molto resistenti alla corrosione perch\u00e9 sulla superficie si forma un sottile film di ossido che passiva il metallo sottostante e impedisce ulteriori attacchi. Ad alta temperatura o in forma finemente suddivisa i metalli sono invece piroforici. Sono piuttosto resistenti agli attacchi acidi. A temperatura ambiente sono attaccati praticamente solo dall'acido fluoridrico, con formazione di fluoro complessi, tipo TiF62\u2013; a caldo reagiscono anche con altri acidi minerali. Sono inattaccabili da basi acquose anche bollenti.\nCome succede tipicamente negli elementi di transizione, gli elementi di questo gruppo possono accedere a vari stati di ossidazione. Dalla configurazione elettronica nd2 (n+1)s2 si deduce uno stato di ossidazione massimo di +4, che risulta quello pi\u00f9 stabile e importante. Stati di ossidazione minori sono meno stabili e tendono ad ossidarsi a +4. Ioni tipo M4+ hanno una densit\u00e0 di carica troppo elevata per esistere in soluzione; si formano invece ossocationi tipo TiO2+ (titanile). Gli ioni M4+ danno luogo a molti complessi come il gi\u00e0 menzionato TiF62\u2013, sia con alogeni che con leganti dove l'atomo donatore \u00e8 azoto od ossigeno (M4+ \u00e8 un acido hard). Le dimensioni degli ioni M4+ sono naturalmente minori di quelle degli ioni 3+ del gruppo precedente, ma sono comunque abbastanza grandi, tenendo conto della carica, per permettere numeri di coordinazione di 7, 8 o pi\u00f9, soprattutto per zirconio e afnio (ZrF73\u2013, ZrF84\u2013). Nello stato di ossidazione +4 la configurazione elettronica \u00e8 d0, e di conseguenza i composti sono diamagnetici, di solito bianchi o incolori perch\u00e9 non sono possibili bande di assorbimento d\u2013d. Ad esempio TiCl4 \u00e8 un liquido incolore, e TiO2 \u00e8 un solido bianco usato come pigmento. Quando invece i composti sono colorati (ad esempio TiBr4 \u00e8 arancione) ci\u00f2 \u00e8 dovuto alla presenza di bande di trasferimento di carica legante\u2192metallo.\nLo stato di ossidazione +3 \u00e8 abbastanza comune per il titanio; TiCl3 \u00e8 ben noto come catalizzatore per le reazioni di polimerizzazione stereospecifica. In soluzione acida \u00e8 presente lo ione violetto Ti(H2O)63+ che per\u00f2 si ossida facilmente. Il colore violetto \u00e8 dovuto a bande di assorbimento d\u2013d nella regione del visibile, dato che il Ti(III) ha configurazione d1.\nCome succede in tutto il blocco d, gli elementi della seconda e terza serie di transizione preferiscono gli stati di ossidazione pi\u00f9 elevati, e quindi per zirconio e afnio lo stato di ossidazione +3 \u00e8 molto meno stabile che per il titanio."}
{"id": "103378", "revid": "287204", "url": "https://it.wikipedia.org/wiki?curid=103378", "title": "Elementi del gruppo 5", "text": "Gli elementi del gruppo 5 sono: vanadio (V), niobio (Nb), tantalio (Ta) e dubnio (Db). Il gruppo 5 fa parte del blocco d della tavola periodica e i suoi componenti sono metalli di transizione. Il dubnio \u00e8 un elemento artificiale radioattivo; ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo era denominato VA o VB a seconda di diverse convenzioni usate rispettivamente in Europa e negli Stati Uniti d'America.\nA temperatura ambiente questi elementi sono tutti solidi; il colore rosso per il numero atomico indica che quell'elemento \u00e8 sintetico e non si trova in natura.\nFonti.\nIl vanadio \u00e8 il diciannovesimo elemento per abbondanza sulla crosta terrestre, diffuso in svariati minerali; i pi\u00f9 importanti sono la vanadinite Pb5(VO4)3Cl e la carnotite K2(UO2)2(VO4)2\u00b73H2O. Dalla lavorazione di questi minerali si ricava vanadio in forma di pentossido (V2O5), usato principalmente per ottenere la lega ferrovanadio; la produzione di vanadio metallico \u00e8 pi\u00f9 limitata e assomma a circa 7000 tonnellate all'anno. Niobio e tantalio sono chimicamente molto simili e si trovano quasi sempre assieme in natura. Il niobio \u00e8 il 33\u00ba elemento per abbondanza sulla crosta terrestre, mentre il tantalio sta al 51\u00ba posto. Il loro minerale pi\u00f9 importante \u00e8 la columbite-tantalite (Fe,Mn)(Nb,Ta)2O6, dove niobio e tantalio sono contenuti in proporzioni variabili. La separazione dei due metalli \u00e8 difficile; in genere si procede per estrazione con solventi.\nTossicit\u00e0 e ruolo biologico.\nIl vanadio \u00e8 essenziale in molte specie, uomo incluso. Il suo ruolo non \u00e8 ancora ben chiarito. Un corpo umano ne contiene circa , quantit\u00e0 molto maggiore del necessario, dato che la dieta giornaliera ne apporta circa 1-2 microgrammi, e di questi ne viene assorbito meno dell'uno per cento. I composti del vanadio non sono considerati particolarmente pericolosi. Niobio e tantalio non hanno ruoli biologici. Un corpo umano contiene circa 1,5 mg di niobio e 0,2 mg di tantalio. Il niobio e i suoi composti sono considerati poco tossici. Il tantalio \u00e8 inerte all'interno del corpo e viene usato per protesi chirurgiche.\nApplicazioni.\nIl vanadio metallico puro \u00e8 usato raramente. Il ferrovanadio \u00e8 usato per produrre acciai speciali impiegati in molle, utensili, parti di motori a reazione. Il pentossido di vanadio \u00e8 usato nell'industria chimica come catalizzatore nella sintesi dell'acido solforico, e nell'industria delle ceramiche e dei vetri come colorante. Il niobio \u00e8 usato principalmente per migliorare la durezza e la resistenza degli acciai. Il tantalio \u00e8 usato nella costruzione di impianti chimici per la sua elevatissima resistenza alla corrosione e alle alte temperature, in protesi chirurgiche per la sua inerzia, e in elettronica perch\u00e9 permette di costruire condensatori elettrici sottilissimi.\nPropriet\u00e0 degli elementi.\nVanadio, niobio e tantalio hanno un tipico aspetto metallico, lucido e argenteo. Confrontandoli con gli elementi del gruppo 4 emergono andamenti attesi: gli elementi del gruppo 5 sono un po' pi\u00f9 difficili da ossidare e hanno dimensioni un po' pi\u00f9 piccole. Niobio e tantalio, i due elementi pi\u00f9 pesanti, hanno dimensioni quasi identiche come conseguenza della contrazione lantanidica. L'aggiunta di un elettrone d contribuisce ancora a rendere pi\u00f9 forte il legame metallico, come si vede dai valori delle entalpie di atomizzazione, e dai valori crescenti del punto di fusione. I valori di queste grandezze raggiungono il massimo in questo gruppo e nel successivo.\nReattivit\u00e0 chimica e andamenti nel gruppo.\nAnalogamente agli elementi del gruppo 5, vanadio, niobio e tantalio possono reagire a temperatura elevata con elementi non metallici dando composti spesso interstiziali o non stechiometrici. Sono resistenti alla corrosione perch\u00e9 si passivano ricoprendosi con un film superficiale di ossido. Vanadio e niobio sono attaccati a caldo da acidi concentrati, compreso l'acido fluoridrico, ma resistono ad alcali fusi. Il tantalio \u00e8 un po' pi\u00f9 resistente agli acidi, ma viene attaccato da alcali fusi.\nCome spesso accade nel blocco d, il primo membro del gruppo si differenzia dagli altri due, che sono molto simili tra loro. Dalla configurazione elettronica (n-1)d3 ns2 ci si possono aspettare stati di ossidazione tipici da +2 a +5, ma in realt\u00e0 solo per il vanadio si osservano facilmente tutti gli stati di ossidazione da +2 a +5. Per niobio e tantalio invece lo stato di ossidazione pi\u00f9 comune e importante \u00e8 +5, dato che in genere nel blocco d scendendo lungo il gruppo cresce la preferenza per gli stati di ossidazione pi\u00f9 elevati. Inoltre, tutti gli elementi del gruppo possono arrivare allo stato di ossidazione \u20133 in composti organometallici come M(CO)53\u2013.\nCome si vede dal diagramma di Frost, nel vanadio lo stato di ossidazione pi\u00f9 stabile \u00e8 il +3 mentre lo stato +2 \u00e8 riducente. Lo stato +4 \u00e8 solo poco ossidante, specie in soluzione acida, per cui risulta abbastanza stabile in soluzione; il +5 \u00e8 anche comune, e risulta pi\u00f9 ossidante in soluzione basica rispetto alla soluzione acida (tale andamento \u00e8 anomalo nel blocco d). Nello stato di ossidazione +5 il vanadio d\u00e0 origine ad una gran variet\u00e0 di anioni di tipo polimerico (polivanandati) che sono tipici anche di molibdeno e tungsteno nel gruppo successivo; niobio e tantalio hanno poca tendenza a dare questi composti polimerici. In soluzione gli ioni M5+ sono troppo carichi per esistere; nel caso del vanadio si formano ossoanioni e ossocationi (VO43\u2013, VO2+). Analogamente, nello stato di ossidazione +4 c'\u00e8 lo ione vanadile VO2+; questa \u00e8 un'unit\u00e0 biatomica particolarmente stabile, che mantiene la sua identit\u00e0 in varie condizioni di reazione e forma molti complessi, come ad esempio VO(acac)2. Niobio e tantalio non formano specie cationiche tipo MO2+ e MO2+. Gli ioni M4+ nel gruppo 5 hanno un raggio solo di poco pi\u00f9 piccolo che nel gruppo 4, e nei complessi si pu\u00f2 arrivare al numero di coordinazione 8. Nello stato di ossidazione +5 invece le dimensioni del vanadio sono troppo piccole per permettere un numero di coordinazione cos\u00ec elevato."}
{"id": "103379", "revid": "125033289", "url": "https://it.wikipedia.org/wiki?curid=103379", "title": "Quiz", "text": "Il quiz \u00e8 una domanda o una serie di domande, in forma verbale o scritta, predisposte allo scopo di saggiare la preparazione o la memoria del candidato al quale vengono poste in televisione come \"Doppio Slalom\" per la Fininvest e \"Pronto chi gioca\" per la RAI.\nEtimologia.\nLa parola quiz risulta attestata nell'inglese fin dal 1782, nel significato di \u00abpersona eccentrica\u00bb, mentre dal 1807 assume anche il significato di \u00abindovinello, quesito\u00bb.\nL'etimologia \u00e8 incerta: secondo alcuni discende dal pronome interrogativo latino \"quis\" (\u00abchi?\u00bb), secondo altri dalla forma abbreviata della parola inglese \"(in)quis(ition)\" (\u00abinquisizione\u00bb) seguendo una tendenza tipica di tale lingua ad abbreviare le parole.\nUn'altra ipotesi suggestiva, i cui contorni la fanno per\u00f2 sembrare pi\u00f9 una leggenda metropolitana, viene dal racconto secondo cui \"quiz\" sarebbe una parola senza senso che un impresario teatrale di Dublino, per scommessa, avrebbe dovuto introdurre in 24 ore nella parlata della propria citt\u00e0. L'uomo avrebbe scritto nottetempo la parola su tutti i muri con vernice rossa, ed il giorno successivo la gente si sarebbe domandato il significato di \"quiz\" e da allora, la parola avrebbe preso il significato di \u00abdomanda\u00bb, \u00abrompicapo\u00bb.\nIl gioco quiz.\nDagli esordi della televisione, il quiz \u00e8 un gioco a premi televisivo (e anche radiofonico), consistente in una serie di quesiti su svariati argomenti.\nI quiz possono avere domande di tutti i tipi, sia di carattere generale che su materie specifiche, altrettanto si possono avere quiz in una moltitudine di forme, spesso trasposte da un tipo all'altro:"}
{"id": "103380", "revid": "436907", "url": "https://it.wikipedia.org/wiki?curid=103380", "title": "Etoumbi", "text": "Etoumbi \u00e8 una cittadina della Repubblica del Congo, nella regione di Cuvette-Ovest. La maggior parte dei suoi abitanti si sostenta cacciando nella foresta locale.\nEtoumbi \u00e8 recentemente assurta alla cronaca per via di alcune epidemie di Ebola che dal 2003 periodicamente vi compaiono."}
{"id": "103382", "revid": "1457847", "url": "https://it.wikipedia.org/wiki?curid=103382", "title": "Campionato italiano di scacchi", "text": "Il Campionato italiano di scacchi \u00e8 un torneo di scacchi che viene organizzato annualmente dalla Federazione Scacchistica Italiana (FSI).\nPrima del 1921 (data di fondazione della Federazione) veniva saltuariamente organizzato un Torneo Nazionale che \nera di fatto un campionato nazionale e che pu\u00f2 essere considerato come l'antenato del Campionato ufficiale.\nStoria.\nPrima della fondazione della Federazione scacchistica italiana veniva organizzato saltuariamente un campionato nazionale non ufficiale. Dal 1921 il campionato \u00e8 stato organizzato sotto l'egida della Federazione, e nel dopoguerra si \u00e8 tenuto senza interruzioni dal 1950 al 2019. Nel 2020 il Campionato Italiano Assoluto \u00e8 stato annullato a causa della pandemia mondiale del Coronavirus. Allo scopo di onorare l\u2019anno del centenario della Federazione e mantenere un evento nazionale riservato agli atleti di alto livello, la Federazione Scacchistica Italiana ha organizzato nel novembre 2020, periodo nel quale avrebbe dovuto svolgersi il Campionato Italiano Assoluto, il Campionato Italiano Assoluto Online 2020, con cadenza Rapid. Il 28 novembre 2020 il vincitore del torneo Alessio Valsecchi venne inserito ufficialmente da una delibera del consiglio federale nell'albo d'oro dei campionati italiani a tavolino a cadenza classica.\nCampioni Italiani dal 1921.\nLa partecipazione al Campionato Italiano \u00e8 aperta a tutti. Dal 1999, per\u00f2, il titolo di Campione Italiano viene assegnato al miglior classificato di cittadinanza italiana. Negli anni 1947 e 1952, non essendosi effettuato lo spareggio, il titolo fu assegnato \"ex aequo\".\nPlurivincitori.\nNota: la lista include anche i vincitori dei Tornei Nazionali (T.N.)"}
{"id": "103384", "revid": "287204", "url": "https://it.wikipedia.org/wiki?curid=103384", "title": "Elementi del gruppo 6", "text": "Gli elementi del gruppo 6 sono: cromo (Cr), molibdeno (Mo), tungsteno (W) e seaborgio (Sg). Il gruppo 6 fa parte del blocco d della tavola periodica e i suoi componenti sono metalli di transizione. Cromo, molibdeno e tungsteno sono metalli di notevole importanza industriale, mentre il seaborgio \u00e8 un elemento artificiale radioattivo; ne sono stati prodotti solo alcuni atomi e le sue propriet\u00e0 chimiche sono poco note. Nella nomenclatura precedente questo gruppo era denominato VIA o VIB a seconda di diverse convenzioni usate rispettivamente in Europa e negli Stati Uniti d'America. Il gruppo 6 non deve essere confuso con i vecchi gruppi \"VIB\" (sistema europeo) o \"VIA\" (sistema americano) che in realt\u00e0 sono il gruppo 16.\nA temperatura ambiente questi elementi sono tutti solidi; il colore rosso per il numero atomico indica che l'elemento \u00e8 sintetico e non si trova in natura.\nFonti.\nIl cromo \u00e8 il ventunesimo elemento per abbondanza sulla crosta terrestre; ogni anno si producono circa 20\u00a0000 tonnellate di cromo metallico, ricavandolo dal minerale cromite, FeCr2O4. Il molibdeno \u00e8 il cinquantaquattresimo elemento per abbondanza sulla crosta terrestre; il suo minerale pi\u00f9 importante \u00e8 la molibdenite, MoS2. Il tungsteno \u00e8 il cinquantottesimo elemento per abbondanza sulla crosta terrestre; \u00e8 presente in molti minerali, i pi\u00f9 importanti sono scheelite CaWO4 e wolframite (Fe,Mn)WO4.\nTossicit\u00e0 e ruolo biologico.\nIl cromo \u00e8 essenziale in molte specie, uomo incluso. Il suo ruolo \u00e8 collegato al metabolismo del glucosio, ed \u00e8 anche presente nel RNA. Un corpo umano ne contiene e quantit\u00e0 eccedenti possono causare problemi. I composti di Cr(III) non sono considerati pericolosi, mentre quelli di Cr(VI) sono molto tossici e cancerogeni. Il molibdeno \u00e8 essenziale in tutti gli esseri viventi, utilizzato in numerosi enzimi. Un corpo umano ne contiene ; in quantit\u00e0 maggiori pu\u00f2 essere tossico. Il tungsteno risulta essenziale solo in alcuni batteri. Per l'uomo \u00e8 leggermente tossico, ma la quantit\u00e0 presente nella dieta normale \u00e8 cos\u00ec piccola da non creare problemi. Un corpo umano ne contiene .\nApplicazioni.\nIl cromo metallico \u00e8 usato per la produzione di acciaio inossidabile e nei processi di cromatura. I composti del cromo sono usati principalmente come catalizzatori industriali, nelle tintura dei tessuti, per la sintesi di pigmenti e nella concia delle pelli. Il molibdeno \u00e8 usato in primo luogo per produrre acciai inossidabili e speciali. Composti di molibdeno sono impiegati come catalizzatori nell'industria petrolifera. Il disolfuro di molibdeno \u00e8 usato come lubrificante e anticorrosivo. Il tungsteno \u00e8 impiegato principalmente per ottenere carburo di tungsteno e altri carburi cementati usati per utensili da taglio. Il tungsteno metallico \u00e8 usato per produrre acciai speciali e per fabbricare i filamenti delle lampadine, ma quest'ultimo impiego si sta sempre pi\u00f9 riducendo.\nPropriet\u00e0 degli elementi.\nCromo, molibdeno e tungsteno sono tipici elementi metallici, con aspetto lucido e argenteo. Confrontandoli con gli elementi del gruppo 5 emergono andamenti attesi: gli elementi del gruppo 6 sono un po' pi\u00f9 difficili da ossidare e hanno dimensioni un po' pi\u00f9 piccole. Molibdeno e tungsteno, i due elementi pi\u00f9 pesanti, hanno dimensioni quasi identiche come conseguenza della contrazione lantanidica. Rispetto al gruppo precedente, l'aggiunta di un elettrone d contribuisce ancora a rendere pi\u00f9 forte il legame metallico, tanto che in questo gruppo si raggiunge il massimo valore di punto di fusione dei metalli (tungsteno, circa 3400\u00a0\u00b0C). Ci\u00f2 si pu\u00f2 giustificare considerando che in questo gruppo nel livello pi\u00f9 esterno ci sono sei elettroni nei sei orbitali d ed s, e quindi c'\u00e8 il massimo numero di elettroni spaiati da usare in legami con atomi vicini. A partire dal gruppo successivo invece gli elettroni diventano troppi per poter rimanere tutti spaiati negli orbitali d ed s. Analogo ragionamento si pu\u00f2 applicare nel periodo 2 al carbonio che nel livello pi\u00f9 esterno ha quattro elettroni nei quattro orbitali s e p, tanto che il carbonio \u00e8 l'elemento con il punto di fusione pi\u00f9 elevato di tutta la tavola periodica, 4100\u00a0\u00b0C. Rispetto al vanadio, il cromo ha valori pi\u00f9 bassi di punto di fusione, punto di ebollizione ed entalpia di atomizzazione, indicando che i suoi elettroni 3d abbassandosi in energia sono molto attratti verso il nucleo dell'atomo, e sono quindi meno disponibili all'esterno per formare il legame metallico.\nReattivit\u00e0 chimica e andamenti nel gruppo.\nCromo, molibdeno e tungsteno sono molto resistenti alla corrosione a temperatura ambiente; il cromo \u00e8 di conseguenza largamente usato per proteggere altri metalli pi\u00f9 reattivi. Per cromare un metallo \u00e8 sufficiente ricoprirlo con uno strato di cromo spesso ; la superficie del cromo si passiva con uno strato di ossido Cr2O3 cos\u00ec sottile che il cromo sottostante non perde la sua lucentezza. Ad alta temperatura i tre elementi sono meno inerti, e reagiscono con molti non metalli formando spesso prodotti interstiziali e non stechiometrici. Per quanto riguarda la reattivit\u00e0 in soluzione, il cromo \u00e8 attaccato pi\u00f9 facilmente da acidi non ossidanti anche diluiti, mentre acidi ossidanti come HNO3 tendono a passivarlo. Tutti e tre i metalli sono invece attaccati da alcali fusi in presenza di ossidanti come KNO3, formando la specie a numero di ossidazione +6, MO42\u2212.\nAnche in questo gruppo l'elemento pi\u00f9 leggero si comporta in maniera marcatamente diversa dai due congeneri pi\u00f9 pesanti, che risultano pi\u00f9 simili tra loro. Differenze di comportamento chimico sono particolarmente evidenti nelle stabilit\u00e0 relative degli stati di ossidazione. Dalla configurazione elettronica \u00e8 logico attendersi uno stato di ossidazione massimo di +6. Come valori negativi, tutti gli elementi del gruppo possono arrivare allo stato di ossidazione \u20134 in composti organometallici tipo M(CO)44\u2013. Esaminando il diagramma di Frost, si pu\u00f2 vedere che nel cromo gli stati ossidazione +4 e +5 sono instabili, mentre \u00e8 molto stabile lo stato +3. Nel campo ottaedrico si ha la configurazione elettronica t2g3 particolarmente stabile, cosicch\u00e9 la chimica di coordinazione del catione Cr3+ \u00e8 molto estesa e i complessi risultano tipicamente inerti, anche se meno di quelli di Co3+ che hanno configurazione elettronica t2g6. Nello stato di ossidazione +2 il cromo \u00e8 invece un forte riducente e quindi i composti di Cr(II) si ossidano molto facilmente:\nNello stato di ossidazione +6 il cromo \u00e8 un forte ossidante in soluzione acida dove esiste la specie Cr2O72\u2013:\nIn soluzione basica questo potere ossidante sparisce per effetto della concentrazione degli ioni H+ nella equazione di Nernst, e la specie pi\u00f9 stabile diventa CrO42\u2013.\nA differenza del cromo, per molibdeno e tungsteno gli stati di ossidazione +2 e +3 sono poco importanti, e lo stato pi\u00f9 stabile \u00e8 il +6, che non mostra propriet\u00e0 ossidanti. Una maggiore stabilit\u00e0 degli stati di ossidazione pi\u00f9 elevati scendendo lungo un gruppo si osserva comunemente nel blocco d.\nIl cromo +6 tende a formare ossoanioni polimerici in modo molto limitato rispetto a molibdeno e tungsteno. Per il cromo oltre al ben noto ione dicromato Cr2O72\u2013 si conoscono solo le specie Cr3O102\u2013 e Cr4O132\u2013. Molibdeno e tungsteno danno invece luogo alla chimica ricchissima dei polimolibdati e politungstati; le strutture di questi composti possono essere molto complesse e vengono rappresentate raffigurando i gruppi MO4 tramite tetraedri e i gruppi MO6 tramite ottaedri. Alcuni di questi composti sono classificati come isopolianioni, cio\u00e8 ossoanioni contenenti pi\u00f9 atomi di un singolo metallo, come ad esempio [Mo7O24]6\u2212, [Mo8O26]4\u2212,\n[Mo36O112(H2O)16]8\u2212, [W4O16]8\u2212 e [W10O32]4\u2212.\nUn'altra classe di composti \u00e8 quella degli eteropolianioni, contenenti anche atomi di altri elementi, come ad esempio [PMo12O40]3\u2212 e [As4W40O140]28\u2212."}
{"id": "103389", "revid": "198277", "url": "https://it.wikipedia.org/wiki?curid=103389", "title": "Serie C2 2002-2003", "text": "La Serie C2 2002-2003 \u00e8 stata la 25\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 1\u00ba settembre 2002 ed \u00e8 terminata l'11 maggio 2003.\nStagione.\nNovit\u00e0.\nA questa stagione partecipa per la prima volta in questa categoria la , societ\u00e0 nata dal fallimento della Fiorentina.\nLe neo retrocesse dalla categoria superiore, e furono ripescate in C1, inoltre\n e fallirono nell'estate e non si iscrissero al campionato.\nAl loro posto, a completamento di organici, fu ripescato il e ammesse dalla Serie D il , il ed il .\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103392", "revid": "1263156", "url": "https://it.wikipedia.org/wiki?curid=103392", "title": "Numero ottagonale", "text": "Un numero ottagonale \u00e8 un numero poligonale che rappresenta un ottagono. Il numero ottagonale per \"n\" \u00e8 dato dalla formula:\ncon \"n\" &gt; 0. I primi numeri ottagonali sono:\n1, 8, 21, 40, 65, 96, 133, 176, 225, 280, 341, 408, 481, 560, 645, 736, 833, 936, 1045, 1160.\nUn numero ottagonale pu\u00f2 essere ottenuto ponendo quattro numeri triangolari sui quattro lati di un numero quadrato. Detto algebricamente, l'\"n\"-esimo numero ottagonale \u00e8:\nformula_2\nda cui, semplificando, si ottiene la formula precedente.\nIl numero ottagonale di \"n\" pu\u00f2 essere calcolato anche aggiungendo il quadrato di \"n\" al doppio dell'\"n-1\"-esimo numero eteromecico o, detto algebricamente:\nformula_3.\nI numeri ottagonali hanno una parit\u00e0 alternata, e l'\"n\"-esimo numero ottagonale \u00e8 pari se e solo se \"n\" \u00e8 pari."}
{"id": "103394", "revid": "113778552", "url": "https://it.wikipedia.org/wiki?curid=103394", "title": "Realismo isterico", "text": "Il realismo isterico, anche chiamato recherch\u00e9 postmodernism o postmodernismo ricercato, \u00e8 un genere letterario caratterizzato da lunghezza cronica, personaggi maniacali e frequenti digressioni su argomenti secondari rispetto alla storia, secondo il critico James Wood che lo defin\u00ec in un saggio su \"Denti bianchi\" di Zadie Smith. \nWood us\u00f2 la locuzione per denotare il concetto contemporaneo di \"grande, ambizioso romanzo\" che persegue la vitalit\u00e0 \"a tutti i costi\". In risposta, Zadie Smith descrisse il \"realismo isterico\" come un termine \"dolorosamente accurato per il tipo di prosa esagerata e maniacale che si pu\u00f2 trovare in romanzi come il mio \"Denti bianchi\". . . \"\nI candidati ad essere inclusi nel genere sono: Don DeLillo, Dave Eggers, Jonathan Franzen, Joyce Carol Oates, Richard Powers, Thomas Pynchon, Salman Rushdie, Robert Clark Young, Zadie Smith, David Foster Wallace, Tom Wolfe e Neal Stephenson. Nei loro lavori lo stile di prosa \"isterica\" viene spesso accoppiato ad effetti \"realistici\" quasi giornalistici, come la descrizione di Pynchon del XVIII secolo in \"Mason &amp; Dixon\", il trattamento di DeLillo di Lee Harvey Oswald in \"Libra\", o quello di Young degli arcani della vita nella flotta statunitense in \"One of the Guys\". Questa tecnica letteraria del trattamento stravagante di eventi di ogni giorno pu\u00f2 essere trovata in autori precedenti come \"Il Maestro e Margherita\" di Michail Afanas'evi\u010d Bulgakov e il \"Moby Dick\" di Herman Melville."}
{"id": "103397", "revid": "842", "url": "https://it.wikipedia.org/wiki?curid=103397", "title": "Vulcaniano", "text": ""}
{"id": "103404", "revid": "600229", "url": "https://it.wikipedia.org/wiki?curid=103404", "title": "Dettato melodico", "text": "Il dettato melodico \u00e8 un esercizio di comprensione della musica. Durante la prova, viene fatta ascoltare una breve melodia suonata al pianoforte, (in genere 8 battute), ripetuta poco a poco, due battute per volta. L'allievo deve trascrivere correttamente il brano sul pentagramma, con le giuste alterazioni in chiave, il metro, la durata e, ovviamente, l'altezza delle note.\nIl dettato melodico \u00e8 una delle sei prove dell'esame di \"teoria e solfeggio\" presso i conservatori italiani."}
{"id": "103405", "revid": "1784938", "url": "https://it.wikipedia.org/wiki?curid=103405", "title": "Ateismo di Stato", "text": "L'ateismo di Stato \u00e8 il rifiuto ufficiale da parte di uno Stato di qualsiasi tipo di religione in favore dell'ateismo.\nDistinzione tra ateismo di Stato e governo laico.\nL'ateismo di Stato non va confuso con l'anticlericalismo, cio\u00e8 con lo sforzo di ridurre il potere economico e politico del clero in politica. Non va ugualmente confuso con la neutralit\u00e0 religiosa, nella quale un governo riconosce la necessit\u00e0 legale della separazione tra Stato e religione. Uno Stato che promuove o predilige una religione implica un sistema politico che favorisce una tradizione a danno delle altre; dove viene invece separato lo Stato dalla Chiesa vengono protetti i gruppi religiosi minori. Infine, lo Stato ateo non va confuso con Stati dove \u00e8 in atto la persecuzione di certe religioni a favore di altre. Lo Stato ateo si oppone in modo uguale a tutte le religioni.\nPertanto, l'ateismo di Stato implica che il governo si opponga attivamente alla professione di ogni forma di religione, mentre il governo laico implica che il governo abbia un punto di vista neutrale sulle questioni religiose.\nL'ateismo di Stato nel mondo.\nL'unico Stato ateo per legge fu l'Albania, dove Enver Hoxha, nel 1967, dichiar\u00f2 l'ateismo di Stato, introducendo una legge che vietava la creazione di associazioni religiose, la presenza di luoghi di culto (ordinando la distruzione o la riconversione di quelli esistenti), la vendita o la pubblicazione di materiale religioso e l'insegnamento religioso. Tutte le pratiche religiose furono vietate e perseguitate, anche quelle in privato. Queste disposizioni furono confermate nella costituzione albanese del 1976 dagli articoli 37 e 55, che stabilivano rispettivamente che lo Stato non riconosceva alcuna religione e che erano vietate le associazioni, la propaganda e le attivit\u00e0 religiose. Numerosi furono i religiosi cristiani e musulmani, i laici e gli oppositori torturati e martirizzati dal regime.\nStati ufficialmente atei.\nIn altri Stati basati (in passato o tuttora) sul socialismo reale e la visione di ateismo marxista-leninista, l'ateismo di Stato non \u00e8 stabilito per legge, ma viene favorito dalle politiche governative. La maggioranza di questi Stati hanno sostenuto (e sostengono) la propaganda atea e si dichiarano atei. Precisamente ci\u00f2 avvenne in:\nAteismo di Stato ufficioso o di fatto.\nSono comunque esistiti regimi marxisti che non hanno appoggiato ufficialmente l'ateismo di Stato, ma solo \"de facto\", pur essendo stati fortemente laici, per esempio: \ne anche due Paesi retti da regimi non marxisti che hanno perseguito in passato una politica ufficiosa di ateismo di Stato:"}
{"id": "103406", "revid": "118491826", "url": "https://it.wikipedia.org/wiki?curid=103406", "title": "Ibi II", "text": "Biografia.\nL'esistenza di questo sovrano ci \u00e8 nota solamente dal Canone Reale che risulta molto frammentario proprio nella parte che corrisponde alle fasi terminali della XIII dinastia.\nCome altri regnanti coevi, questo sovrano di cui non conosciamo il nome esatto, dovrebbe aver regnato solamente su parte dell'Alto Egitto mentre il resto della Valle del Nilo era sotto il controllo dei sovrani della XV dinastia (hyksos) e dei loro tributari.\nListe Reali.\nNel Canone reale il cartiglio \u00e8 seguito dal nome, o epiteto\nM17-E8-M17-A3\nibi"}
{"id": "103407", "revid": "1450392", "url": "https://it.wikipedia.org/wiki?curid=103407", "title": "Serie C2 2003-2004", "text": "La Serie C2 2003-2004 \u00e8 stata la 26\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 31 agosto 2003 ed \u00e8 terminata il 9 maggio 2004.\nStagione.\nNovit\u00e0.\nLa neo-retrocessa viene radiata dalla FIGC e costretti a ripartire dai dilettanti. , e vengono ripescate in Serie C1 a seguito del Caso Catania. , per decisione del Giudice Sportivo, ed il , a completamento di organici, furono ammesse in Serie C1.\n, , e vennero escluse dalla Serie C2 per inadempienze economiche. Al loro posto vennero ripescate , , e . Dalla D vennero riammesse , , , , e .\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "103409", "revid": "881896", "url": "https://it.wikipedia.org/wiki?curid=103409", "title": "Postmodernismo", "text": "Il postmodernismo \u00e8 un ampio movimento ideale che si \u00e8 sviluppato tra la met\u00e0 e la fine del XX secolo attraversando la filosofia, le arti, l'architettura e la critica. Il termine \u00e8 stato pi\u00f9 genericamente applicato per descrivere un periodo storico che segue il modernismo. Pur comprendendo un'ampia variet\u00e0 di approcci e discipline, il postmodernismo \u00e8 generalmente caratterizzato da scetticismo, ironia o rifiuto delle grandi narrazioni e ideologie del modernismo, spesso mettendo in discussione vari presupposti della razionalit\u00e0 proclamata dall'Illuminismo.\nI pensatori postmoderni richiamano spesso l'attenzione sulla natura contingente o socialmente condizionata della conoscenza e dei sistemi di valori, intendendoli come prodotti di supremazie politiche o culturali. Di conseguenza, il pensiero postmoderno \u00e8 ampiamente caratterizzato da tendenze all'autoreferenzialit\u00e0, al relativismo epistemologico e morale, al pluralismo e a un atteggiamento d'irriverenza.\nLe caratteristiche principali del postmodernismo includono in genere il gioco ironico con stili, citazioni e livelli narrativi, uno scetticismo metafisico o nichilismo verso una \"grande narrativa\" della cultura occidentale, e una preferenza per il virtuale a spese del reale (o pi\u00f9 precisamente, una domanda fondamentale su ci\u00f2 che costituisce il \"reale\").\nGli approcci postmoderni critici negli anni '80 e '90 sono stati introdotti in una variet\u00e0 di discipline, tra cui filosofia della scienza, economia, linguistica, letteratura, arte contemporanea, musica, architettura, nonch\u00e9 in movimenti culturali come il femminismo. Il postmodernismo \u00e8 spesso associato a scuole di pensiero come il decostruzionismo, il post-strutturalismo e filosofi come Jean-Fran\u00e7ois Lyotard, Jacques Derrida e Fredric Jameson. \nLe critiche al postmodernismo, accusato di promuovere l'oscurantismo, rilevano la sua insignificanza e la constatazione di non aggiungere nulla alla conoscenza analitica o empirica.\nStoria del termine.\nIl termine postmoderno fu usato per la prima volta intorno al 1870, e successivamente adottato nel saggio del 1934 dello spagnolo Federico de On\u00eds, \"Antolog\u00eda de la poes\u00eda espa\u00f1ola e hispanoamericana. 1882-1932\", relativo alla poesia latino-americana ma si ritrova soprattutto nella produzione culturale statunitense.\nNel 1926, Bernard Iddings Bell, presidente del St. Stephen's College (ora Bard College), pubblic\u00f2 \"Postmodernismo e altri saggi\", segnando il primo uso del termine per descrivere il periodo storico successivo alla modernit\u00e0. Il saggio critica le persistenti norme socio-culturali, gli atteggiamenti e le pratiche dell'Et\u00e0 dell'Illuminismo. Prevede anche i principali spostamenti culturali verso la postmodernit\u00e0 e (essendo un prete anglo-cattolico) suggerisce la religione ortodossa come soluzione. Tuttavia, il termine \"postmodernit\u00e0\" fu usato per la prima volta come teoria generale per un movimento storico nel 1939 da Arnold J. Toynbee: \"La nostra era post-moderna \u00e8 stata inaugurata dalla guerra mondiale del 1914-1918\".\nLe caratteristiche di base di quello che oggi viene chiamato postmodernismo si possono trovare gi\u00e0 negli anni '40, in particolare nel lavoro di artisti come Jorge Luis Borges. Tuttavia, molti studiosi concordano oggi che il postmodernismo inizi\u00f2 a competere con il modernismo alla fine degli anni '50 e ottenne un ascendente su di esso negli anni '60. Da allora, il postmodernismo \u00e8 stato una forza potente, sebbene non indiscussa, nell'arte, nella letteratura, nel cinema, nella musica, nel teatro, nell'architettura, nella storia e nella filosofia continentale. \nNel 1942 H. R. Hays descrisse il postmodernismo come una nuova forma letteraria.\nCome termine filosofico fu usato per la prima volta da Jean-Fran\u00e7ois Lyotard nell'opera \"La Condition postmoderne: rapport sur le savoir\" pubblicata nel 1979, per segnalare la crisi dei grandi ideali che hanno segnato l'epoca moderna del mondo occidentale. Lyotard notava come gruppi diversi di persone utilizzano lo stesso linguaggio per indicare delle realt\u00e0 molto diverse e soggettive. Ad esempio il termine \"verit\u00e0\" assume significati molto diversi se chi lo usa sia un sacerdote, uno scienziato o un artista. Questo comporta che viene a mancare la visione unitaria di un mondo dove invece sono compresenti le pi\u00f9 diverse interpretazioni.\nDalla fine degli anni '90, c'\u00e8 stato un crescente sentimento nella cultura popolare e nel mondo accademico che il postmodernismo \"sia passato di moda\". Altri sostengono che il postmoderno sia morto nel contesto dell'attuale produzione culturale.\nEsempi di postmodernismo.\nLo stesso termine postmodernismo si rif\u00e0 a diversi significati e si esprime in vari ambiti culturali: per esempio in economia riferendosi alla crisi della modernit\u00e0 nelle societ\u00e0 a capitalismo avanzato, caratterizzate da un'economia e una finanza estese globalmente, si evidenzia l'invadenza della pubblicit\u00e0 e della televisione nelle convinzioni personali, ormai incontrollabile e inverificabile in una condizione attuale dove \u00ab\"...internet \u00e8 quanto di pi\u00f9 postmoderno esista su questo pianeta. Il suo effetto pi\u00f9 immediato in Occidente pare essere stato la nascita di una generazione che \u00e8 maggiormente interessata ai social network che alla rivoluzione sociale\"\u00bb. Tuttavia \"Se deprivilegiamo tutte le posizioni, non possiamo affermare alcuna posizione, pertanto non possiamo prendere parte alla societ\u00e0 e quindi, in definitiva, un postmodernismo aggressivo diventa indistinguibile da una specie di inerte conservatorismo. La soluzione postmoderna non servir\u00e0 pi\u00f9 da risposta al mondo nel quale ci ritroviamo a vivere\".\u00bb\nNel campo delle arti figurative John Watkins Chapman ha suggerito \"uno stile postmoderno di pittura\" come un modo per allontanarsi dall'impressionismo francese. JM Thompson, nel suo articolo del 1914 su \"The Hibbert Journal\" (una rivista filosofica trimestrale), lo us\u00f2 per descrivere i cambiamenti negli atteggiamenti e le credenze nella critica della religione, scrivendo: \"La ragion d'essere del Post-Modernismo \u00e8 quella di sfuggire alla doppia mentalit\u00e0 del Modernismo, essendo accurato nelle sue critiche estendendolo alla religione e alla teologia, al sentimento cattolico e alla tradizione cattolica. \"\nNel 1949 il termine fu usato per descrivere un'insoddisfazione per l'architettura moderna e port\u00f2 al movimento dell'architettura postmoderna in risposta al movimento architettonico modernista noto come Stile Internazionale. Il postmodernismo in architettura era inizialmente caratterizzato da un riemergere di ornamenti superficiali, riferimenti a edifici circostanti in contesti urbani, riferimenti storici in forme decorative (eclettismo) e angoli non ortogonali.\nL'autore Peter Drucker ha suggerito che la trasformazione in un mondo postmoderno \u00e8 avvenuta tra il 1937 e il 1957 e l'ha descritta come un'era senza nome caratterizzata da uno spostamento verso un mondo concettuale basato su modello, scopo e processo piuttosto che una causa meccanica. Questo spostamento \u00e8 stato delineato da quattro nuove realt\u00e0: l'emergere di una societ\u00e0 istruita, l'importanza dello sviluppo internazionale, il declino dello stato-nazione e il crollo della redditivit\u00e0 delle culture non occidentali.\nNel 1971, in una conferenza tenuta all'Institute of Contemporary Art di Londra, Mel Bochner descrisse il \"post-modernismo\" nell'arte come iniziato con Jasper Johns \u00abche per primo rifiut\u00f2 i dati sensoriali e il singolare punto di vista come base per la sua arte e ha trattato l'arte come un'indagine critica.\u00bb\nNel 1996, lo scienziato e psicologo sociale Walter Truett Anderson descrisse il postmodernismo come appartenente a una delle quattro visioni tipologiche del mondo che egli identifica come:\nSintesi.\nIl postmoderno \u00e8 una posizione intellettuale o un modo di dire ironicamente scettico verso le grandi narrazioni del passato. Nega l'esistenza di una realt\u00e0 universale e stabile, incornicia l'estetica e la bellezza in modo arbitrario e soggettivo. Pu\u00f2 essere descritto come una reazione contro i tentativi scientifici di spiegare la realt\u00e0 con obiettiva certezza riconoscendo che la realt\u00e0 \u00e8 costruita mentre la mente cerca di comprendere le proprie circostanze personali. \u00c8 caratterizzato da un atteggiamento di scetticismo, ironia o rifiuto nei confronti delle grandi narrazioni e ideologie del modernismo, spesso negando o sfidando la validit\u00e0 dell'indagine scientifica, o declamando l'arbitrariet\u00e0 dell'estetica delle opere artistiche o di altri artefatti della produzione culturale, o mettendo in discussione varie ipotesi di razionalit\u00e0 illuminista. Inizialmente, il postmoderno era un modo di dire in letteratura e critica letteraria, commentando la natura del testo letterario, il significato, l'autore il e lettore, la scrittura e la lettura. Il postmoderno si svilupp\u00f2 tra la met\u00e0 e la fine del XX secolo attraverso la filosofia, le arti, l'architettura e la critica come un inizio o un rifiuto del modernismo.\nIl postmodernismo si basa sulla teoria critica, un approccio che affronta le strutture ideologiche, sociali e storiche che modellano e vincolano la produzione culturale. Obiettivi comuni di postmodernismo e teoria critica includono delle nozioni universalistiche di realt\u00e0 oggettiva, moralit\u00e0, verit\u00e0, natura umana, ragione, linguaggio e progresso sociale. Approcci postmodernisti sono stati adottati in una variet\u00e0 di discipline accademiche e teoriche, tra cui le scienze politiche, la teoria dell'organizzazione, gli studi culturali, la filosofia della scienza, l\u2019economia, la linguistica, l\u2019architettura, il femminismo e la critica letteraria, nonch\u00e9 i movimenti artistici in settori come la letteratura e la musica.\nI pensatori postmoderni richiamano spesso l'attenzione sulla natura contingente o socialmente condizionata delle rivendicazioni della conoscenza e dei sistemi di valori, situandole come prodotti di particolari discorsi e gerarchie politiche, storiche o culturali. Di conseguenza, il pensiero postmoderno \u00e8 ampiamente caratterizzato da tendenze all'autoreferenzialit\u00e0, al relativismo epistemologico e morale, al pluralismo e all'irriverenza. Il postmodernismo \u00e8 spesso associato a scuole di pensiero come la decostruzione e il post-strutturalismo.\nLe critiche al postmodernismo sono intellettualmente diverse e includono affermazioni secondo cui il postmodernismo promuove l'oscurantismo ed \u00e8 insignificante, non aggiungendo nulla alla conoscenza analitica o empirica. Alcuni filosofi, a cominciare dal filosofo pragmatico J\u00fcrgen Habermas, affermano che coloro che impiegano un discorso postmoderno sono preda di una contraddizione performativa e di un paradosso di autoreferenzialit\u00e0, poich\u00e9 la loro critica sarebbe impossibile senza i concetti e i metodi forniti dalla ragione moderna. I conservatori Michael Oakeshott e Leo Strauss consideravano il postmodernismo come un abbandono del progetto razionalista che molti conservatori considerano il prodotto culturale pi\u00f9 importante degli umani. Strauss cerc\u00f2 di ripristinare il razionalismo in una versione aristotelica pi\u00f9 scettica \"incastonata nella realt\u00e0 ordinaria che gli umani percepivano\". Altri hanno affermato che le persone che sono informate sul postmodernismo hanno difficolt\u00e0 a distinguere i manufatti postmodernisti senza senso da quelli nominalmente autentici.\nAccademici e storici per lo pi\u00f9 descrivono il postmodernismo come una corrente di pensiero caratterizzantesi per la contrapposizione con il modernismo. Il pensiero modernista riconosce un'importanza suprema a ideali come la razionalit\u00e0, l'oggettivit\u00e0, e il progresso, e ad altre idee di derivazione illuministica, idee caratterizzanti le correnti del positivismo e del realismo ottocentesco. Il postmodernismo si interroga sulla reale esistenza di tali ideali.\nIn estrema sintesi, l'argomentazione dei postmodernisti sottolinea come le condizioni economiche e tecnologiche della nostra epoca abbiano plasmato una societ\u00e0 decentralizzata e dominata dai media, nella quale le idee sono semplici simulacri e solo rappresentazioni autoreferenziali e copie tra di loro, mentre mancano fonti di comunicazione e di senso realmente autentiche, stabili o anche semplicemente oggettive. La globalizzazione, provocata dalle innovazioni nelle comunicazioni, nella produzione industriale e nei trasporti, \u00e8 spesso citata come una forza che ha portato alla moderna cultura decentralizzata, creando una societ\u00e0 globale, interconnessa e culturalmente pluralistica, priva di un reale centro dominante di potere politico, di comunicazione e di produzione intellettuale.\nGli aderenti al pensiero postmoderno spesso rintracciano la fonte dei propri ideali in particolari condizioni economiche e sociali, tra cui il cosiddetto \"capitalismo maturo\" e la crescita di importanza dei media, sostenendo che tali particolari condizioni abbiano segnato l'inizio di un nuovo periodo storico. In antitesi, numerosi autori sostengono invece che il postmodernismo sia al pi\u00f9 un periodo, una variazione, una semplice estensione del modernismo, e non un periodo o un'idea realmente nuovi.\nI teorici del postmodernismo ritengono che una societ\u00e0 cos\u00ec decentralizzata inevitabilmente generi percezioni e reazioni descritte come postmoderne, come ad esempio il rifiuto della unitariet\u00e0 della metanarrativa e dell'egemonia, unitariet\u00e0 vista come falsa e imposta; la rottura dei tradizionali steccati tra i generi, il superamento delle strutture e degli stili tradizionali; lo spodestamento di quelle categorie figlie del logocentrismo e il rifiuto delle altre forme di ordine artificialmente imposto.\nI teorici che accettano l'idea della postmodernit\u00e0 come di un distinto periodo ritengono che la societ\u00e0 abbia collettivamente rimosso gli ideali del modernismo, sostituendoli con ideali basati sulla reazione alle restrizioni e alle limitazioni di quelli, e per tale ragione sostengono la configurabilit\u00e0 dell'oggi come nuovo periodo storico. Sebbene i caratteri della cultura postmoderna siano talvolta difficili da individuare, i pi\u00f9 tra i teorici postmodernisti guardano ai concreti cambiamenti tecnologici ed economici ritenendoli fonti e sintomi del nuovo pensiero.\nI critici del postmodernismo affermano che esso non rappresenta una liberazione, ma piuttosto una resa della creativit\u00e0, e la sostituzione dell'organizzazione strutturale con il sincretismo e il bricolage. Descrivono i postmodernisti come oscurantisti, confusi, e asserenti in campo scientifico argomentazioni di cui si pu\u00f2 dimostrare la falsit\u00e0.\nTale dibattito si colora spesso di forti tinte politiche, atteso che si possono individuare i conservatori come i pi\u00f9 feroci critici del postmodernismo. Il dibattito rimane molto serrato, soprattutto sulla configurabilit\u00e0 del periodo attuale come di un nuovo periodo storico distinto da quello moderno. Taluni, peraltro, si sono spinti oltre, sostenendo che la stessa postmodernit\u00e0 sia gi\u00e0 finita, essendo definibile l'attuale periodo come postpostmoderno. Tra questi Alan Kirby, nel saggio \"The Death of Postmodernism, and Beyond\", afferma la radicale novit\u00e0 della cultura odierna, che egli definisce \"pseudo-modernismo\" il quale muter\u00e0 la condizione umana attuale caratterizzata dalla predominante tecnologia.\nL'estetica postmodernista.\nIl problema dei precursori.\nPerry Anderson, in \"The Origins of Postmodernity\" (1998, 2010), mostra che i termini \"postmodernit\u00e0\" e \"postmodernismo\" erano gi\u00e0 stati usati nel campo della poesia, in particolare dallo spagnolo Federico de On\u00eds (nel 1934, secondo Anderson, lo us\u00f2 per \"descrivere un riflusso conservatore all'interno del modernismo\") o il poeta Charles Olson (nel 1951), ma anche nella storia (Arnold Toynbee), nella sociologia (Charles Wright Mills nel 1959) e i critici (Irving Howe nel 1959)...\nIl postmodernismo \u00e8 una nuova era legata allo sviluppo del capitalismo postindustriale o un aspetto che \u00e8 sempre esistito? Possiamo infatti vedere che molte caratteristiche dell'estetica postmoderna si trovano nelle opere del passato, o il ritorno a un uso eccentrico di figure del classico e del barocco, una sorta di estetica di cattivo gusto che consente di recuperare senza lirismo di vecchi valori.\nIn letteratura, se gli inizi del postmodernismo compaiono in \"Le chiendent\" di Raymond Queneau (1933) o \"In At Swim-two-Birds\" di Flann O'Brien (1939), questi autori continuano una tradizione che risale al XVIII secolo con opere come \"Jacques il fatalista\", di Diderot o \"Il viaggio sentimentale\" di Sterne, mentre passava da Alfred Jarry (\"Gesti e opinioni del dottor Faustroll, patafisico\").\nNell'architettura troviamo retrospettivamente elementi del postmodernismo nell'architettura della secessione viennese, quella di Constantin Melnikov, quella dello sloveno Jo\u017ee Ple\u010dnik, principi gi\u00e0 esistenti in Robert Mallet-Stevens, o molto prima nel XVIII secolo nelle opere pi\u00f9 strane di Boull\u00e9e e Ledoux.\nRipresa di forme preesistenti: citazioni, pastiche, parodie.\nSe il modernismo \u00e8 caratterizzato dalla ricerca di originalit\u00e0 e dalla volont\u00e0 di creare forme nuove, inedite, inusuali, il postmodernismo ammette di riutilizzare delle forme preesistenti, comprese le pi\u00f9 familiari. Laddove Le Corbusier vuole rinnovare completamente non solo lo stile degli edifici, ma il design stesso dell'habitat, un architetto come Ricardo Bofill utilizza principi di composizione ed elementi decorativi presi a prestito dall'arte classica o antica (colonne, frontoni , eccetera.). L'innovazione moderna si basa sempre sul dimenticare o ignorare le tradizioni specifiche di ogni arte, che sono considerate un ostacolo alla creazione reale. Al contrario, ci\u00f2 che caratterizza l'artista postmoderno, e la sua originalit\u00e0, \u00e8 che ha acquisito una padronanza abbastanza perfetta della storia e delle tecniche pi\u00f9 accademiche della sua arte.\nI riferimenti all'arte del passato possono assumere forme molto diverse, dall'uso di dettagli stilistici alla rigorosa applicazione di vecchie regole formali, come composizione, simmetria, programmazione, ecc. Le modalit\u00e0 possono anche variare, dall'omaggio alla citazione ironica. Ma il pi\u00f9 caratteristico dell'atteggiamento postmoderno \u00e8 l '\"ironico omaggio\" che gioca sull'ambiguit\u00e0: cos\u00ec l\"'hommage \u00e0 Nijinski\" dello scultore Barry Flanagan presenta una lepre burlesca in una posa della ballerina.\nSincretismo estetico: collage, miscelazione e spaesamento.\nL'opera postmoderna viene spesso presentata come un collage di elementi eterogenei senza preoccupazione per l'armonia. Prendiamo ad esempio il romanzo At swim-two-birds dell'irlandese Flann O'Brien, che mette insieme testi di generi diversi come l'epopea occidentale e medievale, tra cui fiabe e vaudeville. .\nI processi di collage e diversificazione non sono di per s\u00e9 una specificit\u00e0 del postmoderno poich\u00e9 \u00e8 il surrealismo che li ha proposti. Anche i romanzi modernisti della trilogia americana di John Dos Passos o quelli della trilogia dei sonnambuli di Hermann Broch si presentano sotto forma di collage di testi di vari generi. Ma in questi due casi, l'obiettivo \u00e8 quello di sintetizzare questi elementi per comprendere una realt\u00e0 complessa: gli Stati Uniti durante la grande depressione per Dos Passos, la perdita di valori nell'Europa occidentale per Broch.\nAl contrario, l'artista postmoderno cerca il contrasto tra i diversi elementi e il conseguente effetto di distanziamento.\nCultura popolare e cultura d'\u00e9lite.\nSe il postmodernismo cancella il tempo e lo spazio per rendere immediatamente presente tutta la cultura, afferma anche di cancellare la gerarchia tra cultura d'\u00e9lite e cultura popolare. Possiamo citare ad esempio l'adozione e la diversificazione di generi popolari da parte degli scrittori: romanzo poliziesco in \"Cosmos\" di Witold Gombrowicz, romanzo di spionaggio nel \"Lac\" di Jean Echenoz, ecc.\nUn esempio particolarmente evidente di questa cancellazione \u00e8 la convergenza tra arte contemporanea e pubblicit\u00e0. Cos\u00ec l'americano Andy Warhol, leader della pop art, che faceva pubblicit\u00e0 prima di diventare un artista e il cui lavoro si basa sull'immaginazione popolare (marchi, star, clich\u00e9, ecc.). Al contrario, vediamo molte pubblicit\u00e0 che deviano le opere dalla storia della pittura.\nIn effetti, la seconda met\u00e0 del XX secolo \u00e8 stata caratterizzata dall'esplosione della cultura di massa, trasmessa da un'industria dei media sempre pi\u00f9 potente. Questa cultura mediatica colpisce tutte le classi sociali e diventa una delle basi dell'immaginazione collettiva.\nL\u2019ironia postmoderna.\nL'ironia \u00e8 considerata la caratteristica essenziale del postmoderno. Pi\u00f9 in generale, possiamo considerare che laddove il modernismo pone l'autore e la creazione al centro della sua estetica, il postmodernismo attribuisce questo ruolo all'interpretazione e al pubblico. \u00c8 per questo motivo che \u00e8 stato criticato per essersi conformato agli imperativi del marketing, il che sarebbe giusto se non ci fossero discrepanze ironiche che altrettanto facilmente dispiacciono o irritano.\nIl semplice fatto di dare un nuovo look a un testo o ad un'opera pittorica porta a renderlo un nuovo lavoro. L'artista della plastica Jeff Koons si \u00e8 reso famoso trasformando oggetti kitsch in opere d'arte. Questo sguardo ironico si pone naturalmente anche sul lavoro postmoderno stesso e porta all'auto-commento. Possiamo citare l'esempio di \"Fuoco Pallido\" di Vladimir Nabokov, costituito da una narrativa poetica e da un commento su questa narrazione, o \"L'opera postuma di Thomas Pilaster\" di Eric Chevillard, che lavora sullo stesso principio. Qui siamo vicini all'effetto di distanziamento teorizzato da Bertolt Brecht o Victor Chklovski.\nCi\u00f2 che \u00e8 comune agli artisti postmoderni \u00e8 la capacit\u00e0 di raccogliere e far rivivere i codici tradizionali pi\u00f9 seri, evitando di prendersi sul serio, senza tuttavia screditarli cadendo in forme di derisione.\nEpistemologia moderna e ontologia postmoderna.\nIl critico Brian McHale confronta la differenza tra modernismo e postmodernismo con quella che separa l'epistemologia (teoria della conoscenza) e l'ontologia (teoria dell'essere). Pertanto, il modernismo cerca di costruire un'immagine fedele del mondo reale, andando oltre i limiti della percezione umana. Il postmodernismo mette piuttosto in discussione lo status del mondo immaginario creato dall'opera d'arte e il suo rapporto con il mondo reale. L'esempio finale \u00e8 il nuovo vertiginoso \"Tl\u00f6n, Uqbar, Orbis Tertius\" pubblicato nella raccolta di Fiction di Jorge Luis Borges in cui il mondo reale viene gradualmente colonizzato dal mondo immaginario di Tl\u00f6n. \u00c8 chiaro che il postmodernismo intende quindi essere molto eclettico.\nTeorie e derivazioni.\nIl postmodernismo utilizzato variamente, fa riferimento o d\u00e0 origine allo strutturalismo, al post-strutturalismo, alla decostruzione e al post-postmodernismo.\nStrutturalismo e post-strutturalismo.\nLo strutturalismo era un movimento filosofico sviluppato dagli accademici francesi negli anni '50, in parte in risposta all'esistenzialismo francese e spesso interpretato in relazione al modernismo e all'alto modernismo. I pensatori che sono stati chiamati strutturalisti includono l'antropologo Claude L\u00e9vi-Strauss, il linguista Ferdinand de Saussure, il filosofo marxista Louis Althusser e il semiotico Algirdas Greimas. Anche i primi scritti dello psicoanalista Jacques Lacan e del teorico letterario Roland Barthes sono stati definiti strutturalisti. Coloro che hanno iniziato come strutturalisti ma sono diventati post-strutturalisti includono Michel Foucault, Roland Barthes, Jean Baudrillard e Gilles Deleuze. Altri post-strutturalisti includono Jacques Derrida, Pierre Bourdieu, Jean-Fran\u00e7ois Lyotard, Julia Kristeva, H\u00e9l\u00e8ne Cixous e Luce Irigaray. I teorici della cultura, i critici e gli intellettuali americani che hanno influenzato includono Judith Butler, John Fiske, Rosalind Krauss, Avital Ronell e Hayden White.\nCome gli strutturalisti, i post-strutturalisti partono dal presupposto che le identit\u00e0, i valori e le condizioni economiche delle persone si determinano a vicenda anzich\u00e9 avere propriet\u00e0 intrinseche che possono essere comprese isolatamente. Quindi gli strutturalisti francesi si consideravano sposare il relativismo e il costruzionismo. Ma tendevano comunque a esplorare come gli argomenti del loro studio potessero essere descritti, in modo riduttivo, come un insieme di relazioni, schemi o simboli matematici \"essenziali\". (Un esempio \u00e8 la formulazione algebrica della trasformazione mitologica di Claude L\u00e9vi-Strauss in \"Lo studio strutturale del mito\").\nLe idee postmoderne nella filosofia e nell'analisi della cultura e della societ\u00e0 hanno ampliato l'importanza della teoria critica. Sono stati il punto di partenza per le opere di letteratura, architettura e design, oltre ad essere visibili nel marketing/affari e nell'interpretazione di storia, diritto e cultura, a partire dalla fine del XX secolo. Questi sviluppi e rivalutazione dell'intero sistema di valori occidentale (amore, matrimonio, cultura popolare, passaggio dall'economia industriale a quella di servizio) avvenuti dagli anni '50 e '60, con un picco nella rivoluzione sociale del 1968, sono descritti con il termine \"postmodernit\u00e0\", in contrapposizione al Postmodernismo, un termine che si riferisce a un'opinione o movimento. Il post-strutturalismo \u00e8 caratterizzato da nuovi modi di pensare attraverso lo strutturalismo, contrariamente alla forma originale.\nDecostruzionismo.\nUna delle pi\u00f9 note preoccupazioni postmoderne \u00e8 il Decostruzionismo, una teoria filosofica, ma anche una critica letteraria e un'analisi testuale sviluppata da Jacques Derrida. I critici hanno insistito sul fatto che il lavoro di Derrida \u00e8 radicato in una dichiarazione trovata in \"Of Grammatology\": \"Il n'y a pas de hors-texte\" (non esiste un testo esterno). Tali critici interpretano erroneamente l'affermazione negando qualsiasi realt\u00e0 al di fuori dei libri. L'affermazione \u00e8 in realt\u00e0 parte di una critica delle metafore \"dentro\" e \"fuori\" quando si fa riferimento al testo, ed \u00e8 corollaria all'osservazione che non c'\u00e8 anche il \"dentro\" di un testo. Questa attenzione alla dipendenza non riconosciuta di un testo da metafore e figure incorporate nel suo discorso \u00e8 caratteristica dell'approccio di Derrida. Il metodo di Derrida a volte implica la dimostrazione che un determinato discorso filosofico dipende da opposizioni binarie o dall'esclusione di termini che il discorso stesso ha dichiarato irrilevanti o inapplicabili. La filosofia di Derrida ha ispirato un movimento postmoderno chiamato decostruttivismo tra gli architetti, caratterizzato da un design che rifiuta i \"centri\" strutturali e incoraggia il gioco decentralizzato tra i suoi elementi. Derrida interruppe il suo coinvolgimento con il movimento dopo la pubblicazione del suo progetto di collaborazione con l'architetto Peter Eisenman in \"Chora L Works: Jacques Derrida and Peter Eisenman\".\nPost-postmodernismo.\nLa connessione tra postmodernismo, postumanesimo e cyborgismo ha portato a una sfida al postmodernismo, per cui i termini \"postpostmodernismo\" e \"postpoststrutturalismo\" sono stati coniati per la prima volta nel 2003:\nPi\u00f9 recentemente il metamodernismo, il post-postmodernismo e la \"morte del postmodernismo\" sono stati ampiamente discussi: nel 2007 Andrew Hoberek ha notato nella sua introduzione a un numero speciale della rivista \"Twentieth Century Literature\" intitolato \"After Postmodernism\" che \"le dichiarazioni della fine del postmodernismo sono diventate un luogo comune critico \". Un piccolo gruppo di critici ha messo in campo una serie di teorie che mirano a descrivere la cultura o la societ\u00e0 nella presunta conseguenza del postmodernismo, in particolare Raoul Eshelman (performatismo), Gilles Lipovetsky (ipermodernit\u00e0), Fabio Vittorini (metamodernismo), Nicolas Bourriaud (altermodern) e Alan Kirby ( digimodernismo, precedentemente chiamato pseudo-modernismo). Nessuna di queste nuove teorie o etichette ha finora ottenuto un'accettazione molto diffusa. L'antropologa socioculturale Nina M\u00fcller-Schwarze offre al neostrutturalismo una possibile direzione. La mostra \"Postmodernism - Style and Subversion 1970\u20131990\" al Victoria and Albert Museum (Londra, 24 settembre 2011 - 15 gennaio 2012) \u00e8 stata presentata come la prima mostra che ha documentato il postmodernismo come movimento storico.\nFilosofia.\nNegli anni '70 un gruppo di poststrutturalisti in Francia, in particolare Jacques Derrida, Michel Foucault, Jean-Fran\u00e7ois Lyotard, Jean Baudrillard, rifacendosi a Nietzsche, Marx, Freud, Kierkegaard e Heidegger, sviluppando una critica radicale della filosofia moderna, divenne noto come teorico del movimento postmoderno che negli anni '80 si diffuse in America (Richard Rorty) e nel mondo.\nLa filosofia postmoderna iniziando come critica della filosofia continentale, \u00e8 stata dunque fortemente influenzata da fenomenologia, strutturalismo ed esistenzialismo e in parte ha risentito della tarda critica della filosofia analitica ad opera di Ludwig Wittgenstein. Il manifesto di tale corrente \u00e8 \"La condizione postmoderna\" del filosofo francese Jean-Fran\u00e7ois Lyotard, del 1979.\nJacques Derrida.\nJacques Derrida \u00e8 noto per aver sviluppato una forma di analisi semiotica chiamata decostruzione, che egli ha discusso in numerosi testi e sviluppata nel contesto della fenomenologia. Il filosofo francese \u00e8 una delle figure pi\u00f9 importanti associate al post-strutturalismo e alla filosofia postmoderna. e si deve a lui il riesame dei fondamenti della scrittura e le sue conseguenze sulla filosofia in generale; escludendo da questa il linguaggio della metafisica fu promotore di una tecnica analitica che, partendo dalla nozione di \"Destruktion\" di Heidegger, divenne nota come Decostruzione.\nMichel Foucault.\nMichel Foucault, filosofo francese, \u00e8 stato uno storico delle idee, un teorico sociale e critico letterario che inizialmente associato allo strutturalismo, ha creato un'opera che oggi \u00e8 considerata come appartenente al post-strutturalismo e alla filosofia postmoderna. Il suo lavoro fu fruttuoso anche nel mondo accademico di lingua inglese in un gran numero di discipline tanto che il \"Times Higher Education Guide\" lo descrisse nel 2009 come l'autore pi\u00f9 citato nel campo umanistico.\nMichel Foucault ha introdotto nuovi concetti come \"regime discorsivo\", o ha ripreso quelli degli antichi filosofi come \"episteme\" e \"genealogia\" al fine di spiegare la relazione tra significato, potere e comportamento sociale all'interno degli ordini sociali\nJean-Fran\u00e7ois Lyotard.\nJean-Fran\u00e7ois Lyotard (1924 \u2013 1998), in \"La condizione postmoderna\" (1979), dedicandosi in particolare al \"postmodernismo\", definisce l\u2019epoca attuale, anzi il sapere e la cultura di essa, come \u00ab\"postmoderni\"\u00bb anzitutto perch\u00e9 segnati da una crisi profonda: \u00ab\"la crisi delle grandi narrazioni\"\u00bb. Grandi narrazioni (\"r\u00e9cits\"), grandi racconti, sono stati per Lyotard i sistemi e le prospettive teoriche della modernit\u00e0: la volont\u00e0 illuminista di emancipazione dai dogmi religiosi, l\u2019idea hegeliana di una fine della storia nel trionfo della razionalit\u00e0, le ideologie egualitarie e totalizzanti (socialismo, comunismo), lo sviluppo dell\u2019economia e della ricchezza, l\u2019onnipotenza della scienza e della tecnica, l\u2019idea di una giustizia universale. \nOra, rispetto a questi grandi ideali (che Lyotard definisce \u00ab\"metanarrazioni\"\u00bb) capaci di dare un senso e una legittimit\u00e0 alla nostra esistenza, il \u00abpostmoderno\u00bb segna un momento di crisi irreversibile, di disincanto, di \u00ab\"incredulit\u00e0\"\u00bb. Di fronte alla complessit\u00e0 crescente della societ\u00e0 informatizzata che moltiplica le conoscenze in una miriade di argomenti specialistici, il sapere tradizionale \u2013 la sua capacit\u00e0 di legittimare pratiche discorsive, teoriche, ideologiche, politiche dando vita ai sistemi autosufficienti dell\u2019Ottocento \u2013 comincia a sgretolarsi.\nIl sapere contemporaneo sembra piuttosto segnare un\u2019esplosione di quei sistemi: ci\u00f2 che Lyotard definisce come \u00ab\"funzione narrativa\"\u00bb, cio\u00e8 l\u2019importanza anche emotiva o psicologica che potevano avere sul soggetto quelle universali sistemazioni di pensiero perde \u00ab\"i grandi eroi, i grandi pericoli, i grandi peripli ed i grandi fini\"\u00bb disperdendosi \u00ab\"in una nebulosa di elementi linguistici narrativi\"\u00bb diversi tra loro, talora incompatibili, comunque irriducibili ad un progetto unitario. E tuttavia quest\u2019et\u00e0 dell\u2019incredulit\u00e0 non produce solo conseguenze negative, non \u00e8 solo un\u2019et\u00e0 del \u00ab\"disincanto\"\u00bb o dell\u2019incertezza assoluta ma la nostra \u00e8 anche un\u2019et\u00e0 creativa, dinamica, attenta alle differenze ed alle eterogeneit\u00e0 dei soggetti.\nIn contrapposizione alle ideologie moderniste e alle utopie illuministe, il postmodernismo dunque ne dichiara la fine e avanza la necessit\u00e0 di una reinterpretazione della storia libera da ogni finalismo, rifacendosi in ambito creativo non tanto ad un nuovo stile quanto alla ripresa di forme estetiche del passato ritenendo degne di considerazione allo stesso modo le opere eminenti e quelle della cultura di massa. \nIn senso letterale il concetto di postmodernismo contiene il senso di una \"posteriorit\u00e0\" nei confronti del moderno, ma non tanto in senso cronologico quanto vuole \"indica[re] piuttosto un diverso modo di rapportarsi al moderno, che non \u00e8 n\u00e9 di opposizione (\"antimoderno\") n\u00e9 di superamento (\"ultramoderno\")\". Il concetto viene applicato a diversi settori culturali: nella teoria critica, in filosofia, design, architettura, arte, musica, letteratura, religione, psicologia, sociologia, cinema ed anche videogiochi.\nRichard Rorty.\nRichard Rorty sostiene che la filosofia analitica contemporanea imita erroneamente i metodi scientifici e denuncia le tradizionali prospettive epistemologiche del rappresentazionalismo e della teoria della corrispondenza che si basano sull'indipendenza dei conoscitori e degli osservatori dai fenomeni e sulla passivit\u00e0 dei fenomeni naturali in relazione alla coscienza.\nJean Baudrillard.\nJean Baudrillard, in \"Simulacri e simulazione\", ha introdotto il concetto secondo cui la realt\u00e0 o il principio di \"Reale\" \u00e8 cortocircuitato dall'intercambiabilit\u00e0 dei segni in un'era i cui atti comunicativi e semantici sono dominati dai media elettronici e dalle tecnologie digitali. Baudrillard propone l'idea che, in tale stato, in cui i soggetti sono distaccati dai risultati di eventi (politici, letterari, artistici, personali o di altro tipo), questi accadimenti non esercitano pi\u00f9 una particolare influenza sull'argomento n\u00e9 hanno un contesto identificabile; hanno quindi l'effetto di produrre indifferenza diffusa, distacco e passivit\u00e0 nelle popolazioni industrializzate. Sosteneva che un flusso costante di apparenze e riferimenti senza conseguenze dirette per gli spettatori o i lettori potrebbe alla fine rendere indiscernibile la divisione tra apparenza e oggetto, risultando, ironicamente, nella \"scomparsa\" dell'umanit\u00e0 in ci\u00f2 che \u00e8, in effetti, un virtuale o uno stato olografico, composto solo di apparenze. Per Baudrillard, \"la simulazione non \u00e8 pi\u00f9 quella di un territorio, un essere referenziale o una sostanza. \u00c8 la generazione di modelli di un reale senza origine o una realt\u00e0: un iperreale\".\nFredric Jameson.\nFredric Jameson inizi\u00f2 uno dei primi trattamenti teorici espansivi del postmodernismo come periodo storico, come una tendenza intellettuale e un fenomeno sociale successivamente ampliato come Postmodernismo, o \"The Cultural Logic of Late Capitalism\" (1991) in una serie di conferenze al Whitney Museum, .\nDouglas Kellner.\nIn \"Analysis of the Journey\", una rivista nata dal postmodernismo, Douglas Kellner insiste sul fatto che le \u00abipotesi e le procedure della teoria moderna\u00bb devono essere dimenticate. Kellner si riferisce agli studi scientifici e tecnologici come una parte importante della sua analisi evidenziando che la teoria altrimenti sarebbe incompleta. \nL'evento degli attacchi dell'11 settembre agli Stati Uniti d'America \u00e8 il catalizzatore del suo pensiero che intende l'attentato al World Trade Center come una pianificata distruzione di \"simboli della globalizzazione\". Egli si domanda quindi se gli attacchi possano essere compresi solo come una forma limitata di teoria postmoderna. e conclude che il postmodernismo stesso stabilir\u00e0 quali esperienze spiegheranno la realt\u00e0 come oggi la conosciamo.\nZygmunt Bauman.\nIl sociologo Zygmunt Bauman ha dato un grande contributo interpretativo in merito ai comportamenti sociali nell'era della postmodernit\u00e0. Il suo pensiero liquido spiega efficacemente la perdita di punti saldi della societ\u00e0 nel suo insieme.\nJ\u00fcrgen Habermas.\nPer J\u00fcrgen Habermas, la postmodernit\u00e0 \u00e8 in realt\u00e0 presentata come anti-modernit\u00e0. Definisce i postmodernisti come \"giovani conservatori\" e afferma che essi recuperano l'esperienza di base della modernit\u00e0 estetica; rivendicano come proprie le confessioni di qualcosa che \u00e8 soggettivo, liberato dagli obblighi del lavoro e dell'utilit\u00e0 e con questa esperienza escono dal mondo moderno. Questo autore ha difeso la diversit\u00e0 delle diverse culture sotto il primato dei diritti umani come base normativa di \"una vita libera dal dominio\". Ci\u00f2 comporta la realizzazione di una seconda illuminazione della modernit\u00e0, che corregge i suoi fallimenti, preservando al contempo i cittadini e le conquiste democratiche.\nGiannina Braschi.\nGiannina Braschi vive a New York, questa poetessa postmoderna \u00e8 nota per la sua fantasia urbana e le sue ristrutturazioni linguistiche e strutturali che abbattono le barriere tra finzione, poesia e drammaticit\u00e0. Il suo lavoro, scritto in tre lingue - spagnolo, spanglish e inglese - esprime il processo culturale di cos\u00ec tanti ispanici che sono emigrati negli Stati Uniti - ed esplora le opzioni politiche di Puerto Rico - nazione, colonia e stato. \u00c8 autrice del celebre romanzo bilingue \"Yo-Yo Boing!\" e il classico postmoderno \"L'Impero dei sogni\". Nel suo nuovo libro, scritto in inglese \"Stati Uniti di banana\", Braschi drammatizza la caduta dell'impero americano, dichiarando l'indipendenza di Puerto Rico e concedendo passaporti statunitensi a tutti i cittadini latinoamericani.\nAndreas Huyssen.\nPer Andreas Huyssen, esiste una relazione tra modernismo estetico e poststrutturalismo (che \u00e8 una variante del modernismo fiducioso nel suo rifiuto della rappresentazione e della realt\u00e0 nella sua negazione di soggetto, storia, ecc.). Questo autore sostiene che la cultura postmoderna dovrebbe essere colta nelle loro conquiste e perdite, nelle loro promesse e perversioni cercando di difendere le opere (\"Hidden Dialect, Guide to postmodernity...\") per cui se le avanguardie cercavano di cambiare il mondo, lo stesso valeva per la tecnologia, l'industria culturale, ecc. L'emergere della cultura postmoderna \u00e8 dovuta alle nuove tecnologie che si basano sul linguaggio: i media e la cultura dell'immagine. Secondo Lyotard infatti, le tecnologie di comunicazione hanno prodotto una societ\u00e0 dell'informazione.\nGianni Vattimo.\nPer Vattimo siamo entrati nel postmodernismo, una sorta di \"babele informativa\", in cui la comunicazione e i media acquisiscono un carattere centrale. La postmodernit\u00e0 segna il superamento della modernit\u00e0 guidata dalle concezioni univoche di modelli chiusi, di grandi verit\u00e0, di fondamenti coerenti, della storia come traccia unitaria di eventi. La postmodernit\u00e0 apre la strada, secondo Vattimo, alla tolleranza, alla diversit\u00e0. \u00c8 la transizione dal pensiero forte e metafisico, da visioni filosofiche del mondo ben definite, da vere credenze, a pensieri deboli, a un modo di debole nichilismo, a un passaggio spensierato e, quindi, lontano dall'acronimo esistenziale. Per Vattimo, le idee di postmodernismo e pensiero debole sono strettamente legate allo sviluppo dello scenario multimediale, con l'assunzione di una posizione mediatica nel nuovo schema di valori e relazioni. Sulla base del lavoro di quell'autore, sono state eseguite pi\u00f9 opere nella teoria dei media in postmodernit\u00e0.\nJes\u00fas Ballesteros.\nPer Jes\u00fas Ballesteros il modello tecnocratico, basato sull'aumento della produzione al minor costo economico, sembra prevalere sempre di pi\u00f9 nel mondo, che \u00e8 accompagnato da disuguaglianze sociali. Contrariamente a questa societ\u00e0, in cui domina ci\u00f2 che l'autore chiama \"postmodernismo come decadenza\", propone di radicalizzare le esigenze della ragione e della democrazia, approfondendo le sue radici. Questo \u00e8 ci\u00f2 che afferma \"la postmodernit\u00e0 come resistenza\", la risposta che d\u00e0 l'autore alle perplessit\u00e0 del nostro tempo.\nRosa Mar\u00eda Rodr\u00edguez Magda.\nPer Rosa Mar\u00eda Rodr\u00edguez Magda, se il postmodernismo avesse postulato la fine delle Grandi Storie, ora saremmo entrati in una nuova fase chiamata \"Transmodernit\u00e0\", caratterizzata dall'apparizione di una nuova Grande Storia: la globalizzazione. Questo paradigma deve recuperare le sfide della modernit\u00e0, assumendo critiche postmoderne. La sua teoria \u00e8 in linea con i contributi di Baudrillard, Bauman e Zizek.\nManifestazioni.\nArchitettura.\nL'idea del postmodernismo in architettura \u00e8 nata come risposta alla percezione di cecit\u00e0 e al fallito utopismo del movimento moderno. L'architettura moderna, come stabilita e sviluppata da Walter Gropius e Le Corbusier, era focalizzata su:\nI critici del modernismo:\nGli studi intellettuali riguardanti il postmoderno e l'architettura sono strettamente legati agli scritti del critico-architetto Charles Jencks, a partire dalle lezioni dei primi anni '70 e dal suo saggio \"L'ascesa dell'architettura moderna post\" del 1975. La sua opera migliore, tuttavia, \u00e8 il libro \"The Language of Post-Modern Architecture\", pubblicato per la prima volta nel 1977 uscendo per sette edizioni. Jencks sottolinea che il postmodernismo (come il modernismo) varia per ogni campo dell'arte e che per l'architettura non \u00e8 solo una reazione al modernismo, ma ci\u00f2 che definisce una doppia codifica: \"Doppia codifica: la combinazione di tecniche moderne con qualcos'altro (di solito un edificio tradizionale) per consentire all'architettura di comunicare con il pubblico a una minoranza interessata, di solito altri architetti.\"Nel loro libro\" Revisiting Postmodernism \", Terry Farrell e Adam Furman sostengono che il postmodernismo ha portato un aspetto pi\u00f9 gioioso e sensuale come esperienza nella cultura, in particolare nell'architettura.\nPianificazione urbanistica.\nIl modernismo ha cercato di progettare e pianificare delle citt\u00e0 che seguissero la logica del nuovo modello di produzione industriale in serie; passando a soluzioni su larga scala, standardizzazione estetica e soluzioni di progettazione prefabbricate. Il modernismo ha eroso la vita urbana a causa della sua incapacit\u00e0 di riconoscere le differenze e mirare a paesaggi omogenei (Simonsen 1990, 57). Il libro di Jane Jacobs del 1961 \"The Death and Life of Great American Cities\" fu una critica sostenuta della pianificazione urbana come si era sviluppata all'interno del Modernismo e segn\u00f2 una transizione dalla modernit\u00e0 alla postmodernit\u00e0 nel pensare alla pianificazione urbana (Irving 1993, 479).\nSi dice che la transizione dal Modernismo al Postmodernismo sia avvenuta alle 15:32 del 15 luglio 1972, quando Pruitt \u2013 Igoe; uno sviluppo abitativo per persone a basso reddito a St. Louis progettato dall'architetto Minoru Yamasaki, che era stata una versione premiata della \"macchina per la vita moderna\" di Le Corbusier, era ritenuto inabitabile ed era stato demolito (Irving 1993, 480). Da allora, il postmodernismo ha coinvolto delle teorie che abbracciano e mirano a creare diversit\u00e0. Esaltand\u00f2 l'incertezza, la flessibilit\u00e0 e il cambiamento (Hatuka &amp; D'Hooghe 2007) e rifiutando l'utopismo mentre si abbraccia un modo utopico di pensare e agire. La postmodernit\u00e0 della \"resistenza\" cerca di decostruire il modernismo ed \u00e8 una critica delle origini senza necessariamente ritornare ad esse (Irving 1993, 60). Come risultato del postmodernismo, i pianificatori sono molto meno inclini a rivendicare fermamente l'esistenza di un unico \"modo giusto\" di impegnarsi nella pianificazione urbana e sono pi\u00f9 aperti a diversi stili e idee su \"come pianificare\" (Irving 474).\nLo studio dell'urbanistica postmoderna stessa, ovvero il modo postmoderno di creare e perpetuare la forma urbana, e l'approccio postmoderno alla comprensione della citt\u00e0 fu aperto negli anni '80 da quella che si potrebbe chiamare la \"Los Angeles School of Geography\" incentrata sull'UCLA Dipartimento di Pianificazione negli anni '80, dove la contemporanea Los Angeles era considerata la citt\u00e0 postmoderna per eccellenza, in contrapposizione a quelle che erano state le idee dominanti della Scuola di Chicago formata negli anni '20 all'Universit\u00e0 di Chicago, con il suo quadro di \"ecologia urbana\" e la sua enfasi su aree funzionali di utilizzo all'interno di una citt\u00e0 e \"circoli concentrici\" per comprendere l'ordinamento di diversi gruppi di popolazione. Edward Soja della Los Angeles School ha unito le prospettive marxiste e postmoderne e si \u00e8 concentrato sui cambiamenti economici e sociali (globalizzazione, specializzazione, industrializzazione / deindustrializzazione, neoliberalismo, migrazione di massa) che hanno portato alla creazione di grandi citt\u00e0-regioni con il loro substrato di gruppi di popolazione e usi economici.\nArte.\nL'arte postmoderna \u00e8 un corpo di movimenti artistici che hanno cercato di contraddire alcuni aspetti del modernismo o alcuni aspetti che sono emersi o si sono sviluppati in seguito. La produzione culturale che si manifesta come intermedia, arte dell'installazione, arte concettuale, esposizione decostruzionista e multimedia, in particolare con video, \u00e8 descritta come postmoderna.\nGrafica.\nLa prima menzione del postmodernismo come elemento di design grafico apparve sulla rivista britannica \"Design\". Una caratteristica del design grafico postmoderno \u00e8 che \"retr\u00f2, techno, punk, grunge, beach, parodia e pastiche erano tutte tendenze vistose. Ognuna aveva i suoi siti e luoghi, detrattori e sostenitori\".\nLetteratura.\nIl racconto di Jorge Luis Borges (1939), \"Pierre Menard, autore del Chisciotte\", \u00e8 spesso considerato come la previsione del postmodernismo ed \u00e8 un esempio di parodia finale. Samuel Beckett \u00e8 anche considerato un importante precursore. I romanzieri che sono comunemente collegati alla letteratura postmoderna includono Vladimir Nabokov, William Gaddis, Umberto Eco, Pier Vittorio Tondelli, John Hawkes, William S. Burroughs, Giannina Braschi, Kurt Vonnegut, John Barth, Jean Rhys, Donald Barthelme, EL Doctorow, Richard Kalich, Jerzy Kosi\u0144ski, Don DeLillo, Thomas Pynchon (l'opera di Pynchon \u00e8 stata anche descritta come \"high modern\"), Ishmael Reed, Kathy Acker, Ana Lydia Vega, J\u00e1chym Topol e Paul Auster.\nNel 1971, lo studioso arabo-americano Ihab Hassan pubblic\u00f2 \"The Dismemberment of Orpheus: Toward a Postmodern Literature\", una prima opera di critica letteraria da una prospettiva postmoderna in cui l'autore traccia lo sviluppo di quella che chiama \"letteratura del silenzio\" attraverso il Marchese de Sade, Franz Kafka, Ernest Hemingway, Samuel Beckett e molti altri, compresi sviluppi come il Teatro dell'Assurdo e il nouveau roman.\nIn \"Postmodernist Fiction\" (1987), Brian McHale descrive in dettaglio il passaggio dal modernismo al postmodernismo, sostenendo che il primo \u00e8 caratterizzato da un dominio epistemologico e che le opere postmoderne si sono sviluppate dal modernismo e si occupano principalmente di questioni di ontologia. Il secondo libro di McHale, \"Constructing Postmodernism\" (1992), fornisce letture di narrativa postmoderna e alcuni scrittori contemporanei che vanno sotto l'etichetta di cyberpunk. \"What Was Postmodernism?\" Di McHale (2007) segue l'esempio di Raymond Federman nell'usare il tempo passato quando si parla di postmodernismo.\nMusica.\nJonathan Kramer ha scritto che le composizioni musicali d'avanguardia (che alcuni considererebbero moderniste piuttosto che postmoderne) \"sfidano pi\u00f9 che sedurre l'ascoltatore e si estendono con mezzi potenzialmente inquietanti l'idea stessa di cosa sia la musica\". L'impulso postmoderno nella musica classica nacque negli anni '60 con l'avvento del minimalismo musicale. Compositori come Terry Riley, Henryk G\u00f3recki, Bradley Joseph, John Adams, Steve Reich, Philip Glass, Michael Nyman e Lou Harrison hanno reagito al percepito elitarismo e al suono dissonante del modernismo accademico atonale producendo musica con trame semplici e armonie relativamente consonanti, mentre altri, in particolare John Cage, hanno sfidato le narrazioni prevalenti di bellezza e obiettivit\u00e0 comuni al modernismo.\nL'autore del postmodernismo, Dominic Strinati, ha osservato che \u00e8 anche importante \"includere in questa categoria le cosiddette innovazioni musicali \"art rock\" e il mix di stili associati a gruppi come Talking Heads e artisti come Laurie Anderson, insieme alla \"reinvenzione della discoteca\" autocosciente dei Pet Shop Boys \".\nCritiche.\nLe critiche al postmodernismo sono intellettualmente diverse, inclusa la tesi secondo cui il postmodernismo non ha senso e promuove l'oscurantismo.\nIn parte in riferimento al postmodernismo, il filosofo inglese conservatore Roger Scruton scrisse: \"Uno scrittore che afferma che non ci sono verit\u00e0, o che tutta la verit\u00e0 \u00e8 'semplicemente relativa', ti sta chiedendo di non credergli.\" Allo stesso modo, Dick Hebdige ha criticato la vaghezza del termine, elencando un lungo elenco di concetti altrimenti non correlati che la gente ha designato come \"postmodernismo\", da \"l'arredamento di una stanza\" o \"un video 'scratch'\", alla paura dell'armageddon nucleare e dell\u2019\"implosione del significato\", e affermava che tutto ci\u00f2 che poteva significare tutte quelle cose erano \"una \"buzzword\"\".\nIl linguista e filosofo Noam Chomsky ha affermato che il postmoderno non ha senso perch\u00e9 non aggiunge nulla alla conoscenza analitica o empirica. Si chiede perch\u00e9 gli intellettuali postmodernisti non rispondano come le persone in altri campi quando gli viene chiesto: \"quali sono i principi delle loro teorie, su quali prove si basano, cosa spiegano che non era gi\u00e0 ovvio, ecc.? ... Se [queste richieste] non possono essere soddisfatte, suggerirei il ricorso al consiglio di Hume in circostanze simili: \"alle fiamme\".\nIl filosofo cristiano William Lane Craig ha dichiarato: \"L'idea che viviamo in una cultura postmoderna \u00e8 un mito. In effetti, una cultura postmoderna \u00e8 un'impossibilit\u00e0; sarebbe assolutamente invivibile. Le persone non sono relativiste quando si tratta di scienza, ingegneria e tecnologia; piuttosto, sono relativisti e pluralisti in materia di religione ed etica. Ma, naturalmente, questo non \u00e8 postmodernismo; \u00e8 modernismo!\"\nL'accademica e esteta americana Camille Paglia ha dichiarato: \"Il risultato finale di quattro decenni di postmodernismo che permea il mondo dell'arte \u00e8 che ci sono pochissimi lavori interessanti o importanti in questo momento nelle belle arti. L'ironia \u00e8 stata una posizione audace e creativa quando Duchamp ha creato ma ora \u00e8 una strategia completamente banale, esausta e noiosa. Ai giovani artisti \u00e8 stato insegnato a essere \"cool\" e \"alla moda\" e quindi dolorosamente autocoscienti. Non sono incoraggiati a essere entusiasti, emotivi e visionari. Sono stati tagliati fuori dalla tradizione artistica dallo scetticismo paralizzato sulla storia secondo il quale sono stati insegnati da postmodernisti ignoranti e solipsistici, in breve, il mondo dell'arte non potr\u00e0 mai rivivere fino a quando il postmodernismo non svanir\u00e0. Il postmodernismo \u00e8 una piaga per la mente e il cuore.\"\nIl filosofo tedesco Albrecht Wellmer ha affermato che \"il massimo del postmodernismo potrebbe essere visto come una forma di autocritica - scettica, ironica, ma inesorabile - di modernismo; un modernismo al di l\u00e0 dell'utopismo, dello scientismo e del fondazionalismo; in breve un modernismo postmetafisico\".\nUna critica formale e accademica al postmoderno pu\u00f2 essere trovata in \"Beyond the Hoax\" dal professore di fisica Alan Sokal e in \"Fashionable Nonsense\" del fisico belga Sokal e Jean Bricmont, entrambi i libri parlano del cosiddetto affare Sokal. Nel 1996, Sokal scrisse un articolo deliberatamente privo di senso in uno stile simile agli articoli postmodernisti, fu accettato per la pubblicazione dalla rivista postmoderna di studi culturali \"Social Text\". Lo stesso giorno dell'uscita pubblic\u00f2 un altro articolo in un'altra rivista che spiegava la bufala dell'articolo su \"Social Text\". Il filosofo Thomas Nagel ha sostenuto Sokal e Bricmont, descrivendo il loro libro \"Fashionable Nonsense\" come costituito in gran parte da \"ampie citazioni di incomprensibilit\u00e0 scientifica di intellettuali francesi di marca, insieme a spiegazioni stranamente pazienti del perch\u00e9 \u00e8 incomprensibile\" e concordando sul fatto che \"sembra esserci qualcosa nella scena parigina che \u00e8 particolarmente ospitale per la verbosit\u00e0 spericolata.\"\nUn esempio pi\u00f9 recente della difficolt\u00e0 di distinguere i manufatti insensati dai veri studi postmoderni \u00e8 l'affare Grievance Studies.\nLo psicoterapeuta e filosofo francese F\u00e9lix Guattari, spesso considerato un \"postmoderno\", ha respinto le sue ipotesi teoriche sostenendo che le visioni strutturalista e postmoderna del mondo non erano abbastanza flessibili da cercare allo stesso tempo spiegazioni in ambiti psicologici, sociali e ambientali.\nIl marxista britannico di origine zimbawese Alex Callinicos afferma che il postmodernismo \"riflette la generazione rivoluzionaria delusa del '68 e l'incorporazione di molti dei suoi membri nella 'nuova classe media' professionale e gestionale. \u00c8 meglio leggerlo come un sintomo di frustrazione politica e di mobilit\u00e0 sociale piuttosto che un significativo fenomeno intellettuale o culturale a s\u00e9 stante.\"\nChristopher Hitchens nel suo libro, \"Why Orwell Matters\", scrive, sostenendo l'espressione semplice, chiara e diretta delle idee, \"la tirannia dei postmodernisti logora le persone per noia e per prosa semi-letterata\".\nIl filosofo analitico Daniel Dennett ha dichiarato: \"Il postmoderno, la scuola del pensiero che ha proclamato che 'non ci sono verit\u00e0, solo interpretazioni', \u00e8 ampiamente scesa nell'assurdo, ma ha lasciato dietro di s\u00e9 una generazione di accademici nelle discipline umanistiche resi disabili dalla loro sfiducia dell'idea stessa della verit\u00e0 e della loro mancanza di rispetto per l'evidenza, accontentandosi di 'conversazioni' in cui nessuno ha torto e nulla pu\u00f2 essere confermato, affermato solo con qualunque stile si possa cogliere\".\nLo storico americano Richard Wolin fa risalire le origini del postmodernismo alle radici intellettuali del fascismo, scrivendo che \"il postmodernismo \u00e8 stato alimentato dalle dottrine di Friedrich Nietzsche, Martin Heidegger, Maurice Blanchot e Paul de Man \u2014 che hanno prefigurato o ceduto al proverbiale fascino intellettuale per il fascismo. \"\nDaniel A. Farber e Suzanna Sherry hanno criticato il postmodernismo per aver ridotto la complessit\u00e0 del mondo moderno a un'espressione di potere e per aver minato verit\u00e0 e ragione:\nRichard Caputo, William Epstein, David Stoesz e Bruce Thyer considerano il postmodernismo un \"vicolo cieco nell'epistemologia del lavoro sociale\". Essi scrivono:\nH. Sidky ha sottolineato ci\u00f2 che vede come diversi \"difetti intrinseci\" di una prospettiva post-moderna di antiscienza, inclusa la confusione dell'autorit\u00e0 della scienza (prove) con lo scienziato che trasmette la conoscenza; la sua affermazione contraddittoria che tutte le verit\u00e0 sono relative; e la sua ambiguit\u00e0 strategica. Vede gli approcci anti-scientifici e pseudo-scientifici del XXI secolo alla conoscenza, in particolare negli Stati Uniti, radicati in un \"assalto accademico decennale alla scienza postmoderna\":"}
{"id": "103412", "revid": "671029", "url": "https://it.wikipedia.org/wiki?curid=103412", "title": "Ordelaffi", "text": "Gli Ordelaffi erano la famiglia che tenne, con interruzioni, la signoria della citt\u00e0 di Forl\u00ec tra la fine del secolo XIII e gli inizi del secolo XVI.\nStoria.\nOrigini.\nLa famiglia \u00e8 di probabile origine germanica o veneta. Nelle cronache cittadine un Ordelaffi viene citato per la prima volta alla met\u00e0 del XII secolo, essendosi trasferito in citt\u00e0, nella contrada Santa Croce, dai propri possedimenti nel contado.\nSi ha traccia di un Lor (o Alor, o Aloro) de Laffia, o dell'Affia, (da cui discender\u00e0 la famiglia degli Ordelaffi, signori di Forl\u00ec per circa due secoli) capitano di origine germanica, arruolato da Berengario nell'889 per riconquistare a favore dell'impero alcune citt\u00e0. Si sa con certezza che in questo stesso anno, l'889, Lor de Laffia \u00e8 governatore delle armi in una Forl\u00ec che, secondo le fonti, comincer\u00e0 a reggersi (fatto fondamentale nella storia della citt\u00e0) a libero comune. \nNel 910 Lor de Laffia tent\u00f2 di impadronirsi del potere a Forl\u00ec, ma, cacciato dal popolo, fu costretto a riparare prima a Ravenna e poi a Venezia. Secondo una leggenda, un ramo della famiglia discendente da Lor de Laffia avrebbe mutato il proprio nome, invertendone le lettere: da \"Ordelaf\" in \"Faledro\" o \"Faliero\", famiglia che diede alcuni dogi; proprio uno di questi portava il nome di Ordelaffo Falier.\nSignori di Forl\u00ec.\nLa famiglia Ordelaffi, comunque, prese il potere nella citt\u00e0 di Forl\u00ec, roccaforte ghibellina, alla fine del XIII secolo. La signoria, estesa a Castrocaro, a Forlimpopoli e a Cesena, rest\u00f2 nelle loro mani fino al 1359 e di nuovo tra il 1376 e il 1480, con un effimero ritorno nel 1503-1504.\nNella Divina Commedia.\nCome Signori di Forl\u00ec sono citati nella Divina Commedia di Dante (Inf. XXVII, 45: \"La terra che f\u00e9 gi\u00e0 la lunga prova / e di Franceschi sanguinoso mucchio, / sotto le branche verdi si ritrova\").\nNella citazione le \"branche verdi\" sono gli artigli del leone rampante dello stemma familiare degli Ordelaffi.\nRamo Ordelaffi di Venezia.\nAltri discendenti di Lor de Laffia si trasferirono nella Repubblica di Venezia e cambiarono il loro cognome in Faliero o Faledro, la forma invertita di \"Ordelaf\". A Venezia divenne potente anche il ramo Falier, che ebbe due dogi all'inizio del XII secolo: Vitale Falier (1084\u20131095) e Ordelafo Falier (1102-1117).\nNel 1211 i Faliero furono i primi coloni veneziani nel Ducato di Candia (oggi Creta), iniziando un proficuo commercio con gli altri stati mediterranei.\nIl declino di questa famiglia inizi\u00f2 nel 1355, quando il doge Marino Faliero tent\u00f2 di organizzare un colpo di stato a Venezia e stabilire una monarchia, ma fall\u00ec e fu decapitato. Sebbene vi fossero altri Faliero di rilievo, non raggiunsero mai pi\u00f9 la carica di doge e alla fine del XIV secolo la famiglia scomparve."}
{"id": "103416", "revid": "2093951", "url": "https://it.wikipedia.org/wiki?curid=103416", "title": "Letteratura postmoderna", "text": "La tendenza letteraria che nasce come una serie di stili e idee dopo la seconda guerra mondiale in reazione alle teorizzazioni del modernismo viene chiamata letteratura postmoderna ed estende molte delle tecniche e assunzioni fondamentali della stessa letteratura modernista. La letteratura postmoderna \u00e8 caratterizzata dalla dipendenza da tecniche narrative come la frammentazione, il paradosso e il \"narratore inaffidabile\" (\"unreliable narrator\"). \u00c8 spesso, ma non esclusivamente, definita come uno stile o una moda emersa nel secondo dopoguerra. Queste opere sono viste come una risposta al seguito dogmatico del pensiero illuminista e agli approcci letterari modernisti.\nPanoramica.\nLa letteratura postmoderna, come il postmodernismo nel suo insieme, tende a resistere a una definizione o classificazione come \"movimento\". Infatti, la convergenza della letteratura postmoderna con varie modalit\u00e0 di teoria critica, in particolare gli approcci \"reader-response\" e decostruzionista, e le sovversioni dell'implicito contratto tra autore, testo e lettore (caratteristiche delle opere postmoderne), hanno portato alcuni romanzi premoderni, come il \"Don Chisciotte\" di Cervantes e il \"Tristram Shandy\" di Laurence Sterne, a essere considerati da alcuni come primi esempi di letteratura postmoderna. Si pu\u00f2 affermare che sia la letteratura modernista sia quella postmodernista rappresentano una rottura rispetto al realismo del XIX secolo, in cui una storia veniva raccontata da un punto di vista oggettivo o onnisciente. Eppure \u00e8 stato rilevato che alcuni scrittori postmoderni (per ad esempio Steven Millhauser o talvolta John Barth) riprendono idee, stili, tecniche della letteratura ottocentesca.\nMentre c'\u00e8 un minimo consenso sulle precise caratteristiche, scopi, e importanza della letteratura postmoderna (come spesso capita con i movimenti artistici), essa \u00e8 comunemente definita in relazione a un precursore. In particolare, gli scrittori postmoderni sono visti come ribelli nei confronti dei precetti del modernismo, e spesso operano come dei \"bricoleurs\" letterari, parodiando forme e stili legati a scrittori e artisti modernisti (e altri). Le opere postmoderne inoltre tendono a celebrare il caso sull'astuzia, oltre a impiegare la metanarrazione per indebolire l'autorit\u00e0 o autenticit\u00e0 del testo. Un'altra caratteristica della letteratura postmoderna \u00e8 l'interrogarsi sulle distinzioni tra cultura bassa e cultura alta, per mezzo del pastiche, la combinazione di soggetti e generi precedentemente non ritenuti adatti per la letteratura. Certamente il citazionismo, l'imitazione e il pastiche sono tratti caratteristici della letteratura postmoderna pi\u00f9 che di quella modernista, quindi \u00e8 facile ritrovare negli scrittori postmoderni deliberate imitazioni dello stile di scrittori nel passato. Ne \u00e8 un ottimo esempio il romanzo di Thomas Pynchon \"Mason &amp; Dixon\", che imita il tono e addirittura l'ortografia degli scrittori del Settecento inglese (come Henry Fielding e Jonathan Swift).\nNello sviluppo dei personaggi, sia la letteratura moderna che quella postmoderna esplorano il soggettivismo metafisico, passando dalla realt\u00e0 esterna per esaminare gli stati interni della coscienza, in molti casi appoggiandosi ad esempi della letteratura moderna come il flusso di coscienza di Virginia Woolf e James Joyce. Ma alcuni narratori postmoderni rifuggono dai personaggi a tutto tondo, privilegiando personaggi monodimensionali, spesso ripresi in modo pi\u00f9 o meno esplicito da altre opere letterarie (come il Marco Polo di Italo Calvino ne \"Le citt\u00e0 invisibili\").\nInoltre sia la letteratura moderna che quella postmoderna esplorano la frammentariet\u00e0 nella narrativa e nella costruzione del personaggio, che riflette i lavori del drammaturgo svedese August Strindberg e dell'italiano Luigi Pirandello. I personaggi della letteratura postmoderna spesso non ambiscono ad essere ritratti approfonditi di psicologie analizzate in estremo dettaglio: spesso sono personaggi piatti, o allegorici, che non pretendono di avere una profondit\u00e0 psicologica. In questo possono ricordare certe figure che s'incontrano nelle opere di Franz Kafka, scrittore ceco assimilabile al modernismo, ma che ha influito potentemente sulla letteratura postmoderna. Esempi di questa tendenza si possono trovare nei racconti di Donald Barthelme o nei romanzi di John Barth.\nRiguardo alle modalit\u00e0 di rappresentazione, mentre la letteratura modernista cercava nuovi modi di raccontare una realt\u00e0 che comunque era ritenuta conoscibile (anche se i modi di rappresentazione sperimentali di autori come Joyce o Ford Madox Ford o Virginia Woolf possono spiazzare il lettore abituato alla narrativa tradizionale), la letteratura postmoderna si pone il problema di raccontare una \"realt\u00e0\" che non \u00e8 pi\u00f9 data, oggettiva, solida come quella postulata dal positivismo del XIX secolo. Questo pu\u00f2 portare l'accento su una serie di fenomeni socioculturali che hanno ripetutamente attratto la narrativa postmoderna:\nOrigine e sviluppo della letteratura postmoderna.\n\u00c8 come al solito difficile individuare il punto esatto in cui cessa una stagione letteraria e se ne apre un'altra. Nel caso della letteratura postmoderna il problema \u00e8 complicato dal fatto che essa trova il suo nome e la sua teorizzazione negli Stati Uniti, ma accoglie al suo interno scrittori di altri paesi \"adottati\" dal movimento nordamericano (i nomi pi\u00f9 significativi in questo caso sono quelli di Borges, Calvino, Garc\u00eda M\u00e1rquez, Nabokov). \u00c8 comunque possibile indicare come momento di transizione tra modernismo e postmoderno quello che va dal 1940 al 1960. In questo periodo si situano opere chiave come \"The Recognitions\" (\"Le perizie\") di William Gaddis, del 1955; \"The Cannibal\" di John Hawkes, del 1949; \"Il giardino dei sentieri che si biforcano\" di Jorge Luis Borges, del 1941; \"Lolita\" di Vladimir Nabokov, del 1955.\nLa piena \"fioritura\" della letteratura postmoderna si ha per\u00f2 negli anni Sessanta, a partire dalla pubblicazione di \"The Sot-Weed Factor\" di John Barth (1960), del capolavoro di Joseph Heller, \"Comma 22\", del 1961, e del primo romanzo di Thomas Pynchon, \"V.\", nel 1963. Soprattutto il successo commerciale di \"Comma 22\" ha aperto la strada alla narrativa postmoderna che trover\u00e0 la sua consacrazione nel 1973, con la pubblicazione del capolavoro di Pynchon, \"L'arcobaleno della gravit\u00e0\", vincitore del premio National Book Award.\nInfluenze notevoli.\nI drammaturghi che lavorarono tra il XIX e il XX secolo, i cui pensieri e opere avrebbero influenzato l'estetica postmoderna, includono il drammaturgo svedese August Strindberg, l'autore italiano Luigi Pirandello, e il drammaturgo e teorico tedesco Bertolt Brecht. Negli anni Dieci, gli artisti appartenenti al Dadaismo celebravano il caso, la parodia, la giocosit\u00e0, e sfidavano l'autorit\u00e0 dell'artista. Tristan Tzara afferm\u00f2 in \"How to Make a Dadaist Poem\" che per creare un poema dadaista basta solo buttare parole a caso in un cappello e dopo tirarle fuori una per una. Un altro modo in cui il Dadaismo influenz\u00f2 la letteratura postmoderna fu lo sviluppo del collage, nello specifico usando elementi da pubblicit\u00e0 o illustrazioni di romanzi popolari (i collage di Max Ernst, per esempio). Gli artisti appartenenti al Surrealismo, che si svilupparono dal Dadaismo, continuarono a condurre esperimenti con il caso e la parodia mentre celebravano il flusso delle mente inconscia. Andr\u00e9 Breton, il fondatore del Surrealismo, sugger\u00ec che l'automatismo e la descrizione dei sogni avrebbe giocato un grande ruolo nella creazione della letteratura. Egli utilizz\u00f2 l'automatismo per creare il proprio romanzo \"Nadja\" e con esso le fotografie, che sostituivano le descrizioni, come se fossero le parodie di quelle degli scrittori eccessivamente descrittivi, che spesso criticava. Gli esperimenti con la significazione del surrealista Ren\u00e9 Magritte sono usati come esempi da Jacques Derrida e Michel Foucalt. Foucalt inoltre fa esempi con Jorge Luis Borges, che diede una diretta influenza a molti scrittori di romanzi postmodernisti. Egli \u00e8 occasionalmente elencato come un postmodernista, sebbene egli inizi\u00f2 a scrivere negli anni Venti. L'influenza dei suoi esperimenti con la metanarrazione e il realismo magico non venne completamente compresa nel mondo anglo-americano fino al periodo propriamente postmoderno. Infine, questa viene vista come la pi\u00f9 alta stratificazione di criticismo, secondo gli studiosi.\nAltri primi romanzi del XX secolo come \"Impressions d'Afrique\" di Raymond Roussel (1910) e \"Locus Solus\" (1914), e \"Hebdomeros\" di Giorgio de Chirico (1929), sono stati identificati come importanti \u00abprecursori postmoderni\u00bb.\nConfronto con la letteratura modernista.\nSia la letteratura modernista sia quella postmodernista rappresentano una rottura dal realismo ottocentesco. Nello sviluppo del personaggio, entrambe le letterature esplorano il soggettivismo, volgendo dalla realt\u00e0 esterna verso l'esame degli stati interiori di coscienza, in molti casi ricorrendo a esempi modernisti, nello stile del \"flusso di coscienza\" di Virginia Woolf e James Joyce, o di poemi esplorativi come \"The Waste Land\" di T. S. Eliot. Inoltre, sia la letteratura modernista, sia quella postmodernista, esplora la frammentariet\u00e0 nella costruzione narrativa e dei personaggi. \"The Waste Land\" \u00e8 spesso citata come un esempio per distinguere le due letterature. Il poema \u00e8 frammentario e impiega il pastiche come molta della letteratura postmoderna, ma l'oratore dice \u00abho posto questi frammenti contro le mie rovine\u00bb. La letteratura modernista vede la frammentazione e l'estrema soggettivit\u00e0 come crisi esistenziali, o il conflitto interiore freudiano come un problema che va risolto, e l'artista \u00e8 spesso citato come colui che lo possa risolvere. I postmodernisti, invece, spesso dimostrano che questo caos \u00e8 insormontabile; l'artista \u00e8 impotente, e l'unica risorsa contro la \"rovina\" \u00e8 di giocare nel caos stesso. La giocosit\u00e0 \u00e8 presente in molti lavori modernisti (\"Finnegans Wake\" di Joyce o \"Orlando\" di Virginia Woolf, per esempio), ed essi possono sembrare molto simili a quelli postmodernisti, ma con il postmodernismo la giocosit\u00e0 diviene centrale e l'obiettivo effettivo di raggiungere l'ordine e il significato diventa improbabile. Gli esperimenti giocosi di Gertrude Stein con la metanarrazione e il genere ne \"The Autobiography of Alice B. Toklas\" (1933) sono stati interpretati come postmodernisti.\nCambiamento verso il postmodernismo.\nCome per tutte le ere stilistiche, non vi sono date che indichino l'ascesa e la caduta della popolarit\u00e0 del postmodernismo. Il 1941, l'anno in cui James Joyce e Virginia Woolf morirono entrambi, \u00e8 a volte utilizzato come un indicatore grezzo per l'inizio del postmodernismo. Il romanziere irlandese Flann O'Brien complet\u00f2 \"The Third Policeman\" nel 1939. Gli fu respinta la pubblicazione e rimase sospesa fino al 1967, quando il romanzo fu pubblicato postumo. Una versione rivista chiamata \"The Dalkey Archive\" fu pubblicata prima dell'originale nel 1964, due anni prima della morte di O'Brien. Malgrado la comparsa dilatoria, il teorico letterario Keith Hopper ritiene \"The Third Policeman\" come uno dei primi romanzi del genere che chiama romanzo postmodernista.\nIl prefisso \"post\", comunque, non implica necessariamente una nuova era. Piuttosto, esso potrebbe anche indicare una reazione contro il modernismo all'alba della seconda guerra mondiale (con il suo disprezzo per i diritti umani, confermato dalla Convenzione di Ginevra, attraverso il massacro di Nanchino, la marcia della morte di Bataan, i bombardamenti atomici di Hiroshima e Nagasaki, l'Olocausto, il bombardamento di Dresda, i bombardamenti di Tokyo, l'internamento dei giapponesi negli Stati Uniti). Esso pu\u00f2 anche implicare una reazione a eventi postbellici significativi: l'inizio della Guerra Fredda, il movimento per i diritti civili degli afroamericani, il postcolonialismo (letteratura post coloniale), e gli sviluppi dell'informatica (romanzo cyperpunk e iperromanzo).\nAlcuni sostengono che l'inizio della letteratura postmodernista potrebbe essere demarcato da significative pubblicazioni o eventi letterari. Per esempio, alcuni indicano l'inizio del postmodernismo con la prima pubblicazione del \"The Cannibal\" di John Hawkes nel 1949, il primo spettacolo di \"Waiting for Godot\" nel 1953, la prima pubblicazione di \"Howl\" nel 1956 o di \"Naked Lunch\" nel 1959. Per altri l'inizio lo si pu\u00f2 indicare con alcuni momenti della teoria critica: la lezione di Jacques Derrida \"Structure, Sign, and Play\" nel 1966 o il pi\u00f9 recente utilizzo ne \"The Dismemberment of Orpheus\" di Ihab Hassan nel 1971. Brian McHale approfondisce la propria tesi principale riguardo a questo cambiamento, e sebbene molte opere postmoderniste si siano sviluppate dal modernismo, il modernismo \u00e8 caratterizzato da una dominante epistemologica, mentre il postmodernismo \u00e8 principalmente concentrato su questioni ontologiche.\nDibattito sul postmoderno.\nSoprattutto l'ultimo problema ha scatenato critiche spesso accese e rifiuto della letteratura postmoderna su base morale o politica: una letteratura che rifiuti l'idea di verit\u00e0 \u00e8 stata messa in discussione come legittimazione di pratiche di dominio e sfruttamento cui pu\u00f2 far gioco l'idea che la verit\u00e0 non esista, e che una buona campagna di propaganda (o comunicazione, come viene spesso chiamata ultimamente) possa far sparire o comparire fatti e situazioni a piacimento. \nLa replica di uno dei pi\u00f9 grandi scrittori postmoderni, Thomas Pynchon, nel suo romanzo \"Mason &amp; Dixon\", \u00e8 stata che non c'\u00e8 niente di pi\u00f9 temibile di una versione unica di come stanno le cose nel mondo o come sono andate le cose nella storia (e con ci\u00f2 Pynchon allude evidentemente al pensiero unico). La letteratura che lui pratica, quella postmoderna, cerca invece di dare voce a pi\u00f9 versioni della storia, in modo che ci sia possibilit\u00e0 di dialogo, di dibattito, di confronto; questo lascia spazio anche alla verit\u00e0 dei deboli, degli sfruttati, degli sconfitti (quelli che Pynchon ha definito i \"preteriti\").\nUmberto Eco, uno dei pi\u00f9 importanti esponenti italiani del Postmoderno, afferma nelle postille de \"Il nome della rosa\" che il \u201cpost-moderno \u00e8 un termine buono \u00e0 tout faire\u201d e che pu\u00f2 essere riferito a differenti periodi del Novecento. \nPer Eco, inoltre, in ogni epoca si giunge a momenti in cui ci si accorge che \u201cil passato ci condiziona, ci sta addosso, ci ricatta\u201d. All'inizio del Novecento, per questi motivi, l'avanguardia storica cerca di opporsi al condizionamento del passato, distruggendolo e sfigurandolo. Ma l'avanguardia non si ferma qui, procede fino all'annullamento dell'opera stessa (il silenzio nella musica, la cornice vuota in pittura, le pagine bianche in letteratura etc). Dopo ci\u00f2 \u201cl'avanguardia (il moderno) non pu\u00f2 pi\u00f9 andare oltre\u201d. Dunque siamo costretti a riconoscere il passato e a prenderlo con ironia, ma senza ingenuit\u00e0. \u201cLa risposta post-moderna al moderno - afferma Eco - consiste nel riconoscere che il passato, visto che non pu\u00f2 essere distrutto, perch\u00e9 la sua distruzione porta al silenzio, deve essere rivisitato: con ironia, in modo non innocente\u201d."}
{"id": "103420", "revid": "124123", "url": "https://it.wikipedia.org/wiki?curid=103420", "title": "Hor III", "text": "Biografia.\nCitato solamente dal Canone Reale regn\u00f2, come gli altri sovrani coevi della XIII dinastia, solamente su parte dell'Alto Egitto. Durante questa fase storica il Medio e Basso Egitto erano controllati da sovrani di origine semita detti hyksos (\"capi di un paese straniero\").\n\u00c8 stato ipotizzato che anche coloro che governarono la regione tebana, come Hor II, fossero vassalli dei sovrani hyksos anche se mancano prove certe di tale fatto.\nListe Reali.\nCome in altri casi, di sovrani attribuiti a questa dinastia, l'estensore del Canone Reale ha riportato dopo il nome ufficiale, inscritto nel cartiglio, un altro nome, o epiteto.\n&lt;-Hr-&gt;\nhr - Horo\nCuriosa \u00e8 anche la ripetizione del glifo\n&lt;-N5-&gt;\nr\u02c1 - Ra\nin quanto tale glifo era scritto all'inizio dei nomi, per motivi di rispetto, anche se il termine compariva al fondo del nome stesso."}
{"id": "103428", "revid": "124338469", "url": "https://it.wikipedia.org/wiki?curid=103428", "title": "Minimum fax", "text": "La minimum fax \u00e8 una casa editrice indipendente che ha sede a Roma. \u00c8 stata fondata da Daniele di Gennaro e Marco Cassini nel 1994 e pubblica principalmente libri di narrativa (italiana e straniera) e saggistica divulgativa.\nTra gli altri autori stranieri, pubblica per l'Italia libri di Raymond Carver, Richard Yates, Charles Bukowski, David Foster Wallace, Lester Bangs, Donald Barthelme, John Barth, George Saunders, Lawrence Ferlinghetti, Leonard Cohen, Jonathan Lethem, Jennifer Egan, Kurt Vonnegut, Aimee Bender ecc.\nNella collana di narrativa italiana invece, sono state pubblicate, tra le altre, opere di Ernesto Aloia, Antonio Pascale, Ivano Bariani, Andrea Camilleri, Paolo Cognetti, Raffaele La Capria, Nicola Lagioia, Giordano Meacci, Francesco Pacifico, Valeria Parrella, Marco Peano, Giuseppe Genna, Fabio Stassi, Marco Drago, Christian Raimo, Carlo D'Amicis, Laura Pugno, Giorgio Vasta, Attilio del Giudice, Giordano Tedoldi, Marcello Fois, Veronica Raimo, Claudia Durastanti, Remo Rapino, Veronica Galletta.\nLa storia.\nLa storia della minimum fax comincia ufficialmente nel 1993. Marco Cassini e Daniele di Gennaro organizzavano corsi di scrittura presso l'associazione culturale \"Essere o non essere\" di Trastevere fino a quando non decisero di fondare una loro rivista e di diffonderla via fax negli uffici, nelle universit\u00e0, nelle scuole, nei circoli.\nLa rivista.\nLa rivista consisteva soprattutto in una serie di rubriche: \"Ipse dixit\", collana di autorecensioni lampo; \"Mosaix\", schegge di letteratura comica; \"Faxtotum\", una bussola per orientarsi nell'universo dei premi e degli appuntamenti del settore. La rivista prevedeva anche un inedito firmato da un grande nome e uno spazio allestito come un laboratorio di scrittura a puntate, a cui hanno partecipato autori come Dacia Maraini, Maria Luisa Spaziani, Dino Verde e Stanislao Nievo.\nLa rivista suscit\u00f2 la curiosit\u00e0 di tanti intellettuali, tra cui Raffaele La Capria, Sandro Veronesi, Filippo La Porta, Gino Castaldo, Goffredo Fofi. La notoriet\u00e0 consent\u00ec a minimum fax di fare il gran salto.\nDal fax si passa ai libri di carta.\nNel 1994 sono nate le prime due collane: \"Filigrana\", saggi sulla teoria della scrittura, e \"Macchine da scrivere\", che portava per la prima volta in Italia gli storici libri-intervista della Paris Review.\nPoco dopo, \u00e8 apparsa la collana \"Sotterranei\", dedicata alla narrativa americana, alla musica e alla poesia. Da due costole di Sotterranei hanno preso poi vita due nuove collane tematiche. Una era \"Nichel\", dedicata alla nuova narrativa italiana, l'altra \"I libri di Carver\", di cui nel frattempo la minimum fax era riuscita ad ottenere i diritti per la pubblicazione.\nCrescita della casa editrice e nuovi settori.\nNel 2003 dall'incontro tra Rosita Bonanno, Cassini e di Gennaro \u00e8 sorta \"minimum fax media\" che ha come obiettivi quelli di trasformare i contenuti cartacei in audiovisivi, sviluppare e produrre audiovisivi per la televisione e film per il cinema.\nNel 2008 minimum fax pubblica 35 libri l'anno, ha stampato oltre 400 titoli dalla nascita, ha una miriade di collaboratori e organizza dei veri e propri happening, dove convivono letteratura, musica, teatro e cinema.\nIl fatturato del 2007 \u00e8 di circa un milione e mezzo.\nOltre alla casa editrice e minumum fax media sono nate:\nNel 2013 minimum fax pubblica \"In territorio nemico\", romanzo scritto da un collettivo di 115 autori coordinati da Vanni Santoni e Gregorio Magini.\nNel 2017 Nicola Lagioia lascia la guida della collana di narrativa italiana \"Nichel\", a cui subentra Fabio Stassi.\nNel 2020 il romanzo di Remo Rapino \"Vita, morte e miracoli di Bonfiglio Liborio\" si aggiudica la 58\u00aa edizione del Premio Campiello."}
{"id": "103429", "revid": "108146546", "url": "https://it.wikipedia.org/wiki?curid=103429", "title": "Antiprisma", "text": "Un antiprisma \u00e8 un poliedro le cui facce sono due poligoni regolari con \"n\" lati della stessa grandezza, connesse da un ciclo di triangoli isosceli o equilateri. Ciascun triangolo di ciascun ciclo connette due vertici di una base e un vertice dell'altra.\nGli antiprismi sono simili ai prismi; si differenziano da questi per avere le basi ruotate una rispetto all'altra di un angolo equivalente alla met\u00e0 di quello formato dai raggi che congiungono il baricentro del poligono a due vertici adiacenti, e connesse da triangoli invece che da rettangoli.\nUn antiprisma \u00e8 un poliedro uniforme e convesso. In particolare, le sue facce sono poligoni regolari e le cuspidi ai vertici sono tutte identiche.\nEsiste un antiprisma per ogni formula_1. Per formula_2, l'antiprisma \u00e8 un ottaedro: questo \u00e8 anche uniforme sugli spigoli e sulle facce, oltre che sui vertici, ed \u00e8 quindi un solido platonico.\nI poliedri duali degli antiprismi sono i trapezoedri. Il primo nel Rinascimento a individuarli, denominarli e discuterli fu Johannes Kepler.\nL'altezza di un antiprisma \"retto\", \"convesso\" e \"regolare\" \u00e8 fissata una volta determinato il valore del lato del poligono di base.\nNel caso in cui l'antiprisma sia retto e convesso, ma irregolare, la sua altezza - insieme al lato del poligono di base - sar\u00e0 fondamentale per derivarne le altre caratteristiche.\nCoordinate canoniche.\nLe coordinate canoniche di un antiprisma con basi n-gonali sono \ncon"}
{"id": "103430", "revid": "305248", "url": "https://it.wikipedia.org/wiki?curid=103430", "title": "Aril", "text": "Il fiume Aril, localmente chiamato anche Ri, \u00e8 uno degli immissari del lago di Garda. Scorre interamente attraverso la frazione di Cassone nel comune di Malcesine in provincia di Verona.\nDescrizione.\nIl fiume nasce da una risor\u00adgi\u00adva nel centro storico della frazione, alle pen\u00addi\u00adci del monte Bal\u00addo, ai pie\u00addi del pog\u00adgio roc\u00adcioso dove si tro\u00adva la chiesa par\u00adroc\u00adchiale. \u00c8 una riserva di pesca, dove le trote, risalendo il corso del fiume, si riproducono. \nLungo il suo breve percorso \u00e8 attraversato da tre ponti e forma una piccola cascata. Al termine il fiume riversa le proprie acque nel versante orientale del lago di Garda, accanto a un porticciolo; nei pressi si trova il \u201cMuseo del Lago\u201d di Cassone.\n\u00c8 lungo solo 175 metri e il Comune di Malcesine, nonostante non si tratti di un dato geografico determinabile in modo assoluto, ha apposto un cartello in prossimit\u00e0 del corso d'acqua recante la scritta \"Il fiume pi\u00f9 corto del mondo\" in diverse lingue.\nPresepe.\nDurante il periodo natalizio sul fiume viene allestito un suggestivo presepe galleggiante. Questo presepio viene costruito pi\u00f9 grande rispetto alle dimensioni del corso d'acqua, tanto che arriva da una parte all'altra delle sponde."}
{"id": "103431", "revid": "132406", "url": "https://it.wikipedia.org/wiki?curid=103431", "title": "Radicali Italiani", "text": "I Radicali Italiani (RI) sono un movimento politico italiano, fino al 2017 costituente del Partito Radicale Nonviolento, Transnazionale e Transpartito, che si definisce liberale, liberista e libertario.\nNato nel 2001 con l'intento di proseguire incisivamente le esperienze del Partito Radicale e dei Club Pannella-Riformatori (come questi movimenti adotta la possibilit\u00e0 della doppia tessera, per cui gli iscritti possono essere impegnati anche in altri partiti), i contenuti della sua proposta riguardano essenzialmente la difesa dei diritti civili e della democrazia, il metodo della nonviolenza gandhiana, la laicit\u00e0 e la libert\u00e0 religiosa, un efficace progetto di federalismo europeo, l'antimilitarismo, il liberalismo democratico, un marcato laicismo e l'anticlericalismo. \nLa sua azione si distingue anche per il costante impegno a favore di una riforma del sistema della giustizia.\nPer statuto non si presenta direttamente alle competizioni elettorali, sebbene numerosi suoi esponenti si siano candidati nelle liste dell'Associazione Politica Nazionale Lista Marco Pannella e, tra il 2006 e il 2008, nella Rosa nel Pugno. \nIspirato alla tradizione federalista europea di Altiero Spinelli ed Ernesto Rossi, a livello europeo \u00e8 membro dell'ALDE. A livello internazionale \u00e8 stato soggetto costituente del Partito Radicale Nonviolento Transnazionale e Transpartito fino al 2017, anno della scissione fra RI e PRT, ed \u00e8 membro effettivo dell'Internazionale Liberale.\nStoria.\nFondazione del movimento.\nAll'indomani delle elezioni politiche del 2001, che vedono la vittoria della coalizione di centro-destra la Casa delle Libert\u00e0, il Comitato Radicale si riunisce a Roma il 14 e 15 luglio, quando viene approvata la mozione politica che determina l'istituzione del nuovo soggetto politico denominato \"Radicali italiani\".\nAlla carica di segretario viene eletto Daniele Capezzone, ventottenne gi\u00e0 responsabile informazione del partito e una delle voci di \"Radio Radicale\", mentre alla presidenza del movimento vengono chiamati Luca Coscioni, affetto da sclerosi laterale amiotrofica ad emblema della battaglia per la libert\u00e0 della ricerca scientifica, accanto a Benedetto Della Vedova, eurodeputato della Lista Bonino, e Rita Bernardini, consigliere comunale di Roma.\nTra le prime proposte, lanciate a livello internazionale come rimedio per i conflitti armati in Medio Oriente, i Radicali propongono l'ingresso di Israele nell'Unione europea, avviano una campagna per l'abolizione della pena di morte, tema riportato alla ribalta a seguito dei conflitti in Afghanistan, e contro il sovraffollamento delle carceri, sostenendo che il numero dei detenuti avesse ormai acquisito quantit\u00e0 troppo consistenti.\nA novembre del 2001, nel corso del comitato politico, il segretario Capezzone ribadisce \"non l'indisponibilit\u00e0, ma l'impossibilit\u00e0 storica e strutturale delle forze della sinistra e della destra ufficiali italiane di trovare alleanze strategiche con noi\".\nIl 1\u00ba Congresso e il \"Caso Italia\".\nIl primo congresso dei Radicali Italiani si svolge a Roma dal 4 al 7 luglio 2002 ed impegna gli organi dirigenti del movimento a presentare e sostenere una denuncia contro lo Stato italiano dinanzi alla Corte Europea dei diritti umani per l'attentato ai diritti civili e politici dei cittadini italiani. L'assise delibera, altres\u00ec, di aprire un anno straordinario di iniziativa e di lotta, con il ricorso ad ogni strumento politico, giudiziario e nonviolento, sulla battaglia per la \"speranza nella vita\" e la \"vita della speranza\" di milioni di persone, guidata da Luca Coscioni.\nQuesta viene definita come un nuovo capitolo della lotta religiosa ed anticlericale dei radicali contro le politiche che si oppongono al diritto di scelta individuale in materia di libert\u00e0 sessuale, di cura, di ricerca, di fecondazione assistita, di droghe, di morte dignitosa.\nNel febbraio 2003, la delegazione europea dei Radicali (formata da Pannella, Bonino, Della Vedova, Marco Cappato, Gianfranco Dell'Alba, Olivier Dupuis e Maurizio Turco) presentano una interrogazione alla Commissione europea su presunte persecuzioni, pestaggi, torture ed assassinii, da parte delle autorit\u00e0 pubbliche della Repubblica del Vietnam, nei confronti della popolazione cristiana dei Montagnard (popolo Degar), esponendosi contro il governo vietnamita accusato di violare i propri obblighi internazionali in materia di diritti umani contravvenendo agli accordi di cooperazione stipulati con l'UE.\nA marzo del 2003 danno avvio ad una serie di denunce sulla situazione politica interna, definendo quello che prender\u00e0 il nome di \"Caso Italia\". Il dossier radicale denuncia che:\nIl 2\u00ba congresso e le elezioni europee.\nDal 30 ottobre al 2 novembre 2003 si svolge il II Congresso del partito, che accusa il Governo Berlusconi in carica di rifiutare ogni accordo politico con il Partito Radicale Transnazionale, rilanciando il \"caso Italia\" in virt\u00f9 dell'asserzione che l'Italia sia, in assoluto, il Paese pi\u00f9 condannato per violazioni di diritti umani dalla Corte europea dei diritti dell'uomo, con \"un record superiore ad una condanna al giorno\".\nLa mozione unica approvata dal congresso, inoltre, si pone in maniera critica nei confronti della corrente gestione politica europea: invita a dire \"No\" alla Convenzione europea, la quale confermerebbe un assetto di potere confuso senza progressi sull'esistente; i Radicali aprono piuttosto alla prospettiva degli \"Stati Uniti d'Europa e d'America\". Propongono l'elezione diretta del presidente della Commissione europea e di rinnovare le istituzioni continentali lasciando spazio ad un federalismo spinto e, dal punto di vista politico, ad una nuova aggregazione che diventi un vero e proprio \"Partito Radicale Europeo\".\nIl 20 febbraio 2004, il Parlamento italiano approva la legge contenente le norme per la procreazione medicalmente assistita, duramente contestata dai Radicali ritenendola fortemente restrittiva delle libert\u00e0 individuali e della ricerca scientifica (viene vietata espressamente la ricerca sulle cellule embrionali), i quali annunciano immediatamente la raccolta delle firme per indire un referendum abrogativo.\nIntanto, il partito si prepara alle elezioni europee del giugno 2004, che ridimensionano notevolmente la delegazione radicale nel Parlamento europeo: i Radicali Italiani sostengono la Lista Bonino che ottiene circa 730.000 voti, pari al 2,2%, e due seggi, occupati dai due leader Bonino e Pannella.\nNello stesso anno, il partito subisce una scissione; infatti, le zone pi\u00f9 a sinistra dei radicali, scontenti delle loro politiche liberiste, abbandonano il partito fondando i Radicali di Sinistra.\nLa fecondazione assistita.\nIn collaborazione con l'Associazione Luca Coscioni, i radicali presentano una serie di quesiti referendari per chiedere l'abolizione totale della legge 40/2004 sulla fecondazione assistita: per i radicali la battaglia ha l'obiettivo di riaffermare l'importanza della \"laicit\u00e0 dello Stato\", operando una distinzione netta tra la laicit\u00e0 delle leggi e le scelte morali.\nIl 25 marzo 2004, i radicali depositano alla Corte di cassazione i quesiti referendari, il primo di abrogazione totale, gli altri quattro di abrogazione parziale della legge. Il 13 gennaio 2005, per\u00f2, la Corte Costituzionale dichiara inammissibile il quesito referendario sull'abrogazione totale, perch\u00e9 ritenuto incostituzionale in quanto, abrogando radicalmente la legge, si sarebbe rimasti senza alcuna legislazione in materia, mentre dichiara ammissibili gli altri quattro quesiti di abrogazione parziale della legge.\nL'iniziativa referendaria riceve l'appoggio anche di alcuni partiti laici, prevalentemente di sinistra, e di settori della politica che lasciano libert\u00e0 di coscienza. La Conferenza Episcopale Italiana invece invita a non partecipare ai referendum, ritenuti uno strumento inadatto a trattare un tema eticamente sensibile come il diritto alla vita e allo scopo di non far scattare il quorum per la validit\u00e0 dei referendum, apprezzando che sia stato inserito nel testo legislativo il riconoscimento dei diritti del nascituro.\nI quattro referendum sulla fecondazione assistita si svolgono il 12 e 13 giugno 2005: il primo riguarda il limite della ricerca clinica e sperimentale sugli embrioni; il secondo i limiti all'accesso alla procreazione medicalmente assistita; il terzo le finalit\u00e0 e i diritti dei soggetti coinvolti; il quarto il divieto di fecondazione eterologa.\nL'esito dei referendum \u00e8 negativo: si reca alle urne soltanto il 25,6% degli aventi diritto al voto e viene dunque a mancare il quorum per la validit\u00e0 dei quesiti.\nIl 4\u00ba congresso: la Rosa nel Pugno radical-socialista.\nAlle elezioni regionali del 2005 i Radicali chiedono \"ospitalit\u00e0\" ad entrambe le coalizioni per presentare delle liste col nome di Luca Coscioni, ma il tentativo trova l'opposizione dei cattolici in entrambi gli schieramenti, che contestano la matrice anticlericale dei Radicali, e da sinistra a causa della visione economica liberista e del filo-atlantismo. Le liste elettorali cos\u00ec, senza appoggi, non vengono presentate.\nPrimi contatti nell'ambito di alleanze politiche si verificano all'indomani di regionali e referendum con i Socialisti Democratici Italiani di Enrico Boselli, che cercano nuove alleanze dopo aver sperimentato il progetto elettorale della Federazione dell'Ulivo. I Radicali e lo SDI, pertanto, si fanno promotori della costituzione di un polo laico e riformista nel nome di Blair, Fortuna e Zapatero, sul modello del socialismo radicale spagnolo. Dal 23 al 25 settembre 2005 si svolge a Fiuggi la \"Convention laica, socialista, radicale e liberale\", organizzata dai due partiti insieme all'Associazione Luca Coscioni ed alla Federazione dei giovani socialisti.\nI Radicali affidano al loro IV Congresso, celebratosi dal 29 ottobre al 1\u00ba novembre 2005, il compito di stabilire le linee guida della loro futura politica e di dare avvio al nuovo soggetto radical-socialista, che parte dall'intesa con lo SDI. Il segretario Capezzone, nella relazione iniziale del congresso, propone uno dei simboli socialisti e radicali per eccellenza, la \"rosa nel pugno\", come emblema del nuovo soggetto politico: da un lato la rosa riformatrice, simbolo del socialismo europeo, dall'altra il pugno che non colpisce ma che rinnova la sua lotta offrendo, appunto, un fiore.\nIl simbolo della Rosa nel pugno viene presentato ufficialmente il 17 novembre 2005 presso la Residenza Ripetta di Roma e il nuovo soggetto si propone come alleanza elettorale che viene integrata nella'allora coalizione del centrosinistra italiano, L'Unione, guidata da Romano Prodi. Le linee guida proposte dai Radicali nell'azione politica della Rosa nel Pugno sono:\nNel 2005, in seguito alla scelta di costituire un progetto radical-socialista con adesione al centrosinistra italiano, Benedetto Della Vedova, insieme ad altri esponenti, abbandona il partito e fonda il movimento dei Riformatori Liberali, anch'esso di area liberale e libertaria, ma favorevole ad una collocazione nell'area di centrodestra. Nel 2006 \u00e8 la volta dei Radicali Europei, che dissentono dalla collocazione nella Rosa nel Pugno per conservare l'autonomia dai due poli e recuperare le tematiche nonviolente del Partito Radicale Transnazionale.\nLe elezioni politiche del 2006 e l'ingresso nel governo Prodi.\nAlle elezioni del 2006 il centrosinistra vince per poche decine di migliaia di voti alla Camera dei deputati, dove ottiene il 49,81% dei consensi contro il 49,74% della CdL. La Rosa nel Pugno ottiene un risultato inferiore alle prevedibili sommatorie di SDI e Radicali, ma si pone come la quarta forza dell'Unione: ottiene circa 991.000 voti alla Camera (2,6%) e 851.000 al Senato (2,5%), superando lo sbarramento solo nel primo caso ed eleggendo cos\u00ec 18 deputati. Al Senato, la formazione radical-socialista non supera gli sbarramenti regionali e non partecipa al riparto dei seggi, anche se la RnP questo parler\u00e0 di una scorretta interpretazione della legge elettorale, sostenendo che ci sarebbero invece 8 senatori \"democraticamente eletti\". Il 21 gennaio 2008 la Giunta per le elezioni del Senato respinge definitivamente i ricorsi sui seggi contestati e reclamati dalla RnP, insieme a IdV, UDC, Verdi e Nuovo PSI. Il senatore Roberto Manzione ha spiegato: \"La Giunta ha respinto tutti i ricorsi a larghissima maggioranza, sancendo il principio che chi \u00e8 dentro \u00e8 dentro e chi \u00e8 fuori \u00e8 fuori. La casta, come era prevedibile, ha protetto se stessa\". Sempre secondo lo stesso si tratta di \"una decisione abnorme, frutto dell'intesa politica tra maggioranza e opposizione e, in particolare, dell'asse tra PD e Forza Italia che continua a propagare i suoi nefasti effetti\".\nNel nuovo secondo governo Prodi l'unica rappresentanza ministeriale della RnP viene affidata alla radicale Emma Bonino, che diventa Ministro delle politiche comunitarie e del commercio internazionale. \u00c8 la prima volta nella storia che un esponente radicale ottiene un incarico ministeriale.\nLa Bonino, che ricopre anche la carica di deputato, lascia quindi il posto di parlamentare europeo, che viene assunto da Marco Cappato, mentre Pannella rimane a Strasburgo, essendo sfumata la sua elezione a senatore come capolista della RnP. Capezzone viene eletto presidente della Commissione Attivit\u00e0 Produttive, Commercio e Turismo della Camera dei deputati.\nLa Rosa nel Pugno si blocca.\nGi\u00e0 sul finire del 2006, per\u00f2, il progetto della Rnp subisce un rallentamento dovuto ad una sostanziale difformit\u00e0 tra la cultura socialista e quella radicale, che si concretizza soprattutto in un diverso modo di intendere l'azione politica: da una parte un'azione storicamente di governo, dall'altra un'attivit\u00e0 referendaria e movimentista. A dare un'indicazione in tal senso \u00e8 il V Congresso dei Radicali, che si svolge a Padova dal 2 al 5 novembre 2006: quella che era nata come alleanza politico-elettorale non \u00e8 riuscita a trasformarsi in un vero nuovo partito ma si mantiene soltanto come azione comune nel Parlamento e nel Governo, dove socialisti e radicali mantengono gruppi e delegazioni unitari nel nome della Rosa nel Pugno.\nNello stesso periodo l'attivista e dirigente politico radicale Piero Welby - gravemente malato di distrofia muscolare - conduce la battaglia per l'eutanasia, scatenando un aspro confronto politico, prima e dopo la sua morte, avvenuta col distacco del respiratore da parte di un anestesista, come forma di disobbedienza civile.\nA definire meglio la situazione transitoria della RnP \u00e8 il congresso dello SDI (aprile 2007) che propone come obiettivo prioritario l'unit\u00e0 socialista e d\u00e0 avvio alla \"Costituente Socialista\", finalizzata alla ricomposizione della diaspora e alla nascita di un nuovo soggetto politico che porti il nome di \"Partito Socialista\": non la fine della Rosa nel Pugno, secondo Boselli, ma l'apertura di un cantiere pi\u00f9 grande.\nIl 5\u00ba Congresso e lo scontro Pannella-Capezzone.\nIntanto, all'interno dei Radicali si concretizza un atteggiamento di scontro tra il leader Marco Pannella e il segretario uscente Daniele Capezzone durante un ufficio politico del partito che finisce ai microfoni di \"Radio Radicale\". Capezzone si lamenta per la sua \"destituzione\" da segretario (l'assise elegger\u00e0 poi Rita Bernardini) e rivendica un atteggiamento pi\u00f9 critico nei confronti del Governo, accusato di non essere abbastanza incisivo sulle unioni civili, sull'antiproibizionismo e sull\"agenda Giavazzi\".\nIl clima, tuttavia, si ricompone in occasione del congresso che si svolge all'interno del complesso fieristico di Padova, quando nelle relazioni prevale un atteggiamento distensivo.\nMa la \"tregua\" dura poco e, dopo esser stato accusato di eccessivo protagonismo mediatico da parte dell'unica ministra Radicale, Emma Bonino, Capezzone torna sulla graticola.\nDa l\u00ec a poco fonder\u00e0 il suo \"network\" Decidere.net, pur non avendo ufficialmente lasciato i Radicali. Con Decidere.net Capezzone inizia un graduale avvicinamento al centrodestra e a Silvio Berlusconi, al quale - nonostante le posizioni fortemente critiche assunte in passato nei confronti del leader del PdL - offrir\u00e0 il suo appoggio per la caduta del Governo Prodi II e la campagna elettorale del 2008. Non candidato alle elezioni, viene nominato nel maggio del 2008 portavoce nazionale di Forza Italia.\nDopo la fine dell'esperienza della RnP, il gruppo costituito \u00e8 stato denominato \"Socialisti e Radicali - RnP\".\nLa moratoria sulla pena di morte.\nNell'autunno 2007, Marco Pannella ha lanciato uno sciopero della fame, insieme ad altri dirigenti radicali, per sollecitare il governo a presentare la proposta alle nazioni unite; se il risultato sar\u00e0 favorevole, sarebbe un ulteriore passo avanti per l'abolizione della pena capitale.\nLa proposta, che ha ricevuto un significativo appoggio dall'Italia prima e quindi dalla Ue, \u00e8 stata presentata -sotto forma di risoluzione- il 1\u00ba novembre 2007 da 72 paesi presso la terza commissione dell'Assemblea Generale dell'ONU.\nLa \"delegazione Radicale nel Partito Democratico\".\nIn vista delle elezioni politiche 2008 i Radicali Italiani avrebbero voluto proporre una propria lista, coalizzata con il Partito Democratico per Veltroni premier. La dirigenza del PD rifiuta questa soluzione (consentendolo invece all'Italia dei Valori di Antonio Di Pietro). Viene raggiunto un compromesso il 21 febbraio, come base di partenza per un accordo pi\u00f9 ampio: i Radicali Italiani presenteranno nove propri candidati all'interno del PD, e, in caso di vittoria del Partito Democratico, a Emma Bonino spetterebbe un posto da ministro. A causa di incompatibilit\u00e0 con le regole interne dei democratici, non vengono candidati, tra le proteste del movimento, Pannella (in quanto \u00e8 stato in parlamento per molte legislature), D'Elia (condannato in via definitiva, anche se la riabilitazione lo avrebbe reso comunque candidabile) e Silvio Viale. Pannella sostiene invece l'esistenza di veti politici nei loro confronti, in quanto sono state fatte anche eccezioni a questa regola. Per le elezioni amministrative, viene invece presentata, in alcune citt\u00e0, la \"Lista Bonino - Radicali\".\nRisultano eletti sei rappresentanti radicali alla Camera: Marco Beltrandi, Rita Bernardini, Maria Antonietta Farina Coscioni, Matteo Mecacci, Maurizio Turco, Elisabetta Zamparutti. E tre rappresentanti radicali al Senato, Emma Bonino, Marco Perduca, Donatella Poretti. I nove esponenti dei Radicali Italiani in parlamento costituiranno la \"delegazione radicale\" all'interno dei gruppi parlamentari del Partito Democratico di Camera dei deputati e Senato della Repubblica. Il movimento radicale, che prima delle elezioni aveva denunciato il mancato rispetto dei patti da parte del Partito Democratico per via delle posizioni in lista di non sicura elezione riservate ai candidati radicali, sottolinea anche dopo le elezioni che senza la sconfitta de La Sinistra l'Arcobaleno sarebbero stati eletti soltanto sei radicali e non nove come previsto dai patti.\nIl 29 giugno 2008 il comitato nazionale del movimento nomina Antonella Casu segretaria nazionale al posto della Bernardini (che come consuetudine del Partito Radicale deve dimettersi essendo la carica di partito incompatibile con il mandato parlamentare). Michele De Lucia e Bruno Mellano sono stati nominati rispettivamente tesoriere e presidente.\nAlle Europee del 2009 i radicali decidono di presentarsi da soli. Emma Bonino, Marco Pannella, l'urbanista Aldo Loris Rossi, Marco Cappato e Mina Schett Welby guidarano le cinque circoscrizioni. In lista anche il segretario di Nessuno tocchi Caino Sergio D'Elia al Sud e Silvio Viale a Nord-ovest. Sempre a Nord-ovest i co-presidenti dell'associazione Luca Coscioni Gilberto Corbellini e Maria Antonietta Farina Coscioni. La \"Lista\" per\u00f2 ottiene solo il 2,43%, risultato in linea con gli ultimi, ma ben lontano dalla clausola di sbarramento fissata al 4% e cos\u00ec, per la prima volta, nessun radicale entra nel Parlamento Europeo.\nDal 15 novembre 2009 il nuovo segretario \u00e8 Mario Staderini.\nAlle Regionali del 2010 il partito ripropone la \"Lista Bonino-Pannella\" in tutta Italia, con candidati autonomi in Lombardia, Liguria, Emilia-Romagna, Toscana, Marche, Umbria e Basilicata; appoggiando i candidati PD in Piemonte, Veneto e Campania; appoggiando Vendola in Puglia; appoggiando il candidato IdV in Calabria; candidando Emma Bonino in Lazio e ottenendo su questa candidatura l'appoggio di tutto il centro-sinistra.\nIl 1\u00ba novembre 2010, nel corso del IX Congresso, vengono riconfermati segretario e tesoriere, mentre Silvio Viale viene eletto presidente.\nPer richiamare l'attenzione sulla necessit\u00e0 e l'urgenza di affrontare la crisi della giustizia e l'emergenza carceraria nonch\u00e9 sulla necessit\u00e0 di porre fine al silenzio dell'informazione che impedisce un dibattito democratico su questi temi, i Radicali hanno presentato un appello sottoscritto da esponenti di diversi gruppi politici oltre che da numerosi volti noti della cultura e del mondo delle associazioni.\nIl 1\u00ba novembre 2011, nel corso del X Congresso, vengono riconfermati segretario, tesoriere e presidente.\nElezioni 2013 e attivit\u00e0 successive.\nNel dicembre 2012 Marco Pannella inizia uno sciopero della fame sull'amnistia delle carceri, portato alla risalta dai mass media per l'aggravarsi delle sue condizioni annuncia di voler formare una lista per l'amnistia. Il 4 gennaio 2013 viene presentata ufficialmente la Lista Amnistia Giustizia Libert\u00e0, che correr\u00e0 alle elezioni politiche del 2013. I Radicali otterranno l 0,19%, ma Sandro Gozi, radicale con doppia tessera al PD, risulta eletto alla Camera dei Deputati per i democratici.\nIl 18 gennaio 2013 Marco Pannella annuncia l'ingresso dei Radicali nella coalizione che sostiene Francesco Storace, leader de La Destra, alla candidatura per la presidenza della regione Lazio nelle elezioni del 24 e 25 febbraio 2013. Tale scelta non \u00e8 stata tuttavia condivisa da molti dirigenti del partito, tra cui Emma Bonino. L'accordo non si \u00e8 poi concretizzato e i Radicali hanno candidato alla presidenza Giuseppe Rossodivita, che ha ottenuto lo 0,44% delle preferenze.\nIl 27 aprile 2013 Emma Bonino viene indicata come Ministro degli affari esteri nel governo Letta, incarico che non sar\u00e0 per\u00f2 rinnovato nel successivo governo Renzi.\nAl XII Congresso tenutosi a Chianciano Terme dal 31 ottobre al 3 novembre 2013 vengono rinnovate le cariche del partito: Laura Arconti nuovo presidente, Rita Bernardini nuovo segretario e Valerio Federico nuovo tesoriere.\nNel 2014 i Radicali non si presentano alle elezioni europee, non raccogliendo nemmeno le firme, per dedicarsi ai referendum e come forma di protesta per l'illegalit\u00e0 delle carceri italiane, denunciata dalla Corte Europea dei Diritti dell'Uomo e ignorata dallo Stato italiano, oltre che per i problemi economici del partito.\nIl 2015 vede invece una decisa ripresa anche della battaglia antiproibizionista.\nAl XIV Congresso tenutosi a Chianciano Terme dal 29 ottobre al 1\u00ba novembre 2015 vengono rinnovate le cariche del partito: Marco Cappato nuovo presidente, Riccardo Magi nuovo segretario e Valerio Federico \u00e8 confermato tesoriere.\nNelle elezioni amministrative del 2016 presentano a Milano e Roma due liste denominate Radicali - Federalisti Laici Ecologisti. A Milano la deputata Mara Mucci e il senatore Luis Alberto Orellana, entrambi ex 5 Stelle, aderiscono alla lista radicale, candidandosi al Consiglio comunale.\nL'esito delle amministrative sar\u00e0 del 1,9% a Milano e dell'1,2% a Roma. In entrambe le citt\u00e0 non elegger\u00e0 consiglieri comunali. Tuttavia nella localit\u00e0 meneghina otterr\u00e0 un assessorato a seguito dell'apparentamento al ballottaggio con Beppe Sala, il vincitore della consultazione.\nLa morte di Pannella e la scissione radicale.\nIn seguito alla scomparsa di Marco Pannella nel maggio 2016, il XL Congresso del Partito Radicale Transnazionale vede l'affermarsi di una divisione tra i radicali fedeli alla linea dello storico leader (guidati da Maurizio Turco e Rita Bernardini) e i radicali favorevoli alla prosecuzione della politica attiva (guidati da Marco Cappato, Emma Bonino e Riccardo Magi); il congresso si concluse con l'affermarsi della prima corrente e la decisione di dedicare il partito ad attivit\u00e0 culturale e di attivismo. Il XII Congresso dei Radicali Italiani (tenutosi pochi mesi dopo) vedr\u00e0 invece l'affermarsi della linea opposta, favorevole alla prosecuzione dell'attivit\u00e0 politica all'interno della coalizione di centro-sinistra.\nSi determina quindi una radicale scissione nel mondo radicale, che culmina con l'espulsione dei Radicali Italiani dal Partito Radicale Transnazionale e con il divieto per essi di usare la storica sede di Via di Torre Argentina e di presenziare a Radio Radicale. La scissione ha ripercussioni anche sul mondo associazionistico radicale (Nessuno tocchi Caino di Sergio d'Elia e l'Associazione Anticlericale rimangono con il PRT, Non c'\u00e8 pace senza giustizia, l'Associazione Luca Coscioni e l'Associazione Certi Diritti con RI).\nLe elezioni del 2018 e la nascita della lista +Europa.\nIn vista delle elezioni politiche del 2018 i Radicali danno vita alla lista +Europa guidata da Emma Bonino, insieme a Forza Europa di Benedetto Della Vedova e al Centro Democratico di Bruno Tabacci, all'interno della coalizione di centrosinistra. Ottenendo il 2,6% dei voti, la lista non riesce a superare la soglia di sbarramento del 3% prevista dalla nuova legge elettorale. Tuttavia riesce a eleggere alla Camera Riccardo Magi, eletto in un collegio uninominale a Roma, e Alessandro Fusacchia, eletto nella circoscrizione estero; al Senato Emma Bonino, eletta in un collegio uninominale a Roma. I due deputati aderiscono alla componente \"+Europa-Centro Democratico\" del gruppo misto insieme a Bruno Tabacci, mentre Emma Bonino forma la componente \"+Europa con Emma Bonino\", sempre all'interno del gruppo misto. Il PRT invita in tale occasione i suoi militanti a non votare per la lista.\nA novembre dello stesso anno il XIII Congresso dei Radicali Italiani elegge Silvja Manzi come segretaria al posto di Magi, Barbara Bonvicini come presidente e Antonella Soldo come tesoriera.\nIl 27 gennaio 2019 partecipa alla fondazione del partito +Europa, senza per\u00f2 sciogliersi al suo interno. Alle elezioni europee del 26 maggio la Manzi \u00e8 candidata in tutte le circoscrizioni, ma non risulta eletta.. I deputati radicali Riccardo Magi e Alessandro Fusacchia confermano la fiducia al Conte II e la senatrice Emma Bonino, al contrario, la nega. Tabacci e il suo Centro Democratico lasciano polemicamente +Europa.\nIl 3 novembre 2019, durante il XVIII Congresso vengono eletti Massimiliano Iervolino Segretario, Giulia Crivellini Tesoriere e Igor Boni Presidente. Nella mozione generale, il Congresso \"chiede a Riccardo Magi di esplorare le possibilit\u00e0 che alla Camera dei Deputati nasca una componente parlamentare che contenga nella propria denominazione \u201cRadicali Italiani\u201d, considerando prioritarie le soluzioni nelle quali sia presente anche l\u2019indicazione \u201c+Europa\u201d.\nIl 17 novembre 2020 i parlamentari di +Europa (compreso Riccardo Magi in possesso di doppia tessera) e Azione comunicano l'unione delle rispettive rappresentanze parlamentari in un'unica componente nel Gruppo misto al Senato \"(+Europa/Azione)\" e Camera \"(Azione/+Europa/Radicali Italiani)\". L'intento, scrivono, \u00e8 quello di rafforzare l'azione politica di opposizione per una pi\u00f9 incisiva critica al governo Conte II, che sia severa ma sempre costruttiva, mossa da posizioni europeiste e liberaldemocratiche antitetiche a quelle del blocco sovranista.\nObiettivi.\nScopo del partito, come recita lo statuto, \u00e8 di rafforzare le lotte liberali, liberiste, e libertarie, per avviare la \"riforma americana delle istituzioni\", la \"rivoluzione liberale\" e costruire gli Stati Uniti d'Europa.\nIl partito si ritiene erede del radicalismo storico e dell'idea di laicit\u00e0 e di societ\u00e0 propugnate in Italia prima dai politici post-risorgimentali (Destra storica e Sinistra storica, eredi della tradizione post-illuminista e dei padri del Risorgimento, in particolare di Cavour, Mazzini, Cattaneo e Garibaldi), dall'estrema sinistra storica e dal Partito Radicale Italiano di Felice Cavallotti, Agostino Bertani e Francesco Saverio Nitti, poi da uomini della sinistra socialista liberale, come i fratelli Rosselli, Gaetano Salvemini, Ignazio Silone e Piero Calamandrei, oltre al \"padre\" del liberalismo novecentesco italiano, il filosofo idealista Benedetto Croce.\nInoltre ha, tra i propri metodi di lotta politica, la nonviolenza di Gandhi: Pannella si \u00e8 avvicinato a questi metodi (come lo sciopero della fame, usato spesso da Pannella, o il \"satyagraha\"), dopo un intenso dialogo politico col filosofo Aldo Capitini, detto \"il Gandhi italiano\". Altre figure di riferimento sono Martin Luther King, Immanuel Kant e Karl Popper.\nValori importanti sono quelli dell'anti-proibizionismo in tema di stupefacenti, della laicit\u00e0 e dei diritti civili, dell'ambientalismo, dell'europeismo ed atlantismo, nonch\u00e9 della nonviolenza.\nEconomia.\nIn economia i Radicali si professano da sempre liberisti e quindi favorevoli al libero mercato e alla libera impresa, anche se negli ultimi anni hanno sub\u00ecto influenze socialdemocratiche, non disdegnando un sistema di welfare che sia universalistico ma leggero, da garantire con una bassa e progressiva tassazione.\nSi ispirano principalmente alle idee dell'economista italiano Ernesto Rossi, tra i fondatori del Partito Radicale, e, parzialmente, ad alcune idee di Milton Friedman, economista statunitense Premio Nobel della scuola di Chicago: privatizzazione e liberalizzazione di tutti i settori sociali che non siano strategici e abolizione di monopoli e oligopoli per favorire la libera concorrenza. La corrente friedmaniana pi\u00f9 corposa, facente capo a Benedetto Della Vedova, ha lasciato per\u00f2 il partito nel 2006. Alcuni radicali simpatizzano invece per l'economia keynesiana e post-keynesiana, aderendo all'ideologia del liberalismo sociale.\nGiustizia.\nI Radicali promuovono una visione liberale e garantista della giustizia, appoggiando la responsabilit\u00e0 civile dei magistrati, la separazione delle carriere dei magistrati, la riforma in direzione uninominale del Consiglio Superiore della Magistratura, la limitazione del carcere e della custodia cautelare, l'abolizione dell'obbligatoriet\u00e0 dell'azione penale e l'abolizione dei cosiddetti \"reati di opinione\". I Radicali sostengono inoltre una grande riforma carceraria, che parta dall'amnistia, e si battono per una progressiva depenalizzazione di diversi reati e contro gli abusi giuridici e di autorit\u00e0.\nSono contrari alla pena di morte, all'ergastolo e all'articolo 41 bis e si battono per il fine rieducativo delle pene e per la loro umanit\u00e0, in accordo con l'articolo 27 della Costituzione della Repubblica Italiana.\nTemi etici.\nI radicali sono favorevoli al riconoscimento dei \"diritti civili\" di coppie conviventi, comprese coppie omosessuali, attraverso l'istituzione di accordi sul modello dei Pacs, al \"matrimonio\" civile tra persone dello stesso sesso (\"matrimonio omosessuale\"), alle adozioni anche per i \"single\" e al divorzio breve.\nNel campo della bioetica sostengono l'uso delle cellule staminali anche embrionali per fini di ricerca e terapia, il testamento biologico col diritto all'eutanasia, il diritto all'aborto, l'accesso ai contraccettivi e l'adozione di leggi permissive nel campo della fecondazione \"in vitro\".\nSono inoltre favorevoli alla legalizzazione della prostituzione e delle cosiddette \"droghe leggere\". La legalizzazione delle cosiddette \"droghe leggere\" si prefigge di privare il narcotraffico di una fonte di guadagno, di garantire il rispetto di \"inalienabili diritti e libert\u00e0\" del cittadino e di \"ridurre il danno e il rischio\" associato al consumo di tali sostanze (per esempio, regolamentandone la vendita allo scopo di ridurre la probabilit\u00e0 che i minorenni ne facciano uso). Allo stesso tempo, i radicali si propongono di arginare la diffusione delle \"droghe pesanti\", attraverso le politiche di \"riduzione del danno\", quali ad esempio la somministrazione controllata di eroina in apposite strutture per i tossicodipendenti che rinunciano a disintossicarsi con il metadone e la distribuzione gratuita di siringhe monouso. Tali strutture (narcosale) sarebbero gestite da personale medico ed infermieristico.\nI radicali propongono inoltre l'assistenza sanitaria universale (cio\u00e8 garantita a tutti i residenti), finanziata dalla fiscalit\u00e0 generale, con libert\u00e0 di scelta tra il servizio sanitario o, in alternativa, un'assicurazione (privata, pubblica, professionale) che garantisca la copertura almeno di livelli minimi di assistenza definiti dallo Stato.\nOltre a ci\u00f2, propongono il diritto di voto agli immigrati regolari e la cittadinanza in breve tempo.\nLaicit\u00e0 dello Stato.\nI radicali hanno dato storicamente molta importanza alla promozione di campagne per la laicit\u00e0 dello Stato e la libert\u00e0 di coscienza, soprattutto in Italia, dove, secondo l'opinione del partito, la religione cattolica viene ancora considerata come religione dominante, non solo per numero, ma anche nella considerazione che le gerarchie ecclesiastiche godono a livello pubblico, rispetto ad altre confessioni come i valdesi, o ai non religiosi.\nObiettivi di queste campagne sono per l'abolizione del concordato tra Santa Sede e Repubblica italiana, contro quella che essi definiscono come \"impunit\u00e0\" di cui godrebbero i membri della Chiesa cattolica di fronte a reati di pedofilia e violenza sessuale, in generale contro quelli che i radicali chiamano \"privilegi\" della Chiesa cattolica in Italia (come l'8 per mille) e nel contesto internazionale in appoggio e solidariet\u00e0 verso le minoranze religiose oppresse nel mondo.\nAmbientalismo.\nI Radicali promuovono le energie alternative, quali eolico e solare, e forti campagne per il riciclaggio dei rifiuti. Sono favorevoli alla riduzione della sperimentazione animale, senza per\u00f2 danneggiare la libert\u00e0 di ricerca sui nuovi farmaci, anche se questa posizione non \u00e8 univoca e vi sono esponenti completamente contrari.\nSono inoltre favorevoli a maggiori incentivi a favore dei veicoli ecosostenibili mentre sono contrari alla caccia per motivi etici ed all'utilizzo dell'energia nucleare, principalmente per motivazioni di costi e rischi reali per la salute in caso di incidenti, e non per motivi ideologici.\nPolitica estera.\nIn geopolitica il movimento Radicale ha una marcata visione eurofederalista, filoamericana (in particolare Pannella ha fatto riferimento alle figure di Martin Luther King, Abraham Lincoln e Dwight Eisenhower), atlantista, europeista; sono favorevoli all'ingresso dello Stato d'Israele e del Marocco nell'Unione europea, nonch\u00e9 alla promozione della democrazia ed al contrasto di ogni dittatura, in particolari sono contrari fortemente ai regimi islamisti, a quello della Cina e al governo di Vladimir Putin in Russia. Sono inoltre favorevoli alla nascita di uno Stato Palestinese, ma solo se esso sia totalmente democratico.\nI Radicali denotano una forte tendenza alla nonviolenza, ma si oppongono al pacifismo ideologico e al non-interventismo (per esempio si astennero sulla partecipazione italiana alla Guerra del Golfo, erano favorevoli alla Guerra del Kosovo e alla Guerra in Afghanistan, mentre per evitare la Guerra in Iraq proposero che venisse offerto l'esilio per Saddam Hussein, ma dopo l'invasione si opposero invece al ritiro delle truppe).\nDa molti anni i Radicali hanno promosso iniziative e manifestazioni in solidariet\u00e0 e in appoggio di minoranze etniche oppresse, in particolare verso:\nIstituzioni.\nPer quanto concerne l'assetto istituzionale, i Radicali propongono una \"riforma americana delle istituzioni\", ossia un sistema basato sulla trasparenza, sul presidenzialismo e sul federalismo locale ed europeo.\nSulla legge elettorale, i Radicali sostengono il \"first-past-the-post\" (maggioritario secco basato sul collegio uninominale), per spingere nei confronti di un reale bipolarismo come nei sistemi anglosassoni. Durante il periodo di vigenza della legge Mattarella (1993-2006), che istituiva il sistema maggioritario, promossero un referendum per l'abolizione del 25 % di quota proporzionale.\nSulla trasparenza delle istituzioni e dei loro membri, propongono l'anagrafe degli eletti.\nOrgani di comunicazione.\nIl mezzo di comunicazione ufficiale e storico dei Radicali Italiani \u00e8 Radio Radicale, la radio di partito e di tutti i partiti.\nRivista cartacea mensile \u00e8 invece Agenda Coscioni, curata dall'Associazione Luca Coscioni, mentre per le notizie giornaliere viene inviata la newsletter Notizie Radicali a cura di Valter Vecellio.Va ricordata anche la rivista cartacea trimestrale d'approfondimento Quaderni Radicali, accompagnata da una rivista online aggiornata quotidianamente Agenzia Radicale, entrambe dirette e gestite da Giuseppe Rippa.\nI \"soggetti Radicali\".\nUn \"soggetto Radicale\" \u00e8 un gruppo di persone organizzato legalmente come associazione che porta avanti e sviluppa i temi relativi ai Radicali Italiani.\nSpesso riferendosi ai \"soggetti radicali\" si usa il termine \"galassia radicale\".\nLe Associazioni Radicali territoriali sono state concepite, nello statuto radicale del 1967, come l'alternativa alle \"sezioni\" di partito, concepite gerarchicamente dal Pci e dal Psi e imitate dagli altri partiti. Sono circa una cinquantina e sono sparse su tutto il territorio italiano. Gli iscritti hanno la possibilit\u00e0 della doppia tessera; non esiste inoltre il collegio dei probiviri e la possibilit\u00e0 di espulsione dal movimento.\nLe organizzazioni affiliate a Radicali Italiani sono:"}
{"id": "103438", "revid": "1573940", "url": "https://it.wikipedia.org/wiki?curid=103438", "title": "Se..kara", "text": "Biografia.\nSovrano il cui nome compare, incompleto, solamente nel Canone Reale.\nCome tutti gli altri sovrani dell'ultima parte della XIII dinastia regn\u00f2 solamente su una parte, forse un solo distretto, dell'Alto Egitto, mentre il resto dell'Egitto era sotto il controllo dei sovrani \"hyksos\" di origine semita."}
{"id": "103439", "revid": "115605645", "url": "https://it.wikipedia.org/wiki?curid=103439", "title": "Numero pentagonale centrato", "text": "Un numero pentagonale centrato \u00e8 un fenomeno numero poligonale centrato che rappresenta un pentagono con un punto al centro e tutti gli altri punti attorno in livelli pentagonali successivi. Il numero pentagonale centrato formula_1 per formula_2 intero positivo, \u00e8 dato dalla formula:"}
{"id": "103440", "revid": "287204", "url": "https://it.wikipedia.org/wiki?curid=103440", "title": "Maurizio Bufalini", "text": "Biografia.\nFino alla laurea.\nMaurizio Bufalini nacque a Cesena il 4 giugno 1787, figlio di Jacopo Bufalini appartenente a una famiglia di medici e anch'esso medico: fu primario di Chirurgia a Cesena nel 1773. Dell'infanzia si ricorda una rovinosa caduta all'et\u00e0 di quattro anni, dovuta al suo temperamento vivace.\nNon fu fortunato negli studi secondari caratterizzati da insegnanti molto legati all'apprendimento mnemonico ma non curanti del ragionamento: cos\u00ec fin\u00ec la scuola senza un valido metodo di studio e con scarse conoscenze di base.\nNel 1803 inizi\u00f2 a frequentare le lezioni di medicina di Michele Rosa sostenitore della \"Vis medicatrix naturae\" (anche conosciuta come \"la natura medica\") secondo cui il corpo possedeva capacit\u00e0 di auto-guarigione. Da Rosa impar\u00f2 che il medico, per condurre il malato alla guarigione, deve individuare le cause della malattia e rispettare e assecondare le leggi della natura. Grazie ai suoi insegnamenti, ottenne un'importante preparazione scientifica e inoltre si interess\u00f2 di letture filosofiche, prevalentemente Locke e Condillac, che ne influenzarono pensiero e stile di vita.\nLa sua preparazione gli permise nel Novembre 1805 di iscriversi direttamente al secondo anno di Medicina all'Universit\u00e0 di Bologna, dove insegnava Antonio Testa (amico di Michele Rosa). Nel 1809 si laure\u00f2 con la convinzione di non aver ricevuto validi insegnamenti: in quanto nell'Italia di quegli anni era di moda la dottrina sistemica vitalista opposta a quella ricevuta dai suoi maestri. Cos\u00ec nel dicembre 1809 si rec\u00f2 prima a Pavia e poi a Milano per apprendere le nozioni del \"Vitalismo\" rispettivamente dall'anatomista Antonio Scarpa e dal fisiologo Giacomo Tommasini. Questi lo introdussero al pensiero vitalista di John Brown secondo cui ogni fenomeno biologico \u00e8 spiegabile con un'unica legge universale e la materia organica del corpo, reagendo agli impulsi esterni, regola i fenomeni vitali: una sorta di \"principio di eccitabilit\u00e0\" del corpo.\nVerso la fine del 1810 torn\u00f2 a Cesena rifiutando le ultime nozioni apprese e riabbracciando in pieno le teorie dei suoi maestri Michele Rosa e Antonio Testa. Da questo momento in poi intraprender\u00e0 la sua battaglia pi\u00f9 importante: quella contro il vitalismo.\nMedico a Cesena.\nNel 1810 \u00e8 nominato medico coadiutore nell'Ospedale degli Esposti a Cesena che accoglieva infanti abbandonati e donne gravide rimaste sole. Il 24 agosto 1813 \u00e8 promosso a \"medico assoluto\".\nProprio in questi anni svilupp\u00f2 un nuovo approccio alla medicina per il quale si batt\u00e9 a lungo nel corso della sua vita: l'unica fonte di conoscenza in campo medico deriva solo dall'osservazione e dall'esperimento. In difesa del suo pensiero nel 1813 pubblic\u00f2 il \"Saggio sulla dottrina della vita\" in cui attaccava il concetto vitalista di eccitabilit\u00e0 e l'idea della vita intesa come forza misteriosa risolutrice di tutte le malattie.\nInfatti la vita, secondo Bufalini, \u00e8 un fenomeno complesso che pu\u00f2 essere capito solo con l'osservazione e lo studio attento, poich\u00e9 \u00e8 il risultato di processi fisico-chimici della materia organica.\nLa fama ottenuta con il suo saggio lo convinse nel 1813 ad abbandonare il suo incarico di medico a Cesena per trasferirsi nella pi\u00f9 rinomata citt\u00e0 di Bologna.\nAssistente a Bologna.\nNell'ottobre 1813 \u00e8 nominato assistente alla clinica medica di Bologna, dove insegner\u00e0 spesso al posto dell'ormai anziano Antonio Testa. Qui per\u00f2 studenti e docenti gli erano avversi a causa delle sue idee rivoluzionarie e spesso le aule dove insegnava erano vuote per la diserzione degli studenti.\nNel 1816 perse la cattedra venendo rimpiazzato dal suo rivale Tommasini e decise cos\u00ec di tornare a Cesena, rifiutandogli ogni tipo di collaborazione.\nDifficile ritorno a Cesena.\nTorn\u00f2 ad essere medico all'ospedale di Cesena con molte difficolt\u00e0: una depressione legata alla morte del figlioletto e del padre nel 1816, alla mancata nomina alla cattedra di Bologna e alle difficolt\u00e0 economiche. In questo periodo si ammal\u00f2 di flogosi e i salassi e le cure a cui venne sottoposto fecero solo peggiorare le sue condizioni e gli arrecarono danni permanenti al suo sistema cardiovascolare.\nTutto questo avveniva in una Cesena gravata da un'epidemia di tifo che quindi rendeva le sue giornate estremamente intense a causa dei molti pazienti.\nNel 1819 pubblic\u00f2 i \"Fondamenti di Patologia Analitica\", in cui, continuando la sua battaglia al vitalismo, sottolineava l'importanza da dare alla conoscenza del decorso di una malattia per riuscire a guarirla.\nNel 1825 pubblic\u00f2 \"Intorno alla medicina analitica. Cicalate di M.B. in apologia dei medici italiani e di s\u00e9 medesimo e in risposta ad alcuni articoli di giornale della nuova dottrina medica italiana\". Questo saggio scaten\u00f2 le ire degli ambienti clericali che lo accusarono nel 1826 di ateismo e materialismo. Tuttavia egli continu\u00f2 a sostenere la bont\u00e0 delle sue idee sperimentali (e non materialistiche) contro le teorie scientifiche che formulavano ipotesi aprioristiche. Inoltre non neg\u00f2 in nessun modo l'esistenza di Dio, anzi, sottoline\u00f2 che lo scienziato ha il solocompito di studiare le leggi poste in essere dal Creatore.\nIntanto la situazione personale del medico cesenate non miglior\u00f2: nel 1825 morirono la moglie e la sua unica figlia (appena sedicenne). La profonda depressione che ne consegu\u00ec, lo port\u00f2 a rifiutare diversi incarichi: la cattedra di Urbino, il ruolo di medico primario a Cesena e la cattedra di Bologna lasciata libera da Tommasini.\nDecise allora di intraprendere un nuovo percorso, rivolto a migliorare la qualit\u00e0 dell'istruzione nelle Universit\u00e0. Nel 1831 venne nominato presidente della Commissione della pubblica istruzione cesenate. Cos\u00ec si impegn\u00f2 a mantenere i principi religiosi nel sistema pedagogico, eliminando per\u00f2 quanto di strumentale fu introdotto dalla Chiesa.\nLa partenza da Cesena.\nIntanto il fallimento dei moti del '31 resero difficile la situazione a Cesena per un patriota come Bufalini; e cos\u00ec nel 1832 accett\u00f2 prima il ruolo di medico condotto all'Ospedale di Osimo e poi nel 1835 la cattedra di Clinica medica alla scuola di Santa Maria Nuova a Firenze. Qui predicava una medicina fatta di osservazioni e di fatti concreti e cos\u00ec aument\u00f2 le ore di lezione dedicate alla visita agli infermi. Grazie a Bufalini, la scuola di Firenze divenne il luogo di perfezionamento post-universitario degli studi di Medicina: una sorta di specialistica. \nFinalmente la vita del medico cesenate ebbe una svolta e lui, preso dall'entusiasmo di questo periodo, accett\u00f2 diversi incarichi, ad esempio nel 1838 divenne direttore della \"Gazzetta della scienze fisico-mediche\", che dal 1858 fu chiamato \"Lo Sperimentale\"; attraverso questo giornale si difese dalle varie accuse che gli arrivarono da ogni parte dell'Italia. Il 5 luglio 1840 divenne socio dell'Accademia delle scienze di Torino. Ma ci\u00f2 che pi\u00f9 lo tenne impegnato in questo periodo fu il tema dell'educazione e dell'insegnamento nelle scuole, tanto che fu definito dai biografi \"medico e pedagogista\". Infatti condusse diverse battaglie che portarono all'introduzione della prima cattedra in Italia di Anatomia Patologica (1840) e di Istologia (1849). Inoltre nel 1851 pubblic\u00f2 \"Discorsi politico-morali\" in cui espose non solo i principi pedagogici e sociali che riteneva giusti per riformare l'insegnamento nelle scuole, ma anche i valori etici fondamentali nella societ\u00e0.\nAnche il suo modo di insegnare era innovativo; infatti parte della lezione si svolgeva in aula e parte al letto dell'ammalato. Voleva trasmettere ai suoi alunni l'importanza di una medicina pratica, fatta non di sole parole.\nIntanto il 18 marzo 1860 \u00e8 nominato Senatore del Regno d'Italia, anche se per motivi di salute (aveva 73 anni) non pot\u00e9 esercitare a pieno il suo ruolo. Di sicuro fece valere la sua posizione quando l'allora Ministro della Pubblica Istruzione, Carlo Matteucci promosse una legge (1862) che limitava il numero di posti alle universit\u00e0 e uniformava gli insegnamenti: in pratica, tutto ci\u00f2 contro cui si era battuto Bufalini. All'inizio si oppose apertamente, ma poi comprese che questa legge non era solo una manovra economica, ma anche un disperato tentativo di salvare sedi universitarie in preda all'anarchia. Matteucci cerc\u00f2 di garantire in tutte le Regioni un corso di studio valido.\nIl tramonto nelle polemiche.\nNonostante i suoi sforzi, ormai nelle Universit\u00e0 dominavano delle nuovi correnti di pensiero, quella atea, quella materialista e soprattutto quella positivista. Il positivismo era il movimento pi\u00f9 numeroso, polemico e battagliero e si basava sulla totale adesione ai fatti, ai dati sperimentali e all'osservazione. Ad una prima analisi, potrebbe sembrare che il metodo sperimentale di Bufalini fosse vicino al positivismo scientifico, ma in realt\u00e0 il medico cesenate aveva una visione metodologica radicalmente diversa, aliena dai filosofismi e legata solo all'indagine medica; pertanto si trov\u00f2 in contrasto anche con loro, il cui maggior esponente era Jacob Moleschott, residente a Torino, dove presiedeva alla cattedra di Fisiologia.\nOrmai solo a Firenze era ancora viva l'ideologia del Bufalini: deve esistere uno sperimentalismo neutrale alle filosofie mondane che ostacolano la ricerca scientifica.\nIntanto si fecero pi\u00f9 pesanti le critiche subite da Matteucci e Moleschott, cos\u00ec Bufalini si serv\u00ec de \"Lo Sperimentale\" per ribadire colpo su colpo a tali accuse. Lui infatti visse in un'epoca nella quale, pur avendo impartito un'importante lezione in campo medico, era facile essere criticato apertamente e spesso gratuitamente. Augusto Murri invece fu un sostenitore di Bufalini, tanto da riconoscergli il merito di aver aperto l'era della medicina che scrutava il paziente con l'osservazione, il microscopio e le macchine: nacque, anche grazie a lui, la medicina sperimentale.\nNegli ultimi anni di vita, dovette sopportare anche le gratuite ingiurie di Filippo Pacini, il quale riteneva che il metodo di Bufalini fosse mero empirismo, in quanto negava qualsiasi principio \"a priori\" e accettava solo ci\u00f2 che derivava dall'esperienza (\"a posteriori\"). Ormai anziano e malato, Bufalini non rispose nemmeno a queste accuse, che a molti parsero inopportune e gratuite.\nCos\u00ec il 31 marzo 1875, a Firenze, mor\u00ec Bufalini. Tuttavia quando era in vita, aveva espresso il desiderio di essere sepolto nella sua Cesena; e infatti il 4 aprile 1875 la salma fu trasferita alla sua citt\u00e0 natale, verso la quale aveva un legame cos\u00ec forte da lasciare nel testamento la sua intera biblioteca scientifica al Comune di Cesena. Ma anche la citt\u00e0 romagnola gli fu riconoscente e nel settembre 1875 il Consiglio provinciale stanzi\u00f2 dei fondi per la costruzione di un monumento in sua memoria, realizzato nel 1885 e posizionato di fronte alla Biblioteca Malatestiana e alla sua casa natale."}
{"id": "103449", "revid": "1209946", "url": "https://it.wikipedia.org/wiki?curid=103449", "title": "Partito Radicale Transnazionale", "text": ""}
{"id": "103450", "revid": "2226733", "url": "https://it.wikipedia.org/wiki?curid=103450", "title": "Pidgin (software)", "text": "Pidgin (precedentemente noto come Gaim) \u00e8 un client di messaggistica istantanea open source multipiattaforma multiprotocollo.\nOriginariamente scritto da Mark Spencer per i sistemi operativi Unix-like, oggi \u00e8 in grado di \"girare\" su una variet\u00e0 di piattaforme, comprendendo GNU/Linux, macOS, Microsoft Windows, SkyOS e il sistema PDA di Trolltech, Qtopia.\nGli sviluppatori di Pidgin hanno separato il codice del nucleo (\"core\", il quale si occupa di cose come la connessione al network e ai messaggi) dal codice per GUI, il quale controlla come presentare queste azioni all'utente. Ora \u00e8 dunque possibile scrivere client usando librerie GUI a scelta dello sviluppatore. Il nucleo della libreria prodotta dalla separazione \u00e8 chiamata \"libpurple\" (precedentemente nota come \"libgaim\"); questa libreria \u00e8 gi\u00e0 in uso nei client Adium e Proteus, come nel client testuale Finch.\nLa controversia sul nome.\nIn nome originario veniva scritto come \"GAIM\" (tutto maiuscolo) o \"gAIM\" (solo la prima lettera minuscola), ma successivamente la sua scrittura ufficiale divent\u00f2 \"Gaim\" o \"gaim\". Il suo nome deriva dalla parola pidgin, che indica le lingue che permettono di far comunicare due persone che parlano linguaggi differenti.\nPlugin.\nPidgin, sul suo sito, ospita un elenco di plugin di terze parti.\nPidgin, pur avendo due plugin per la cifratura dei messaggi (tra cui OTR), non supporta GPG.\nPhoneGaim \u00e8 un software basato su Pidgin (e perci\u00f2 disponibile sotto la GPL) che usa il protocollo SIP per sfruttare la comunicazione voce su internet attraverso il VoIP.\nAttualmente \u00e8 in fase di sviluppo un plugin che permette di configurare un account Skype ma al momento non sembra essere stabile e ha bisogno che Skype sia aperto per poter funzionare.\n\u00c8 disponibile un plugin per gestire da Pidgin anche i contatti Telegram (software libero di messaggistica per smartphone)."}
{"id": "103453", "revid": "842", "url": "https://it.wikipedia.org/wiki?curid=103453", "title": "Instant messenger", "text": ""}
