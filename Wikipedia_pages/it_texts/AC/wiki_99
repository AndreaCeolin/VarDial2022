{"id": "148668", "revid": "6923", "url": "https://it.wikipedia.org/wiki?curid=148668", "title": "Kr\u0161ko (comune)", "text": "Kr\u0161ko (in tedesco \"Gurkfeld\") \u00e8 un comune sloveno di 25.833 abitanti della Slovenia centro-orientale, nella regione tradizionale della Bassa Carniola. Nel territorio comunale si trova l'unica centrale nucleare slovena.\nSuddivisione amministrativa.\nOltre al capoluogo omonimo, del comune di Kr\u0161ko fanno parte i seguenti insediamenti (\"naselja\"):\nEconomia.\nIl settore secondario del comune di Kr\u0161ko include le industrie edili, metallurgiche, della carta, tessili, di lavorazione del legno, agrarie, commercio e trasporti, mentre il settore terziario \u00e8 costituito dal turismo, in continua espansione. Le fertili pianure a sud-est del capoluogo lungo le rive della Sava, note con il nome di \"Kr\u0161ko - bre\u017ei\u0161ko polje\", vengono utilizzate per la coltivazione di viti e di alberi da frutto, quali meli, peri, peschi, albicocchi e susini. Vigneti locali producono vini come il Cvi\u010dek, il La\u0161ki Rizling e Blaufr\u00e4nkisch, oltre allo \"Sremi\u010dan\" rosso e ad altri maturati nelle cantine locali."}
{"id": "148671", "revid": "110157", "url": "https://it.wikipedia.org/wiki?curid=148671", "title": "Kungota", "text": "Kungota \u00e8 un comune di 4.741 abitanti della Slovenia nord-orientale."}
{"id": "148672", "revid": "106908", "url": "https://it.wikipedia.org/wiki?curid=148672", "title": "Kuzma (Slovenia)", "text": "Kuzma (in ungherese \"Kozma\") \u00e8 un comune di 1.642 abitanti della Slovenia nord-orientale, situato al confine con l'Austria e l'Ungheria.\nGeografia antropica.\nSuddivisioni amministrative.\nIl comune di Kuzma \u00e8 formato da 4 insediamenti (\"naselija\"):"}
{"id": "148674", "revid": "1223843", "url": "https://it.wikipedia.org/wiki?curid=148674", "title": "Il tabarro", "text": "Il tabarro \u00e8 un'opera in un atto di Giacomo Puccini, su libretto di Giuseppe Adami tratto da \"La houppelande\" di Didier Gold.\nFa parte del \"Trittico\".\nLa prima assoluta ebbe luogo il 14 dicembre 1918 al Metropolitan di New York, dove fino al 2009 ha avuto 80 rappresentazioni.\nTra gli interpreti della prima, il tenore Giulio Crimi nel ruolo di Luigi, Claudia Muzio come Giorgetta, Luigi Montesanto come Michele ed Angelo Bad\u00e0 come Tinca.\nLa composizione del \"pannello tragico\" del \"Trittico\" pucciniano avvenne in due fasi: fra l'estate e l'autunno del 1913 e fra l'ottobre 1915 e il novembre 1916.\nL'interruzione fu dovuta alla necessit\u00e0 di lavorare alla \"Rondine\", opera per la quale Puccini aveva sottoscritto un contratto.\nAl contrario, \"Il tabarro\" fu composto senza conoscerne la destinazione.\nInoltre, come opera in un atto, non sarebbe bastato a coprire la durata di uno spettacolo teatrale, tanto che Puccini pens\u00f2 inizialmente di abbinarlo ad una ripresa della sua prima opera, \"Le Villi\", all'epoca quasi dimenticata. \nSolo in seguito all'incontro col librettista Giovacchino Forzano Puccini decise di farne il primo pannello di un trittico di opere in un atto, da eseguirsi in un'unica sera.\nCaratteri stilistici.\nNei decenni, pur senza mai diventare un'opera popolare, \"Il tabarro\" si \u00e8 guadagnato un posto di tutto rispetto tra le opere di Puccini. L'intenzionale assenza di melodie facili, di quelle che colpiscono immediatamente l'orecchio, \u00e8 compensata da un'estrema densit\u00e0 drammatica e compositiva. Puccini lavora per lo pi\u00f9 su leitmotiv di poche note, elaborandoli sul piano delle sonorit\u00e0 pi\u00f9 che su quello armonico. Al contrario, \u00e8 a partire da quest'opera che Puccini inizia a costruire le sue partiture per grandi blocchi tonali, di monumentale staticit\u00e0.\nSul piano drammaturgico, \"Il tabarro\" sembrerebbe segnare un inatteso e tardivo omaggio all'opera verista. L'azione si svolge infatti nei bassifondi di Parigi, in riva alla Senna, tra scaricatori e donne del popolo. Due decenni prima, nel momento di massima fortuna del melodramma verista, Puccini aveva evitato di pagare tributo a questa moda, rinunciando a mettere in musica \"La lupa\" di Verga. \nNel farlo ora, fuori tempo massimo, ne rovescia di segno i principi estetici. Nessuno dei suoi lavori \u00e8 infatti cos\u00ec lontano dal tono nazional-popolare di \"Cavalleria rusticana\", di \"Pagliacci\" e delle altre celebri opere della stagione verista. La severit\u00e0 con cui la musica si concentra sul dramma pu\u00f2 semmai richiamare alla lontana l'idea verdiana di un teatro musicale in cui tutto dev'essere al servizio del dramma.\nLa pi\u00f9 cupa tra le opere di Puccini \u00e8 imperniata sull'idea del tempo che passa, incarnata metaforicamente dall'ora del tramonto, dalla stagione autunnale e soprattutto dal lento, inesorabile scorrere del fiume, intorno al quale l'intera vicenda si sviluppa. Un'idea alla quale rinvia anche l'uso massiccio di tempi a struttura ternaria, il cui moto circolare guida i protagonisti verso la tragedia avvolti in un clima di danzante erotismo. Dice la protagonista: \u00abIo capisco una musica sola: quella che fa danzare\u00bb, ma la musica che accompagna le sue parole \u00e8 la stessa che aprir\u00e0 il suo appassionato duetto d'amore con Luigi.\nLa trama.\n1910: \u00e8 il tramonto. Sulla Senna \u00e8 ancorato un vecchio barcone da carico, di cui \u00e8 padrone il maturo Michele; questi, che ha sposato Giorgetta, una parigina molto pi\u00f9 giovane di lui, avverte che l'unione sta vacillando e sospetta che la moglie, sempre pi\u00f9 insofferente e scontrosa, lo tradisca con un altro uomo. Il sospetto \u00e8 fondato: Giorgetta \u00e8 innamorata di Luigi, un giovane scaricatore che ogni sera, richiamato dal tenue chiarore di un fiammifero acceso, la raggiunge protetto dall'oscurit\u00e0.\nMichele, che vede crollare a poco a poco le proprie illusioni, tenta di risvegliare nell'animo della moglie la passione di un tempo ricordandole quel bimbo la cui breve esistenza aveva accompagnato il loro amore: erano i giorni felici in cui Giorgetta e il figlio cercavano rifugio nel suo tabarro. Ma quando egli tenta di stringerla fra le braccia, la moglie si ritrae adducendo un pretesto. Quindi si ritira nella sua stanza in attesa che il marito la segua e si assopisca, per poi incontrarsi con Luigi.\nMichele indugia, riflettendo su chi possa essere l'amante della moglie e meditando vendetta, quindi accende la pipa. Attirato dal segnale luminoso, Luigi balza sul barcone credendo di trovarci l'amante; ma Michele gli \u00e8 sopra, l'immobilizza e con un urlo lo riconosce; poi lo afferra per la gola, lo costringe a confessare il suo amore e lo strangola. Quindi ne avvolge il corpo esanime dentro al suo tabarro. Giorgetta torna in coperta, come colta da uno strano presentimento, ma quando si avvicina a Michele, questi apre il tabarro lasciando cadere a terra il cadavere di Luigi.\nOrganico orchestrale.\nLa partitura di Puccini prevede l'utilizzo di:\nDa suonare sul palco:"}
{"id": "148678", "revid": "123507169", "url": "https://it.wikipedia.org/wiki?curid=148678", "title": "Suor Angelica", "text": "Suor Angelica \u00e8 un'opera lirica in un atto di Giacomo Puccini, su libretto di Giovacchino Forzano.\nFa parte del Trittico.\nLa prima assoluta ebbe luogo il 14 dicembre 1918 al Metropolitan di New York con Geraldine Farrar, Flora Perini e Minnie Egener e fino al 2009 ha avuto 74 rappresentazioni. \n\u00c8 tra le poche opere a contenere solo personaggi femminili. Le voci maschili compaiono solo alla fine, nel coro di angeli che portano suor Angelica in cielo.\nFra le tre opere che compongono il Trittico era la preferita da Puccini.\nIl 1\u00ba maggio 1917 Puccini scrisse al suo amico Pietro Panichelli (un frate domenicano che gi\u00e0 lo aveva aiutato per le \"sonorit\u00e0 religiose\" di Tosca): \u00abScrivo un'opera claustrale o monacale. Mi occorrono dunque diverse parole latine ad hoc. La mia scienza non arriva fino\u2026 al cielo vostro\u00bb.\nPuccini aveva una sorella di nome Iginia, che era diventata madre superiora del convento delle monache agostiniane della frazione di Vicopelago di Lucca, alle quali il maestro fece ascoltare l'opera al pianoforte, lasciandole profondamente commosse. Grazie alla sorella, a cui era molto legato, Puccini pot\u00e9 apprendere com'era la vita in un convento femminile, che ritrasse con grande realismo nella sua opera.\nLa prima europea \u00e8 stata al Teatro Costanzi di Roma l'11 gennaio 1919 (all'interno de \"Il trittico\") diretta da Gino Marinuzzi (1882-1945) con Gilda Dalla Rizza alla presenza del compositore che aggiunse l'aria \"Senza mamma\" che in seguito divenne famosa.\nTrama.\nL'azione si svolge verso la fine del XVII secolo, tra le mura di un monastero nei pressi di Siena.\nDa sette anni Suor Angelica, di famiglia aristocratica, ha forzatamente abbracciato la vita monastica per scontare un peccato d'amore. Durante questo lungo periodo non ha saputo pi\u00f9 nulla del bambino nato da quell'amore, che le era stato strappato a forza subito dopo la nascita.\nL'attesa sembra finalmente terminata: nel parlatorio del monastero Angelica \u00e8 attesa a colloquio dalla zia principessa. Ma la vecchia signora, algida e distante, non \u00e8 venuta a concederle il sospirato perdono, bens\u00ec a chiederle un formale atto di rinuncia alla sua quota del patrimonio familiare, allo scopo di costituire la dote per la sorella minore Anna Viola, prossima ad andare sposa. Il ricordo di eventi lontani ma mai cancellati dalla memoria e la possibilit\u00e0 di avvicinare una persona di famiglia spingono Angelica a chiedere insistentemente notizie del bambino.\nMa con implacabile freddezza la zia le annuncia che da oltre due anni il piccolo \u00e8 morto, consumato da una grave malattia. Allo strazio della madre, caduta di schianto a terra, la vecchia non sa porgere altro conforto che una muta preghiera. Il pianto di Angelica continua, soffocato e straziante, anche dopo che la zia, ottenuta la firma, si allontana. Nel suo animo si fa strada l'idea folle e disperata di raggiungere il bambino nella morte per unirsi a lui per sempre. \u00c8 scesa intanto la notte e Suor Angelica, non vista, si reca nell'orto del monastero: raccoglie alcune erbe velenose e con esse prepara una bevanda mortale.\nD'improvviso, dopo aver bevuto pochi sorsi del distillato, Angelica \u00e8 assalita da un angoscioso terrore: conscia di essere caduta in peccato mortale, si rivolge alla Vergine chiedendole un segno di grazia. E avviene il miracolo: la Madonna appare sulla soglia della chiesetta e, con gesto materno, sospinge il bambino fra le braccia protese della morente. Suor Angelica cade riversa dolcemente ed esala l'anima. Il miracolo sfolgora.\nOrganico orchestrale.\nLa partitura di Puccini prevede l'utilizzo di:\nDa suonare internamente:"}
{"id": "148681", "revid": "143542", "url": "https://it.wikipedia.org/wiki?curid=148681", "title": "Gianni Schicchi", "text": "Gianni Schicchi \u00e8 un'opera comica in un atto di Giacomo Puccini, su libretto di Giovacchino Forzano basato su un episodio del Canto XXX dell'Inferno di Dante (vv. 22-48). Fa parte del \"Trittico\". La prima assoluta ha avuto luogo il 14 dicembre 1918 al Metropolitan di New York.\nFra gli interpreti della prima il baritono Giuseppe De Luca nella parte di Gianni Schicchi, il tenore Giulio Crimi in quella di Rinuccio, il soprano Florence Easton nella parte di Lauretta ed il tenore Angelo Bad\u00e0 come Gherardo.\nFino al 2009 ha avuto 138 recite al Metropolitan.\nCollocazione nel repertorio.\nDel \"Trittico\", Gianni Schicchi fu l'opera che godette subito del successo maggiore ed inizi\u00f2 quindi ben presto ad avere vita autonoma, nonostante l'esplicita volont\u00e0 di Puccini che le tre opere andassero sempre in scena assieme e mai in abbinamento con altri titoli.\nIn tempi recenti si sta consolidando la prassi d'abbinare Gianni Schicchi a \"Una tragedia fiorentina\" di Alexander von Zemlinsky o ad Alfred, Alfred di Franco Donatoni. Le due opere sono difatti accostabili non solo per la comune ambientazione fiorentina medievale, ma anche per la scenografia (interno d'abitazione per entrambe) e per la complementarit\u00e0 dei soggetti: una tragedia notturna ed una solare commedia brillante. C'\u00e8 infine un legame storico: Puccini stesso, nel 1912, aveva pensato di musicare \"Una tragedia fiorentina\" di Oscar Wilde, uno scritto incompiuto dal quale Zemlinsky trasse pochi anni dopo ispirazione per la sua opera.\nTrama.\n1299: Gianni Schicchi, famoso in tutta Firenze per il suo spirito acuto e perspicace, viene chiamato in gran fretta dai parenti di Buoso Donati, un ricco mercante appena spirato, perch\u00e9 escogiti un mezzo ingegnoso per salvarli da un'incresciosa situazione: il loro congiunto ha infatti lasciato in eredit\u00e0 i propri beni al vicino convento di frati, senza disporre nulla in favore dei suoi parenti.\nInizialmente Schicchi rifiuta di aiutarli a causa dell'atteggiamento sprezzante che la famiglia Donati, dell'aristocrazia fiorentina, mostra verso di lui, uomo della \u00abgente nova\u00bb. Ma le preghiere della figlia Lauretta (la celebre romanza \u00abO mio babbino caro\u00bb), innamorata di Rinuccio, il giovane nipote di Buoso Donati, lo spingono a tornare sui suoi passi e a escogitare un piano, che si tramuter\u00e0 successivamente in beffa. Dato che nessuno \u00e8 ancora a conoscenza della dipartita, ordina che il cadavere di Buoso venga trasportato nella stanza attigua in modo da potersi lui stesso infilare sotto le coltri, e dal letto del defunto, contraffacendone la voce, dettare al notaio le ultime volont\u00e0.\nCos\u00ec infatti avviene, non senza che Schicchi abbia preventivamente assicurato i parenti circa l'intenzione di rispettare i desideri di ciascuno, tenendo comunque a ricordare il rigore della legge, che condanna all'esilio e al taglio della mano non solo chi si sostituisce ad altri in testamenti e lasciti, ma anche i suoi complici (\u00abAddio Firenze, addio cielo divino\u00bb).\nSchicchi declina dinanzi al notaio le ultime volont\u00e0 e quando dichiara di lasciare i beni pi\u00f9 preziosi\u00a0\u2013 la \u00abmigliore mula di Toscana\u00bb, l'ambita casa di Firenze e i mulini di Signa \u2013 al suo \u00abcaro, devoto, affezionato amico Gianni Schicchi\u00bb, i parenti esplodono in urla furibonde. Ma il finto Buoso li mette a tacere canterellando il motivo dell'esilio e infine li caccia dalla casa, divenuta di sua esclusiva propriet\u00e0.\nFuori, sul balcone, Lauretta e Rinuccio si abbracciano teneramente; mentre Gianni Schicchi sorridendo contempla la loro felicit\u00e0, compiaciuto della propria astuzia.\nOrganico orchestrale.\nLa partitura di Puccini prevede l'utilizzo di:"}
{"id": "148682", "revid": "124894243", "url": "https://it.wikipedia.org/wiki?curid=148682", "title": "Leo", "text": ""}
{"id": "148685", "revid": "339392", "url": "https://it.wikipedia.org/wiki?curid=148685", "title": "Attacker You!", "text": ""}
{"id": "148686", "revid": "104485", "url": "https://it.wikipedia.org/wiki?curid=148686", "title": "Lato server", "text": "Nelle reti informatiche, l'espressione lato server (server-side in inglese) fa riferimento a operazioni compiute dal server in un ambito client-server contrapponendosi a tutto ci\u00f2 che viene eseguito sul client (lato client).\nDi solito un server \u00e8 un programma software (ad es. un server web), che gira su una macchina remota (chiamata per estensione \"server\") rimanendo in ascolto su determinate porte e raggiungibile da un computer client. Alcune operazioni devono essere compiute dal lato server perch\u00e9 richiedono l'accesso a informazioni o funzionalit\u00e0 non disponibili sul client, o richiedono misure di sicurezza che sarebbero inaffidabili se eseguite \"lato client\".\nLe operazioni lato server includono anche trattamento e immagazzinamento di dati da client a server, perch\u00e9 possano essere disponibili ad un gruppo di client. Ad esempio si indica con questo termine il database management system (DBMS) centralizzato o distribuito che permette di memorizzare, modificare ed estrarre informazioni da un database. Rappresenta dunque il back-end di un sistema informatico e di un'applicazione web con architettura multi-tier.\nStoria.\nQuesto termine \u00e8 nato con l'avvento del web: in una rete locale il server \u00e8 l'elaboratore che svolge funzioni di servizio cos\u00ec ad alleggerire gli elaboratori collegati.\nDescrizione.\nServizio.\nUno dei principali servizi forniti lato server \u00e8 quello di gestire il database tramite il DBMS con il server al centro che fa da interfaccia con il lato utente (architettura three-tier).\nUn altro tipico servizio \u00e8 l'elaborazione della logica di business in un'applicazione web costruita con architettura multi-tier. Sotto quest'ottica la programmazione web lato server \u00e8 una parte dell'intera programmazione web.\nLinguaggi di programmazione lato server.\nNell'ambito della programmazione Web, si definiscono \"linguaggi lato server\" quei linguaggi di programmazione che vengono interpretati ed elaborati dal server il quale, successivamente, invia i risultati al client (il browser dell'utente).\nI linguaggi lato server pi\u00f9 diffusi sono il PHP, l'ASP e jsp (java server page).\nUn programma scritto con questo tipo di linguaggi viene sempre elaborato sul server e mai reso disponibile all'utente, il quale pu\u00f2 visualizzare solo il risultato o output del programma (tipicamente codice HTML). Questo concetto \u00e8 molto importante in quanto sta alla base della sicurezza e dell'affidabilit\u00e0 offerti dalla programmazione lato server.\nEsempio.\nWikipedia usa script lato client per la modifica delle pagine, puoi provare tu stesso con il pulsante Modifica o Anteprima (sandbox). Premendo pubblica modifiche, invece, la modifica sar\u00e0 mandata al server che la salver\u00e0 nel suo database (lato server), rendendo disponibile la modifica agli altri utenti."}
{"id": "148688", "revid": "599013", "url": "https://it.wikipedia.org/wiki?curid=148688", "title": "Meo", "text": ""}
{"id": "148689", "revid": "125106967", "url": "https://it.wikipedia.org/wiki?curid=148689", "title": "Bargnolino", "text": "Il Bargnolino, o pi\u00f9 comunemente in italiano Prunella, \u00e8 un liquore dall'alta gradazione alcolica, ottenuto dalla infusione delle drupe di prugnolo selvatico, detto anche pruno spino (in dialetto piacentino: \" bargn\u00f6\" o \"bargn\u00f2l\"), arbusto tipico dell'Appennino ligure. I frutti vanno raccolti nel mese di ottobre.\nIn piacentino prende il nome di \"bargnulein\". \nEsistono infiniti modi di fare il Bargnolino, a seconda degli aromi aggiunti e delle ricette che vengono gelosamente custodite e tramandate di generazione in generazione dalle famiglie della zona, che ancora oggi preparano il liquore a casa propria seguendo il consiglio dei nonni. \nI soli elementi comuni a tutte le preparazioni sono le drupe, l'alcool etilico, vino rosso e zucchero."}
{"id": "148692", "revid": "124123", "url": "https://it.wikipedia.org/wiki?curid=148692", "title": "Bin Ueda", "text": "Fu attivo fin dagli anni ottanta del XIX secolo all'interno delle cerchie letterarie gravitanti intorno all'Universit\u00e0 Imperiale di T\u014dky\u014d. Dopo la morte del suo mentore Kitamura T\u014dkoku (1894), prese il suo posto nella direzione della rivista letteraria \"Bungakukai\" (Mondo letterario). Fin dagli anni dell'universit\u00e0, Bin si segnal\u00f2 per la facilit\u00e0 di apprendimento delle lingue e per la spiccata curiosit\u00e0 nei confronti delle tradizioni poetiche occidentali. Studi\u00f2 e si laure\u00f2 all'Universit\u00e0 Imperiale di T\u014dky\u014d sotto la guida di Lafcadio Hearn.\nDopo aver studiato francese e inglese all'universit\u00e0, negli anni successivi Bin cominci\u00f2 anche a impratichirsi del tedesco e dell'italiano. Apprese anche le basi del latino. Tradusse, tra le altre cose, poesie di Robert Browning, Dante Gabriel Rossetti, Dante, Heinrich Heine. \nPartecip\u00f2 con numerosi articoli e traduzioni al dibattito letterario dei primi anni del secolo. Il suo contributo fu decisivo nel processo di sprovincializzazione dei poeti giapponesi. Con le sue numerose traduzioni, apparse su diverse riviste quali \"Subaru\" (Le Pleiadi) e \"My\u014dj\u014d\" (Venere), introdusse per la prima volta presso il pubblico giapponese la poesia simbolista francese (Paul Verlaine, St\u00e9phane Mallarm\u00e9) e belga (Georges Rodenbach, \u00c9mile Verhaeren, Maurice Maeterlinck). Fu inoltre tra i primi traduttori in giapponese di Charles Baudelaire e Gabriele D'Annunzio.\nLe sue traduzioni pi\u00f9 famose di poeti simbolisti confluirono nel 1905 nella raccolta . L'impatto dell'opera fu decisivo nel processo di assimilazione dei modelli occidentali da parte dei poeti giapponesi, tanto che in molti la considerano come uno dei capolavori della \"poesia in nuovo stile\" (shintaishi), nata nel periodo Meiji. \nAll'interno della raccolta compare forse la traduzione pi\u00f9 famosa di Bin, quella condotta sul testo di \"Chanson d'automne\" di Paul Verlaine.\nCome poeta originale, il contributo di Bin alla storia della letteratura giapponese fu decisamente meno significativo. Bench\u00e9 il suo nome sia oggi legato soprattutto alle traduzioni di poeti simbolisti di lingua francese, Bin prediligeva lo stile dei Parnassiani. Tra i suoi autori preferiti (a cui si ispirer\u00e0 nei suoi componimenti originali), figurano Leconte de Lisle, Jos\u00e9-Maria de H\u00e9r\u00e9dia e Fran\u00e7ois Copp\u00e9e."}
{"id": "148693", "revid": "413187", "url": "https://it.wikipedia.org/wiki?curid=148693", "title": "Batticuore a mezzanotte - Ransie la strega", "text": " \u00e8 un manga realizzato nel 2002 da Koi Ikeno, la stessa autrice di \"Batticuore notturno - Ransie la strega\" del 1982.\nCome ben comprensibile dai titoli, queste due opere sono strettamente collegate, ma non si pu\u00f2 dire che \"Batticuore a mezzanotte\" sia un reale seguito di \"Batticuore notturno\": molti personaggi sono infatti gli stessi in entrambe le serie, ma in quella pi\u00f9 recente l'autrice si \u00e8 divertita a mischiare le carte in tavola: le caratteristiche fisiche e psicologiche, nonch\u00e9 le origini dei protagonisti, sono state infatti cambiate e la stessa trama non pu\u00f2 che risultarne modificata. Per questo il fumetto pu\u00f2 essere considerato un reboot che pu\u00f2 essere letto anche senza aver mai conosciuto \"Batticuore notturno\", sebbene esistano citazioni che l'autrice semina qua e l\u00e0 per le vignette strizzando l'occhio ai vecchi lettori.\nTrama.\nIn \"Batticuore a mezzanotte\" Ranze Eto, una studentessa del liceo dai capelli biondi, \u00e8 figlia di uno squattrinato scrittore di romanzi di fantascienza che crede nell'esistenza di un mondo parallelo chiamato \"Mondo Magico\". Nessuno d\u00e0 credito a questa sua strampalata teoria, ma sar\u00e0 proprio Ranze a doversi ricredere quando conoscer\u00e0 di persona Shun, principe di tale mondo, esiliato dal padre.\nNel primo volume Ranze \u00e8 fidanzata con un compagno di classe di nome Aron Makabe, che si scoprir\u00e0 essere il fratello gemello di Shun, cacciato alla nascita dal suo mondo per un'antica superstizione ed ignaro delle sue vere origini. Shun si reca sulla terra per ucciderlo, ma cambier\u00e0 ben presto i suoi piani, incaricandosi di scovare tutti gli abitanti del \"Mondo Magico\" che vivono tra gli umani senza rispettare la regola di non utilizzare i propri poteri. Sar\u00e0 aiutato in questo compito da Ranze, scelta come custode dell'anello nel quale il principe rinchiude i suoi poteri quando non li usa."}
{"id": "148694", "revid": "1543377", "url": "https://it.wikipedia.org/wiki?curid=148694", "title": "3x3 occhi", "text": " \u00e8 un manga \"seinen\" creato dal \"mangaka\" Yuzo Takada, e una delle sue serie di maggior successo. La storia \u00e8 sviluppata attraverso 40 volumi, pubblicati in Giappone dal 1987 al 2002 su \"Young Magazine\".\nTrama.\nPai \u00e8 l'ultima discendente dei \"Sanzhiyan Hum Kara\", l'antico popolo dei triclopi, detentore del segreto dell'eterna giovinezza ed immortalit\u00e0. La ragazza \u00e8 alla ricerca del modo per diventare un essere umano.\nLa storia si apre in Tibet, dove il morente professor Fuji promette a Pai che suo figlio Yakumo l'aiuter\u00e0 a realizzare il suo compito. Quando per\u00f2 Pai arriva in Giappone e riesce fortuitamente a trovare il ragazzo, Yakumo viene ucciso dal demone Takuhi. Pai, per mantenere con s\u00e9 Yakumo e non fargli raggiungere l'aldil\u00e0, assimila la sua anima e fa di lui il proprio \"Wu\", il suo guardiano immortale.\nDa quel momento in poi la vita dei due sar\u00e0 legata a doppio filo: Pai \u00e8 ricercata da tutti i demoni che vogliono conoscere il segreto dell'immortalit\u00e0 e se lei morisse morirebbe anche Yakumo. Entrambi si cimenteranno quindi nella ricerca di un modo per acquisire (o riacquisire nel caso di Yakumo) la forma umana, combattendo nel mentre i demoni che rischiano di far sprofondare la terra nel caos, estinguendo la razza umana. \nManga.\nItalia.\nLa versione italiana di \"3x3 occhi\" \u00e8 pubblicata dalla Star Comics.\nIn Italia fu pubblicata per la prima volta a puntate da luglio 1992 inizialmente sul mensile \"Kappa Magazine\"; con l'inizio della seconda serie ha subito un cambio di testata e di formato ed \u00e8 approdata sul mensile \"Young Magazine\" (inizialmente in monografico, successivamente affiancata da \"Pendragon\", \"Rayearth\" e \"Seraphic Feather\", con un ulteriore cambio di formato). Con l'inizio della seconda saga (\"Trinetra\"), cio\u00e8 in corrispondenza del volume 12 della pubblicazione originale giapponese in \"tank\u014dbon\" (volumetti), le avventure di Pai e Yakumo sono state spostate su \"Storie di Kappa\", con il nuovo titolo uguale a quello della saga, \"Trinetra\" appunto. La pubblicazione \u00e8 proseguita con una periodicit\u00e0 discontinua indicativamente semestrale, ma si \u00e8 interrotta nel dicembre 2004 al volume 14 per le successive scelte editoriali.\nInfine, a partire da luglio 2004, precisamente 12 anni dopo la sua prima apparizione in Italia, viene pubblicata, sempre dalla Star Comics, in monografico su \"Greatest\" con periodicit\u00e0 mensile, ripartendo dall'inizio con l'intento di raccogliere tutta l'opera (tanto la prima saga \"3x3 occhi\" propriamente detta di 11 volumi, che la seconda \"Trinetra\" di 29) in un'unica testata con lo stesso titolo e lo stesso formato (corrispondente a quello della pubblicazione originale giapponese in \"tank\u014dbon\"). In seguito a tale scelta, la pubblicazione di \"Trinetra\", come gi\u00e0 detto, \u00e8 stata interrotta.\nAltre nazioni.\nAll'estero il manga \u00e8 stato pubblicato da:\nOAV.\nDal manga sono state tratte due serie di OAV:\nEntrambi gli OAV sono arrivati anche in Italia distribuiti in VHS corrispettivamente da Granata Press per la prima serie e da Polygram Video per la seconda."}
{"id": "148698", "revid": "110157", "url": "https://it.wikipedia.org/wiki?curid=148698", "title": "La\u0161ko", "text": "La\u0161ko \u00e8 un comune di 13.675 abitanti della Slovenia centrale.\nSuddivisione.\nIl comune di La\u0161ko \u00e8 suddiviso in 85 frazioni:"}
{"id": "148700", "revid": "155613", "url": "https://it.wikipedia.org/wiki?curid=148700", "title": "Ghibli (vento)", "text": ""}
{"id": "148703", "revid": "709565", "url": "https://it.wikipedia.org/wiki?curid=148703", "title": "Livello del mare", "text": "Il livello del mare in orografia indica l'altezza media della superficie terrestre rispetto a quella del mare; il termine pu\u00f2 assumere significati specifici a seconda del contesto in cui lo si utilizza.\nDescrizione.\nIl livello del mare pu\u00f2 inoltre essere utilizzato come \"zero altimetrico\" per la determinazione delle altitudini. Per convenzione (dunque senza base scientifica comprovata), l'altezza sul mare di un comune \u00e8 misurata dal sagrato della chiesa pi\u00f9 alta o dalla piazza principale del luogo o dalla sede del palazzo municipale. Delle tre eventualit\u00e0 citate, la pi\u00f9 \"certa\" appare essere l'ubicazione della piazza.\nClassificazione.\nInnanzitutto \u00e8 necessario distinguere tra un \"livello del mare medio globale\", ovvero ottenuto tramite una media delle misurazioni effettuate in una zona molto vasta (es. oceano Atlantico, mare Mediterraneo) o addirittura su tutta la superficie oceanica terrestre, e un \"livello del mare locale\", riferito a una zona circoscritta (ad esempio il golfo di Napoli).\nInoltre pu\u00f2 variare anche il punto di riferimento delle misurazioni e dunque \u00e8 necessario definire la differenza tra \"livello del mare relativo\" e \"livello del mare assoluto\":\nChe sia relativo o assoluto, il livello del mare subisce delle variazioni, sia sul breve sia sul lungo periodo, che possono essere dovute a una grande variet\u00e0 di processi.\nMisurazione.\nL'unico metodo per ottenere una misura assoluta del livello del mare \u00e8 l'altimetria satellitare.\nNel sistema internazionale l'altitudine si misura in metri sul livello del mare (m s.l.m.; anche m s.l.m.m. da \u00absul livello marino medio\u00bb o m s.m. da \u00absul mare\u00bb).\nInnalzamento del livello.\nI principali fattori che possono causare un aumento medio del livello del mare sono l'espansione termica degli oceani, la fusione delle calotte glaciali e la variazione di salinit\u00e0 dovuta allo scambio di masse d'acqua tra gli oceani e le riserve d'acqua dolce del territorio. \nQuesti contributi sono comunemente attribuiti a un cambiamento climatico globale indotto in buona parte dalle immissioni antropiche di gas serra (riscaldamento globale).\nIl livello marino assoluto, inoltre, dipende indirettamente anche dalla deformazione della terra solida causata dalle variazioni del campo gravitazionale e del volume del bacino oceanico globale.\nEspansione termica.\nI dati di temperatura media degli oceani raccolti negli ultimi 50 anni indicano che il contenuto di calore e la conseguente espansione termica degli oceani sono notevolmente aumentati a partire dal 1950. \nGrazie all'avvento della Radar Altimetria da Satellite \u00e8 stato possibile quantificare il contributo del riscaldamento degli oceani all'innalzamento del livello marino globale: nel periodo tra il 1993 e il 2010 questo contributo \u00e8 stato valutato dell'ordine del 30%.\nFusione dei ghiacci.\nUn contributo importante alla variazione di livello marino globale \u00e8 dato inoltre dalla progressiva fusione dei ghiacciai montani e della calotte glaciali di piccole dimensioni, particolarmente sensibili al riscaldamento globale che sta interessando il nostro pianeta negli ultimi decenni. Per il periodo 1993-2010, il contributo di ghiacciai e calotte polari all'aumento del livello del mare \u00e8 stato valutato dell'ordine del 30%.\nContributo antropico.\nL'accelerazione subita dall'espansione termica degli oceani e dalla fusione dei ghiacciai e delle calotte glaciali negli ultimi decenni \u00e8 legata alla massiccia immissione da parte degli esseri umani di gas serra nell'atmosfera, causa del riscaldamento. \nLa comunit\u00e0 scientifica \u00e8 infatti ormai concorde nell'attribuire alle attivit\u00e0 umane la causa del riscaldamento e dunque anche del recente innalzamento del livello del mare.\nNuove ipotesi.\n\u00c8 stata proposta, dal gruppo di ricerca dell'Istituto nazionale di geofisica e vulcanologia di Roma, una nuova ipotesi su una possibile relazione tra le variazioni secolari del campo magnetico terrestre e quelle del livello marino globale. Tale ipotesi si basa sulla presenza di una significativa correlazione tra gli andamenti del livello globale degli oceani e il totale dell'area coperta da un'anomalia del campo magnetico terrestre osservata nel Sud Atlantico (la \"South Atlantic Anomaly\", o SAA) nei 3 secoli precedenti. La presenza di questa correlazione suggerisce l'esistenza di una possibile relazione causale tra le due quantit\u00e0 e, se quest'ultima fosse confermata, entrambe le variazioni potrebbero avere un'origine comune nella dinamica del nucleo fluido esterno della Terra."}
{"id": "148704", "revid": "111325", "url": "https://it.wikipedia.org/wiki?curid=148704", "title": "Batticuore notturno", "text": ""}
{"id": "148705", "revid": "77358", "url": "https://it.wikipedia.org/wiki?curid=148705", "title": "Universit\u00e0 di Reggio Calabria", "text": ""}
{"id": "148706", "revid": "830939", "url": "https://it.wikipedia.org/wiki?curid=148706", "title": "\u00c9mile Verhaeren", "text": "Fu uno dei poeti capostipiti della scuola simbolista.\nFu un poeta di lingua francese. Con l'inizio del secolo XX si registra un mutamento di sensibilit\u00e0 che porta alla ricerca, nella poesia, di una maggiore intimit\u00e0 e quotidianit\u00e0. I poeti del simbolismo minore lasciano da parte i toni elevati che avevano preso piede con D'Annunzio: cantano l'esperienza umile di tutti i giorni. Verhaeren fu il cantore della citt\u00e0 che muta il suo aspetto ed uno tra i poeti pi\u00f9 prolifici della sua epoca.\nBiografia.\n\u00c9mile Verhaeren nacque a Sint-Amands il 20 maggio 1855, in una famiglia fiamminga francofona della classe media. Tuttavia Verhaeren parlava anche il dialetto locale (l'olandese non veniva insegnato a scuola a quel tempo).\nAll'et\u00e0 di undici anni fu inviato al Collegio di Sainte Barbe a Gand, un rigoroso collegio gestito dai gesuiti, dove divenne completamente francesizzato. Si iscrisse quindi alla facolt\u00e0 di legge all'Universit\u00e0 Cattolica di Lovanio. Qui produsse i suoi primi sforzi letterari. Durante quegli anni conobbe alcuni studenti che condividevano molte delle sue idee ed interessi. Pi\u00f9 tardi divennero suoi collaboratori di scrittura con la rivista rivoluzionario-artistica \"La Jeune Belgique\". \nDopo aver ottenuto la laurea in giurisprudenza, divenne un tirocinante con Edmond Picard, un rinomato avvocato penalista, il quale svolse un ruolo fondamentale nel panorama artistico di Bruxelles. \u00c9mile Verhaeren \u00e8 venuto in contatto frequente con i giovani, radicale scrittori e artisti in un momento di rinnovamento artistico. Prov\u00f2 solo due casi in un'aula di tribunale prima di decidere di dedicare la sua vita alla poesia e alla letteratura.\nPresto divenne il portavoce per la rinascita artistica al volgere del secolo. Affascinato dalle opere dei pittori del circolo artistico d'avanguardia \"Les XX\", scrisse molti articoli in \"La Jeune Belgique\" e \"L'Art Moderne\", con fiammeggiante critica sulle opere artistico-letterarie del mondo dell'arte di Bruxelles. I suoi articoli portarono molti promettenti giovani talenti, come James Ensor, all'attenzione del pubblico.\nAttraverso questi articoli divenne amico del pittore neoimpressionista belga Th\u00e9o van Rysselberghe, come si evince da una vasta quantit\u00e0 di corrispondenze. In una di queste lettere egli viene descritto da Maria van Rysselberghe come \"una personalit\u00e0 unica, un vortice con un carattere indomabile, che non si \u00e8 preoccupato per s\u00e9 stesso delle regole borghesi e che ha provocato o sopraffatto tutti con la sua semplice immediatezza\". \nFu inoltre amico intimo di Georges Rodenbach.\nIl 27 novembre 1916 alla stazione di Rouen Verhaeren mor\u00ec dopo essere caduto sotto un treno su cui stava cercando di salire mentre questo era in movimento. La moglie, Marthe Verhaeren, venne informata della morte del marito da Andr\u00e9 Gide e dai migliori amici del compianto poeta, tra cui anche van Rysselberghe."}
{"id": "148707", "revid": "830939", "url": "https://it.wikipedia.org/wiki?curid=148707", "title": "Alfredo Duhalde V\u00e1squez", "text": "Biografia.\nIn seguito alla morte del presidente Juan Antonio R\u00edos Morales fu brevemente vicepresidente del Cile dal 27 giugno al 17 ottobre 1946, con un brevissimo intervallo dal 3 al 13 agosto.\nMinistro dell'Interno col presidente Juan Antonio R\u00edos, Duhalde assunse il 17 gennaio 1946 il governo di fatto, a causa di gravi problemi di salute del presidente. Morto R\u00edos il 27 giugno, Duhalde assunse la vicepresidenza per governare il Cile fino alle nuove elezioni presidenziali. Sostituito per dieci giorni da Vicente Merino Bielich, Duhalde si dimise il 17 ottobre 1946, per candidarsi alle elezioni presidenziali."}
{"id": "148708", "revid": "1318658", "url": "https://it.wikipedia.org/wiki?curid=148708", "title": "Giuseppe Dossena", "text": "Biografia.\nNasce a due passi dallo Stadio San Siro; da Milano va via presto per diventare un calciatore. \u00c8 sposato con Tiziana dal settembre 1982, conosciuta a Bologna, dalla quale ha avuto due figli, Gianluca e Andrea.\nNelle indagini relative il Totonero del 1980 viene citato il suo nome (fu invitato a comparire dagli inquirenti); nessuna accusa gli venne formalizzata. Carlo Petrini lo tira in ballo anche in seguito (vedi suo libro \"Nel fango del dio pallone\") come un protagonista attivo di vicende su scommesse.\nLaureato in scienze politiche e discreto golfista, nel 1987 si candid\u00f2 in politica con il PSI, anche grazie alla stretta amicizia con il segretario di partito Bettino Craxi.\nNel 2008 Dossena \u00e8 condannato in primo grado a otto mesi di reclusione (con la condizionale), oltre a una multa di \u20ac 600, per il reato di tentata truffa ai danni di Riccardo Garrone; tale pena \u00e8 cancellata nel 2010 per sopravvenuta prescrizione.\nCaratteristiche tecniche.\nGiocatore.\nRegista; spesso effettuava inserimenti offensivi, per tentare la conclusione a rete.\nCarriera.\nGiocatore.\nClub.\nPrimi anni.\nCresce calcisticamente nel vivaio dell'Alcione, squadra milanese. Entra quindi nel settore giovanile all'epoca pi\u00f9 organizzato d'Italia, quello del .\nDopo aver vinto in maglia granata il Campionato Primavera 1976-1977, battendo in finale i pari et\u00e0 del , \u00e8 ceduto in prestito alla nella stagione 1977-1978, appena salita in Serie B. In Toscana \u00e8 subito titolare mettendo a referto 28 presenze. debutta fin dalla prima giornata di campionato, nella sfida -Pistoiese (1-0), e segna la prima rete da professionista il 18 dicembre 1977 in Cesena-Pistoiese (2-1). L'anno successivo, nel frattempo accasatosi proprio a Cesena, totalizza 28 apparizioni sempre in cadetteria.\nBologna.\nRientrato a Torino, \u00e8 ceduto in compartecipazione al Bologna, club fresco di cambio di propriet\u00e0. Qui conquista subito il posto di titolare, formando una coppia interessante di giovani con Franco Colomba (quest'ultimo capitano della squadra).\nL'accordo fra rossoblu e granata si rinnov\u00f2 per la stagione successiva, quando il Bologna, penalizzato di 5 punti in seguito a vicende di calcioscommesse, allenato da Gigi Radice concluse il campionato al 5\u00ba posto. Segna il gol della vittoria sul Torino. A fine stagione conquista la Nazionale, prima che il Torino ottenga di nuovo l'interezza del suo cartellino.\nTorino.\nDopo quattro anni, Dossena torna in granata. Nelle prime quattro stagioni non salta nessuna gara di campionato, tre nelle ultime due annate; alla fine dell'esperienza torinese totalizza 241 presenze tra campionato, Coppa Italia e Coppa UEFA, con 29 reti.\nAl termine del primo campionato \u00e8 inoltre convocato da Enzo Bearzot al Mondiale 1982, laureandosi campione pur senza mai scendere in campo. Per la Curva Maratona diverr\u00e0 un idolo, grazie a prestazioni sempre importanti e a reti come quella siglata nel derby del 27 marzo 1983, \"Il Derby del 3 a 2\"; i tifosi gli dedicheranno un grande striscione recitante \"Un magico Dossena per una magica curva\".\nNel 1984 l'arrivo di J\u00fanior gli fa cambiare ruolo: il brasiliano \u00e8 regista, Dossena ha dissidi con l'allenatore Radice ritrovato dopo l'esperienza di Bologna, e i rapporti con i tifosi cambiano negativamente.\nI suoi sei anni al Torino terminarono improvvisamente, e in maniera non serena, con la cessione in Serie B all'Udinese, per sopravvenute frizioni con la propriet\u00e0 granata.\nSampdoria.\nA 30 anni, quando per lui sembra iniziata una parabola discendente, va in Serie A alla Sampdoria. Riciclato inizialmente da terzino sinistro, vince lo scudetto coi blucerchiati nel 1991: non salta nessuna partita, integrandosi a centrocampo con Cerezo.\nCon la formazione allenata da Vujadin Bo\u0161kov \u00e8 in ogni competizione, segna con l'Inter a San Siro e con il Malines in Coppa delle Coppe.\nSimilmente a quella di Torino, l'esperienza sampdoriana (costellata da Scudetto, Coppa delle Coppe, Coppa Italia e Supercoppa italiana) si chiude in modo improvviso quanto inatteso: a novembre 1991 \u00e8 ceduto al Perugia, passando in poche settimane da una doppietta in Coppa dei Campioni alla Serie C1. A fine stagione si ritira.\nNazionale.\nLa prima chiamata in azzurro arriva, da parte di Bearzot, quando \u00e8 nel Bologna; \u00e8 il 19 aprile 1981, amichevole con la Germania Est. L'anno successivo sar\u00e0 Campione del Mondo in Spagna pur senza essere stato utilizzato. Diventa comunque una colonna della Nazionale, pur soffrendo molto l'esclusione - che causer\u00e0 polemiche - dai convocati per il Mundial '86 a favore di Antonio Di Gennaro.\nComplessivamente, con la Nazionale di calcio italiana colleziona 38 presenze, segnando l'unica rete il 23 settembre 1981 nella vittoria 3-2 con la Bulgaria, partita in cui realizz\u00f2 anche l'autogol.\nAllenatore.\nConclusa la carriera da calciatore, intraprende quella di allenatore, che lo porter\u00e0 a essere un autentico \"globe-trotter\" della panchina.\nA marzo 1998 viene nominato vice di Paolo Beruatto alla . Il 21 luglio gli viene affidata la guida della nazionale maggiore, della selezione olimpica, dell'Under-20 e dell'Under-17 del Ghana. Subito con l'Under-17 conquista la Coppa delle Nazioni Africane. L'anno seguente la stessa coppa la vince con l'Under-20. In seguito gli affidano la squadra femminile. L'eliminazione ai quarti di finale in Coppa d'Africa 2000 e la mancata qualificazione ai Mondiali segnano la fine dell'esperienza. Manterr\u00e0 i contatti col Ghana consigliando i migliori calciatori ai club italiani (come avvenuto con Muntari).\nIl 20 giugno 2000 accetta l'offerta di Gaucci di allenare il Catania. Chiamato successivamente in Arabia Saudita all'Al-Ittihad, vince il campionato. Il 27 dicembre 2001 diventa vice di Cesare Maldini al Paraguay. Il 15 giugno 2002 dopo la sconfitta contro la Germania agli ottavi di finale del Campionato del Mondo lascia la nazionale in concomitanza alle dimissioni di Cesare. Il 27 giugno 2002 diventa allenatore dell'Albania, firmando contratto di un anno. L'11 novembre rescinde unilateralmente il contratto.. Alla base di questa decisione, l'offerta - pervenutagli direttamente da Saadi Gheddafi - di assumere la guida dell'Al-Ittihad, in Libia, dove nella stagione 2002-2003 vince campionato e supercoppa.\nConclusa quest'esperienza torna in Italia, in C2 subentrando il 4 dicembre alla ; dopo la salvezza dalla Serie D. Il 18 ottobre 2004 viene esonerato dopo un mese da inizio campionato a causa di risultati deludenti, 2 sconfitte nelle ultime 3 gare. Il 18 ottobre 2004 viene esonerato dopo un mese da inizio campionato a causa di risultati deludenti, 2 sconfitte nelle ultime 3 gare. Il 30 agosto 2010 riprende a allenare a distanza di anni, tornando in Africa: lo chiama la squadra pi\u00f9 vincente d'Etiopia, il Saint-George, con cui manca la vittoria in campionato per un punto di differenza, dopo rimonta.\nDirigente.\nPrima di intraprendere la carriera di allenatore, tenta quella di dirigente. L'11 settembre 1992 viene nominato da Sergio Cragnotti come nuovo responsabile del settore giovanile della Lazio, avvalendosi della collaborazione di Walter Sabatini e Roberto Ottaviani. Successivamente passa alla Roma.\nIl 15 giugno 1995 diventa team manager della Sampdoria. Il 4 maggio 2002 con l'avvenuta della nuova presidenza viene sollevato dall'incarico. Il 17 maggio 2005 viene nominato direttore dell'area tecnica della Sambendettese. L'11 agosto 2006 entra nello staff del Benevento, nel ruolo di consulente e osservatore in compagnia dell'ex compagno di squadra al Torino e grande amico Danilo Pileggi.\nNel 2009, prima di tornare a allenare (in Etiopia), \u00e8 responsabile del \"Progetto Cina\" organizzato dal Parma, con cui il presidente Ghirardi intende imbastire relazioni sportive con l'Estremo Oriente. Nel 2013 \u00e8 osservatore del settore giovanile del Massafra, formazione dilettantistica pugliese militante in Eccellenza.\nDopo il ritiro.\nLa sua carriera televisiva inizia nel 2004, non appena lasciata la panchina della , presso la Rai dove sempre si dipaner\u00e0 fino a oggi.\nNel 2006 \u00e8 ospite con Fulvio Collovati, Marco Tardelli, Daniele Tombolini a \"Notti mondiali\". \u00c8 opinionista de \"La Domenica Sportiva\" nelle edizioni di Jacopo Volpi (2006-2007) e di Massimo De Luca (2007-2010). Nel 2010 \u00e8 stato commentatore di alcune partite dei Mondiali sudafricani e ospite a \"Mondiale Rai Sprint\" e \"Mondiale Rai Sera\" (condotti da Marco Mazzocchi) e a \"Notti Mondiali\" con in studio ancora Jacopo Volpi. Sempre nello stesso anno affianca Bruno Gentili nelle telecronache Rai delle gare della Nazionale italiana.\nNel 2012 presenzia alle telecronache agli Europei; il suo commento tecnico, al pari della cronaca di Bruno Gentili, non \u00e8 particolarmente apprezzato dalla critica e dai telespettatori, a causa di frequenti strafalcioni, nomi e cognomi dei calciatori confusi, e soprattutto di un lessico troppo arzigogolato. Dossena \u00e8 confermato come commentatore tecnico quando la Nazionale azzurra cambia telecronista, con l'avvento di Stefano Bizzotto per la Confederations Cup 2013. \u00c8 uno degli ospiti a \"Il grande match\" per i post-partita di Euro 2016."}
{"id": "148709", "revid": "287204", "url": "https://it.wikipedia.org/wiki?curid=148709", "title": "Huygens", "text": ""}
{"id": "148710", "revid": "16029", "url": "https://it.wikipedia.org/wiki?curid=148710", "title": "Beppe Dossena", "text": ""}
{"id": "148713", "revid": "287204", "url": "https://it.wikipedia.org/wiki?curid=148713", "title": "Juan Antonio R\u00edos", "text": "Fu presidente del Cile dal 1\u00ba aprile 1942 alla morte, sopraggiunta il 27 giugno 1946.\nLaureato in Giurisprudenza nel 1914, ader\u00ec al Partido Radical e svolse una missione diplomatica a Panama; eletto deputato per la prima volta nel 1924, nel 1925 fece parte della Commissione Consultiva che elabor\u00f2 la nuova Costituzione voluta dal presidente Arturo Alessandri Palma. Presidente del PR, sostenne la necessit\u00e0 di un maggiore intervento statale nell'economia, arrivando a collaborare con il giornale \"Rep\u00fablica Socialista\", che gli valse l'espulsione per alcuni anni dal partito. Presidente della Cassa di Credito Ipotecario durante il governo di Pedro Aguirre Cerda (1938-1941), fu eletto alla Presidenza della Repubblica come candidato del Frente Popular, ma non complet\u00f2 il suo mandato.\nDurante la Seconda guerra mondiale, mantenne inizialmente la politica di neutralit\u00e0 seguita dal presidente Aguirre Cerda, ma le pressioni degli Stati Uniti d'America e il timore dell'esistenza di una rete di spionaggio nazista portarono ad un cambiamento di politica. Il 20 gennaio 1943 ruppe le relazioni diplomatiche con le Potenze dell'Asse, e nel 1945 dichiar\u00f2 guerra al Giappone, poich\u00e9 l'intervento in guerra era condizione necessaria per permettere al Cile di entrare nella costituenda Organizzazione delle Nazioni Unite. Sempre nel 1945 comp\u00ec un viaggio diplomatico di due mesi attraverso il continente, raggiungendo il Canada. Nel dicembre 1945 furono scoperti nella Provincia delle Magallanes i giacimenti petroliferi di Springhill (Cerro Manantiales). Gravemente malato, il 17 gennaio 1946 R\u00edos affid\u00f2 il governo al ministro dell'Interno Alfredo Duhalde V\u00e1squez, e mor\u00ec il 27 giugno dello stesso anno."}
{"id": "148714", "revid": "80598", "url": "https://it.wikipedia.org/wiki?curid=148714", "title": "Lune", "text": "Lune, oltre ad essere il plurale del sostantivo luna, pu\u00f2 riferirsi a:"}
{"id": "148716", "revid": "124428180", "url": "https://it.wikipedia.org/wiki?curid=148716", "title": "Jer\u00f3nimo M\u00e9ndez Arancibia", "text": "Fu brevemente vicepresidente del Cile dal 25 novembre 1941 al 1\u00ba aprile 1942 in seguito alla morte del presidente Pedro Aguirre Cerda.\nLaureatosi in Medicina e chirurgia presso l'Universit\u00e0 del Cile nel 1914, diresse l'ospedale di Coquimbo dal 1924 al 1944. Tra il 1940 e il 1941 fu eletto senatore in una elezione suppletiva per l'allora circoscrizione senatoriale di Atacama e Coquimbo.\nNominato ministro dell'Interno dal presidente Aguirre Cerda il 10 novembre 1941, assunse la vicepresidenza quindici giorni dopo, quando questi mor\u00ec di tubercolosi. Come unico compito, M\u00e9ndez indisse le elezioni presidenziali del febbraio 1942, vinte dal socialista Juan Antonio R\u00edos.\nIn seguito fu brevemente ministro della Sanit\u00e0, previdenza e assistenza sociale sotto il presidente R\u00edos (1943) e ministro dell'Interno e degli Affari esteri sotto il presidente Gabriel Gonz\u00e1lez Videla (1950). L'ospedale di Cha\u00f1aral porta oggi il suo nome."}
{"id": "148719", "revid": "1005847", "url": "https://it.wikipedia.org/wiki?curid=148719", "title": "Pedro Aguirre Cerda", "text": "Fu presidente del Cile dal 24 dicembre 1938 alla morte, avvenuta il 25 novembre 1941. Militante del Partito Radicale del Cile, durante il suo governo diede grande impulso all'istruzione; suo lo slogan \u201cgobernar es educar\u201d.\nLa formazione.\nNacque a Pocuro, un piccolo paese prossimo alle Ande, il 6 febbraio del 1879, settimo di otto fratelli, e figlio di Juan Bautista Aguirre Campos e di Clarisa Cerda Escudero, una modesta coppia di contadini. Inizi\u00f2 i suoi studi nella povera scuola rurale, e successivamente nel Liceo di San Felipe. In seguito, comp\u00ec i suoi studi superiori nell'Instituto Pedag\u00f3gico della Universidad de Chile, dove ottenne il titolo di professore di Castigliano e Filosofia nel 1900. Comp\u00ec anche studi di Giurisprudenza nella stessa universit\u00e0, laureandosi nel 1904.\nNel 1910 viaggi\u00f2 in Francia per specializzarsi in Diritto amministrativo e finanziario presso Universit\u00e0 de La Sorbona, ed Economia politica e Legislazione sociale nel Collegio di Francia. Al suo ritorno nel 1914, svolse attivit\u00e0 di professore nell'Instituto Nacional, nella Escuela de Suboficiales del Ej\u00e9rcito e nel Liceo Barros Borgo\u00f1o, per poi conseguire il posto di presidente della Sociedad Nacional de Profesores. Nel 1916 si spos\u00f2 con Juana Rosa Aguirre Luco.\nL'inizio dell'attivit\u00e0 politica.\nA 27 anni ader\u00ec alla massoneria, cosa che fu fondamentale per il successivo suo ingresso nel Partido Radical. Inizi\u00f2 la sua carriera nel mondo politico con l'elezione a deputato nel 1915 per la provincia di San Felipe, Putaendo y Los Andes, e nuovamente nel 1928, ma per la provincia di Santiago. Nel 1921 fu eletto senatore per il distretto di Concepci\u00f3n. Il presidente Juan Luis Sanfuentes lo nomin\u00f2 ministro della Giustizia, Culto e Pubblica Istruzione, dando enfasi all'educazione. Durante il primo governo di Arturo Alessandri Palma, occup\u00f2 il dicastero degli Interni.\nNel 1924 avvenne il cosiddetto \u201cruido de sables\u201d, col successivo \"golpe\" militare che obblig\u00f2 Aguirre Cerda a rinunciare al proprio incarico. Esule in Europa per la durata di un anno, torn\u00f2 nel 1925, ma part\u00ec di nuovamente nel 1927. Durante i suoi periodi in Europa scrisse le opere \"El problema agrario\" e \"El problema industrial\". Torn\u00f2 definitivamente in Cile nel 1930.\nLa presidenza.\nNel 1936 si costitu\u00ec il Frente Popular, raggruppamento d'opposizione al governo di Alessandri Palma, formato da socialisti, comunisti, democratici, e dalla Confederaci\u00f3n de Trabajadores, alla quale poi si unir\u00e0 il partito radicale. Nel 1938 vinse le elezioni presidenziali come candidato ufficiale della coalizione, battendo Gustavo Ross Santa Mar\u00eda e Carlos Ib\u00e1\u00f1ez del Campo. Fu eletto con il 50,46% dei voti, contro il 49,53% di Ross, suo principale avversario.\nMolte le iniziative del suo governo: incaric\u00f2 il poeta Pablo Neruda, suo sostenitore, di organizzare l'evacuazione dai campi profughi francesi di 2.000 esiliati spagnoli (Neruda sapr\u00e0 adempiere a questo compito attraverso un trasferimento via mare in Cile, utilizzando la nave \"Winnipeg\"); affront\u00f2 crisi come quella del terremoto che colp\u00ec Chill\u00e1n nel 1939, causando seri danni; pose speciale enfasi nel combattere la povert\u00e0. Tuttavia, la sua principale meta fu quella di aumentare il tasso d'istruzione, creando scuole e propiziando l'assunzione di nuovi professori. Come sue opere si possono altres\u00ec enumerare la creazione della Corporaci\u00f3n de Fomento de la Producci\u00f3n (CORFO), un organismo tecnico che segn\u00f2 l'inizio di un moderno processo di industrializzazione, costruendo una serie di opere infrastrutturali che migliorarono la qualit\u00e0 della vita. Inoltre procedette all'allargamento della sovranit\u00e0 del Cile annettendosi il Territorio Antartico compreso tra il Mare di Drake e il Polo Sud, ossia tra il 52\u00ba e il 90\u00ba Ovest di Greenwich.\nNel 1940 comparvero i sintomi della tubercolosi che lo avrebbe ucciso. Mor\u00ec il 25 novembre 1941, lasciando il potere al vicepresidente Jer\u00f3nimo M\u00e9ndez Arancibia, che convoc\u00f2 nuove elezioni presidenziali."}
{"id": "148721", "revid": "125170961", "url": "https://it.wikipedia.org/wiki?curid=148721", "title": "Filippo Volandri", "text": "Il suo miglior ranking ATP in singolare \u00e8 stato il 25\u00ba posto raggiunto nel luglio 2007. Era uno specialista della terra rossa, superficie su cui ha disputato tutte le finali raggiunte da professionista. Vanta due titoli nel circuito maggiore, conquistati nei tornei ATP di Sankt P\u00f6lten nel 2004 e di Palermo nel 2006.\n\u00c8 stato ininterrottamente il numero uno d'Italia dal 12 maggio 2003 al 15 maggio 2006 ed \u00e8 uno dei sei tennisti italiani ad aver sconfitto un avversario classificato al primo posto della classifica ATP computerizzata. \nNel gennaio 2021 \u00e8 diventato il capitano non giocatore della squadra italiana di Coppa Davis.\nCarriera da giocatore.\nVolandri comincia a giocare a tennis all'et\u00e0 di sette anni, spinto da una zia maestra nazionale di tennis (Susanna Paoletti), ma la passione per il tennis \u00e8 di famiglia, anche la sorella Veronica \u00e8 maestra di tennis e il padre \u00e8 presidente del Tennis Club Livorno, il circolo in cui ha preso in mano per la prima volta una racchetta. Nel 1997 passa tra i professionisti e comincia a lavorare con il coach Fabrizio Fanucci, ma le prime partecipazioni ai Futures italiani sono datati 1998, con quattro eliminazioni al primo turno e due secondi turni che contribuiscono a portare in dicembre il tennista livornese alla 520\u00aa posizione del ranking.\nLa stagione successiva parte subito con la finale al Futures italiano F1 persa in tre set da Kris Goossens, a cui segue una lunga serie di sconfitte al primo turno. A fine marzo fa la sua prima apparizione nell'ATP Challenger Series perdendo al primo turno al torneo di Barletta. La serie negativa si interrompe in ottobre con il primo trofeo vinto in carriera al Futures Italy F18, battendo in finale 6-1, 6-4 Massimo Dell'Acqua e facendo il suo ingresso tra i top 300 del ranking ATP. A fine mese vince il suo primo incontro in un Challenger a Samarcanda e il mese seguente raggiunge la semifinale all'F1 di Cipro. Nel 2000 \u00e8 impegnato quasi esclusivamente nel circuito Challenger in cui coglie in febbraio i quarti ad Ahmedabad e in maggio la semifinale a Samarcanda, persa in tre set contro Mikhail Youzhny. Dopo l'eliminazione nei quarti a Tampere, in agosto gioca la prima finale di categoria a Praga, ma lo spagnolo Albert Monta\u00f1\u00e9s gli concede solo due giochi. La vittoria \u00e8 rimandata per\u00f2 solo di un mese: dopo la semifinale di Aschaffenburg Volandri conquista il Challenger di Biella sconfiggendo nel suo cammino il numero 76 Christophe Rochus e in finale il 98 Hern\u00e1n Gumy con il punteggio di 6-3, 6-2. Con questo risultato scala circa cinquanta posizioni e arriva a ridosso dei primi 150.\n2001-2002.\nNella prima met\u00e0 del 2001 giunge in semifinale a Bucarest e a F\u00fcrth e ai quarti a Mumbai, Singapore e Sassuolo, debutta in Coppa Davis nello spareggio contro la Finlandia perdendo in due set da Jarkko Nieminen e grazie ad una wild card \u00e8 nel tabellone principale degli Internazionali d'Italia in cui perde al primo turno da Sergi Bruguera con due tie break. Nel resto della stagione si qualifica per i quarti anche a Venezia, Scheveningen e Brindisi, accede con una wild card al tabellone principale di Palermo in cui viene battuto subito da Albert Portas e conquista gli unici due punti della Nazionale italiana nello spareggio di Davis contro la Croazia battendo nel primo incontro il n\u00ba 16 del mondo Goran Ivani\u0161evi\u0107 al quinto set e all'ultima giornata Ivan Vajda, con la Croazia gi\u00e0 qualificata. Chiude il 2001 con una serie di sconfitte e al 213\u00ba posto del ranking, dopo essere stato 120\u00ba in luglio.\nComplice un infortunio la stagione 2003 comincia con il Challenger di Olbia di marzo, in cui coglie subito la semifinale. In aprile, dopo i quarti di Napoli, perde in finale nel Challenger di Roma e rientra nei top 200. La settimana dopo accede al tabellone principale degli Internazionali, sempre grazie ad una wild card, e rimedia una sconfitta al primo turno da Tommy Robredo. Si ferma di nuovo ai quarti anche a Valencia, Torino, Sassuolo, Trani e Brindisi, perde in semifinale a Mantova con Potito Starace e la finale di Graz contro il francese Olivier Mutis. A settembre riceve una wild card per il main draw di Palermo e viene sconfitto nuovamente al primo turno dall'armeno Sargis Sargsian.\n2003-2004.\nVolandri comincia la stagione qualificandosi per l'Abierto Mexicano Telcel di Acapulco fermandosi nuovamente al primo turno per mano di Mariano Zabaleta. Un paio di settimane dopo si aggiudica il Challenger di Cagliari sconfiggendo in finale l'allora diciassettenne emergente Rafael Nadal in tre set e successivamente partecipa alla disfatta della Nazionale di Davis che perde contro il Marocco e retrocede nel Gruppo II della zona Europea/Africana. Dieci giorni dopo sale alla ribalta al Masters di Monte-Carlo in cui viene sconfitto soltanto ai quarti da Vince Spadea dopo aver eliminato nell'ordine Radek \u0160t\u011bp\u00e1nek, David Nalbandian e Magnus Norman entrando cos\u00ec nei primi 100 del ranking. La settimana successiva arriva al terzo turno a Barcellona dove viene eliminato dal numero tre del mondo Juan Carlos Ferrero e al Masters di Roma ripete il risultato di Monte-Carlo: batte Nicol\u00e1s Mass\u00fa, Raemon Sluiter e nuovamente Radek \u0160t\u011bp\u00e1nek prima di perdere in tre set contro Roger Federer. Il 12 maggio 2003, grazie alla posizione numero 79 nel ranking ATP, diventa il nuovo numero uno italiano.\nSuccessivamente si qualifica per il Masters di Amburgo ma perde subito da S\u00e9bastien Grosjean e partecipa al primo Roland Garros della carriera ma viene subito eliminato dalla quarta testa di serie del tabellone Carlos Moy\u00e1, a giugno si aggiudica anche il Challenger di Biella battendo in finale il numero 45 ATP Jos\u00e9 Acasuso e due settimane dopo perde al primo turno del Torneo di Wimbledon dallo statunitense Brian Vahaly.\nA luglio raggiunge i quarti di B\u00e5stad e Stoccarda, ma soprattutto la sua prima finale ATP in carriera, la n\u00b0 112 disputata da un tennista italiano, a Umago, in cui trova a sbarrargli la strada ancora lo spagnolo Moy\u00e1 al termine di una partita abbastanza strana, soprattutto nel terzo set. Nella restante parte di stagione non coglie altri risultati di rilievo, da segnalare solo la prima partecipazione agli US Open, con annessa sconfitta al primo turno al cospetto di Jonas Bj\u00f6rkman, e la partecipazione allo spareggio di Davis con lo Zimbabwe nel quale l'Italia retrocede nel Gruppo II della Zona Euro/Africana.\nNel gennaio 2004 partecipa ai suoi primi Australian Open venendo eliminato al secondo turno da Juan Carlos Ferrero. Sulla terra rossa sudamericana raccoglie i quarti a Vi\u00f1a del Mar, risultato bissato poi ad Acapulco. Inizialmente, sulla terra rossa europea non ripete i risultati dell'anno passato: perde al primo turno a Monte-Carlo e al terzo a Roma. Al torneo di Sankt P\u00f6lten conquista per\u00f2 il suo primo torneo ATP, sconfiggendo in finale Xavier Malisse in due set. Volandri diventa cos\u00ec il diciottesimo tennista a conquistare un titolo del circuito maggiore nell'era Open.\nDopo il primo turno del Roland Garros e il secondo di Wimbledon, riemerge a luglio ad Umago dove conferma la finale sconfiggendo tra gli altri Carlos Moy\u00e1 suo giustiziere l'anno precedente. Nella finale di questa edizione, trova Guillermo Ca\u00f1as, ma esce ancora sconfitto.\nIn agosto partecipa e vince il challenger di Trani. La settimana dopo \u00e8 impegnato nel torneo di singolare dei Giochi della XXVII Olimpiade di Atene dove viene eliminato da Fabrice Santoro. A settembre raggiunge la semifinale a Bucarest e la terza finale ATP della stagione, a Palermo, dove viene sconfitto da Tom\u00e1\u0161 Berdych, tanto da meritare il premio di \"giocatore del mese\" da parte dell'ATP.\n2005-2006.\nCoglie il primo risultato di rilievo del 2005 con la semifinale a Vi\u00f1a Del Mar. Dopo i quarti di Acapulco e la semifinale di Casablanca torna dopo due anni nei quarti di un Masters Series a Monte-Carlo grazie alla vittorie contro Wayne Arthurs, Guillermo Ca\u00f1as e Mariano Puerta, risultato che ripete ad Amburgo battendo Nicol\u00e1s Almagro, Feliciano L\u00f3pez, S\u00e9bastien Grosjean e perdendo di stretta misura contro Davydenko. Al Roland Garros viene sconfitto al terzo turno mentre giunge in semifinale al challenger di Biella e al torneo ATP di Umago. Conclude la stagione con la sua seconda finale consecutiva a Palermo, dove viene sconfitto per il secondo consecutivo, stavolta per mano di Igor' Andreev.\nIl 2006 comincia con un'inedita semifinale sul cemento a Doha dove sconfigge nei quarti il n\u00b0 cinque del mondo Nikolaj Davydenko. A Buenos Aires raggiunge la sua sesta finale ATP in carriera, dove subisce una nuova sconfitta da Carlos Moy\u00e1. Da febbraio in poi inanella una serie di precoci eliminazioni fino a luglio quando raccoglie due semifinali a Umago e Sopot. Ripete il settembre dello scorso anno migliorando la semifinale a Bucarest dove, nella sua settima finale ATP in carriera, si arrende a J\u00fcrgen Melzer.\nIl 1\u00ba ottobre del 2006, al terzo tentativo, si aggiudica il suo secondo torneo ATP, a Palermo, battendo Nicol\u00e1s Lapentti per 5-7, 6-1, 6-3, la sua ottava nel circuito maggiore.\n2007-2008.\nComincia il 2007 con una serie di sconfitte sul cemento, cresce poi di condizione sulla terra rossa europea: esce ai quarti a Valencia, al terzo turno a Barcellona e agli Internazionali d'Italia raggiunge la semifinale, sconfiggendo contro pronostico Richard Gasquet 6-4 6-7 6-4 nel secondo turno, il n\u00b0 1 del ranking ATP Roger Federer 6-2, 6-4 negli ottavi e Tom\u00e1\u0161 Berdych 6-2, 6-3 nei quarti, subendo in semifinale il 6-1, 6-2 da Fernando Gonz\u00e1lez. Volandri diventa cos\u00ec il quarto tennista italiano della storia a sconfiggere un n\u00b0 1 ATP e, relativamente a Roma, il quarto italiano nell'era Open ad aver raggiunto la semifinale, 29 anni dopo Adriano Panatta.\nPoche settimane dopo, al Roland Garros, conferma il suo ottimo stato di forma arrivando fino agli ottavi di finale battendo al terzo turno Ivan Ljubi\u010di\u0107 in cinque set, prima di cedere a Tommy Robredo in tre set. A luglio, con la semifinale al Challenger di Torino e quella al torneo di ATP B\u00e5stad, raggiunge la 25\u00aa posizione del ranking, suo record personale.\n2009.\nIl 2009 pu\u00f2 essere definito \"l'annus horribilis\" di Volandri, che in gennaio subisce una squalifica per doping, revocata nel marzo successivo. Inizia quindi la stagione in aprile ripartendo dalla 140\u00aa posizione del ranking, e verso fine mese raggiunge le semifinali al Challenger di Roma. Ai successivi Internazionali d'Italia avverte un dolore al ginocchio sinistro e perde in tre set contro Fognini al primo turno. L'infortunio si rivela pi\u00f9 grave del previsto ma Volandri sceglie di continuare a giocare compromettendo il resto della stagione. Tra i deludenti risultati che seguono vi \u00e8 la mancata qualificazione al Roland Garros in maggio. Prima di fine anno partecipa ad altri due soli tornei ATP, venendo eliminato al primo turno a Umago in luglio e a Bucarest in settembre. Si concentra soprattutto sui tornei Challenger, perdendo in due set la finale a Trani contro Daniel Koellerer in agosto e venendo eliminato in semifinale a Milano in giugno e a Cordenons in agosto. Chiude la deludente stagione al 215\u00ba posto del ranking ATP, dopo essere stato 292\u00ba in agosto.\n2010.\nIl 2010 di Volandri \u00e8 migliore dell'anno precedente, con una serie di risultati che gli fanno risalire la classifica ATP. Il 18 aprile arriva il primo trofeo stagionale nel torneo Challenger di Roma, battendo in finale in due set Lamine Ouahab. Agli Internazionali d'Italia risulta il migliore degli italiani; nei primi due turni supera agevolmente in due set Peter Luczak e Julien Benneteau, perdendo agli ottavi di finale in tre set da Ernests Gulbis, che aveva eliminato Roger Federer. I risultati gli consentono di risalire al 120\u00ba posto della classifica ATP. Il 6 giugno 2010 vince un altro torneo Challenger a Roma superando in finale Reda El Amrani con il punteggio di 6-3 6-2. Rientra tra i primi 100 del ranking mondiale con la finale conquistata al torneo di S.Marino e sale ancora dopo un'altra finale giocata la settimana successiva al torneo di Trani. Riesce cos\u00ec a rientrare nel giro dei tornei del circuito maggiore in settembre e al primo turno dell'ATP 250 di Bucarest supera in due set il n\u00ba 63 del ranking \u0141ukasz Kubot, prima di cedere in tre set a Marcel Granollers. Nell'ATP 250 di San Pietroburgo perde in tre set al primo turno da Tejmuraz Gaba\u0161vili. Chiude la stagione al 91\u00ba posto mondiale.\n2011-2012.\nAgli Australian Open 2011 Volandri esce di scena al primo turno contro il russo Igor' Andreev. In febbraio viene eliminato al primo turno da Thomaz Bellucci al torneo di Santiago. La settimana successiva al Brasil Open supera al primo turno Victor H\u0103nescu e perde al secondo da Rui Machado. A fine febbraio esce al primo turno del torneo di Acapulco per mano di Nicol\u00e1s Almagro. Al torneo di Casablanca batte al primo turno Julien Benneteau e perde al secondo contro Albert Monta\u00f1\u00e9s. Supera le qualificazioni del torneo di Montecarlo e al primo turno viene sconfitto in due set da Marin \u010cili\u0107. A fine aprile perde in semifinale al torneo di Belgrado contro lo spagnolo Feliciano L\u00f3pez. Agli Internazionali d'Italia batte al primo turno in due set Thiemo De Bakker e perde al secondo contro Stanislas Wawrinka in tre set.\nAl Roland Garros esce di scena al primo turno contro Arnaud Cl\u00e9ment. Il 24 luglio 2011 vince il torneo Challenger di Orbetello battendo in finale Matteo Viola con il punteggio di 4-6, 6-3, 6-3.\nIl 19 febbraio del 2012, sul rosso del torneo di San Paolo, disputa la sua nona e ultima finale in carriera, dopo aver battuto tra gli altri David Nalbandian e Thomaz Bellucci. Nell'atto conclusivo perde contro Nicol\u00e1s Almagro un match combattuto con il punteggio di 3-6, 6-4, 4-6. La settimana successiva si ritira durante l'incontro di primo turno contro Juan M\u00f3naco nella Copa Claro di Buenos Aires. In febbraio perde in due set da Fernando Verdasco al primo turno dell'ATP 500 di Acapulco. Partecipa dunque al Challenger di Rabat, perdendo in finale da Martin Kli\u017ean per 2-6, 3-6. Rinuncia a disputare il Masters 1000 di Miami e rientra il 4 aprile al torneo Challenger di Barletta.\n2013.\nLa stagione inizia con l'eliminazione al primo turno agli Australian Open 2013 per mano di Gilles Simon. A febbraio non riesce a difendere la finale di San Paolo, dove viene fermato nei quarti da Mart\u00edn Alund; esce cos\u00ec dai primi 100 del ranking mondiale. Dopo le eliminazioni all'esordio a Buenos Aires e Acapulco, torna a superare un turno nel tabellone principale di un torneo ATP a Casablanca dove, preoveniente dalle qualificazioni, viene estromesso al secondo turno da Martin Kli\u017ean.\nNon riesce invece ad accedere al tabellone principale di Monte Carlo, perdendo al secondo turno delle qualificazioni contro Albert Ramos. Ci riesce invece a Bucarest, eliminando sia Marco Cecchinato che Flavio Cipolla, ma perde al primo turno con Ga\u00ebl Monfils.\nLa seconda parte dell'anno lo vede impegnato soprattutto in tornei Challenger. Fanno eccezione gli Internazionali di Roma (dove gode di una wild card ma perde subito di nuovo con Simon, mentre supera un turno in doppio in coppia con Cipolla), lo Swedish Open, dove arriva al secondo turno, gli US Open (dove perde subito con John Isner e il torneo di Mosca, dove viene subito battuto da Paolo Lorenzi.\nTuttavia sono proprio le buone prestazioni nel circuito Challenger, soprattutto in Italia, a permettergli di riconquistare posizioni in classifica. In estate conquista i trofei di Milano e Orbetello (entrambi da numero uno del torneo), mentre raggiunge la finale a Roma in maggio, a San Marino in agosto e a Genova in settembre.\nPu\u00f2 cos\u00ec partecipare a novembre alle Finali del circuito Challenger di San Paolo dove, dopo una sconfitta all'esordio con Alejandro Gonz\u00e1lez, vince i restanti due singolari del girone, elimina in semifinale Tejmuraz Gaba\u0161vili per ritrovare in finale proprio Gonz\u00e1lez, che questa volta supera per 4-6 6-4 6-2. Volandri si aggiudica cos\u00ec il trofeo pi\u00f9 ricco della propria stagione e torna al 70\u00ba posto del ranking ATP. Sar\u00e0 anche il suo ultimo trofeo vinto in carriera.\n2014.\nIl miglioramento in classifica permette a Volandri di accedere direttamente al tabellone principale dei tornei del circuito maggiore nei primi mesi dell'anno.\nEsce per\u00f2 al primo turno nei primi quattro tornei a cui partecipa: Doha, Auckland, Australian Open e Vi\u00f1a del Mar (dove supera un turno nel doppio in coppia con Lorenzi). Vince il suo ultimo incontro in carriera in un tabellone principale ATP alla Copa Claro 2014 di Buenos Aires battendo al primo turno 5-7, 6-0, 6- 3 il qualificato cileno Christian Gar\u00edn, ma nel successivo incontro subisce un pesante 6-2 6-1 da Albert Ramos. Avare di soddisfazioni anche le partecipazioni ai tornei di Rio (dove \u00e8 costretto al ritiro durante il terzo set del match d'esordio), San Paolo, Miami e Casablanca.\nCostretto a giocare le qualificazioni a Monte Carlo, viene battuto da Gaba\u0161vili al secondo turno preliminare; ad estrometterlo al primo turno dal torneo di Bucarest \u00e8 invece Luk\u00e1\u0161 Rosol, poi finalista del torneo. Viene eliminato al primo turno anche a Oeiras per mano del portoghese Gastao Elias. Torna a vincere un incontro nel Challenger romano di maggio e arriva in semifinale, perdendola in due set da Pablo Cuevas. Esce al primo turno ai successivi Internazionali d'Italia, a Nizza e al Roland Garros senza vincere alcun set contro Gilles Simon, Robin Haase e Sam Querrey. Nei match dei successivi tre Challenger ottiene 2 vittorie e tre sconfitte che lo riportano fuori dai top 100, prima di uscire al primo turno a Wimbledon, battuto in tre set da \u00c9douard Roger-Vasselin. Per il resto della stagione gioca solo nel circuito Challenger, unica eccezione l'ATP 250 di Gstaad in cui viene superato in due set da Kenny De Schepper al primo turno. Di rilievo i quarti di finale raggiunti in agosto a Cordenons, dove si ritira durante l'incontro con Potito Starace, e la finale di Biella, persa in settembre contro Matteo Viola per 5-7, 1-6. \n2015-2016.\nInizia la stagione 2015 in febbraio alle qualificazioni del torneo ATP di San Paolo, dove si presenta con il n\u00ba 211 del ranking e viene subito battuto da Thiemo de Bakker. Non riesce a qualificarsi neanche ai successivi tornei di Rio de Janeiro e Buenos Aires, pur vincendo 3 dei 5 incontri disputati. Nel corso della stagione tenta senza successo le qualificazioni a Monte-Carlo e al Roland Garros, per il resto si esibisce esclusivamente in tornei Challenger. Ottiene buoni risultati in aprile al Citt\u00e0 di Vercelli, dove approda alla sua ultima finale in carriera perdendo in tre set da Taro Daniel, in giugno a Perugia, sconfitto in semifinale da Matteo Viola in tre set, e in agosto a Manerbio, dove si ritira durante il match di semifinale. In settembre a Genova batte al secondo turno il n\u00ba 83 ATP Paolo Lorenzi, ma nei quarti \u00e8 costretto al ritiro durante l'incontro con Marco Cecchinato. Chiude il 2015 al 192\u00ba posto del ranking mondiale.\nCome l'anno precedente, apre il 2016 in Sud America e non supera le qualificazioni a Buenos Aires e a San Paolo. In aprile al Challenger di Napoli batte al primo turno in due set il n\u00ba 129 ATP Andrej Martin e viene eliminato nei quarti da Jozef Kovalik. Viene quindi sconfitto da Thomas Fabbiano al primo match delle qualificazioni di Monte-Carlo. Raggiunge le semifinali nei due successivi Challenger di Torino e Roma, battuto rispettivamente da Enrique Lopez Perez e Kyle Edmund. Dopo pi\u00f9 di due anni, torna nel main draw di un torneo ATP al Masters 1000 romano superando nelle qualificazioni Malek Jaziri, che si ritira quando il toscano era avanti 6-4, 4-1, e in rimonta Radek \u0160t\u011bp\u00e1nek; al primo turno perde strappando il primo set al n\u00ba 9 ATP David Ferrer. Tenta per l'ultima volta di entrare nel tabellone principale di uno Slam al Roland Garros, ma viene eliminato subito da Kenny De Schepper. In luglio disputa il suo ultimo incontro nel main draw di un torneo ATP a Kitzbuhel perdendo in due set dall'emergente Karen Khachanov, dopo aver eliminato nelle qualificazioni in tre set Nils Langer e Guido Andreozzi. Nel resto della stagione \u00e8 impegnato senza troppo successo nei tornei Challenger. Nel settembre 2016, all'et\u00e0 di 35 anni, disputa il suo ultimo torneo da professionista al BFD Energy Challenger di Roma, dove supera 6-2, 6-3 al primo turno Thiemo de Bakker e perde 5-7, 6-7 al secondo da Elias Ymer.\nCaratteristiche tecniche.\nGiocatore che predilige il gioco da fondo campo, il suo colpo pi\u00f9 spettacolare e redditizio \u00e8 il rovescio, che esegue a una mano, ma dispone comunque di un buon dritto che esegue preferibilmente in \"open stance\", con i piedi e il corpo rivolti verso l'avversario. Malgrado i miglioramenti nel corso della carriera, il punto debole \u00e8 sempre stato il servizio, colpo abbastanza lento, falloso e poco incisivo. Uno dei suoi rimpianti \u00e8 stato quello di aver iniziato a giocare sul veloce a 16 anni, il che gli ha precluso risultati migliori fuori dalla terra rossa, superficie su cui ha disputato tutte le 42 finali raggiunte da professionista.\nCarriera da allenatore.\nDopo il ritiro dall'agonismo entra come tecnico nei quadri della Federazione Italiana Tennis. Nel 2018 gli viene affidato l'incarico di Direttore Tecnico Nazionale, con il compito di seguire e organizzare la formazione dei nuovi talenti del tennis italiano. Nel gennaio 2021 subentra a Corrado Barazzutti nel ruolo di capitano non giocatore della squadra italiana di Coppa Davis.\nVita privata.\nDa anni Volandri \u00e8 fidanzato con la modella Francesca Fichera, ex valletta del programma Rai \"L'eredit\u00e0\" dal 2011 al 2017, dalla quale ha avuto una bambina di nome Emma, nata il 13 giugno 2017 e un figlio, Edoardo, nato nel 2019."}
{"id": "148722", "revid": "123550936", "url": "https://it.wikipedia.org/wiki?curid=148722", "title": "Arturo Alessandri Palma", "text": "Padre del futuro Presidente Jorge Alessandri Rodr\u00edguez, fu presidente del Cile per due mandati, il primo dal 23 dicembre 1920 al 1\u00ba ottobre 1925, con un'interruzione tra il 12 settembre 1924 e il 12 marzo 1925, e il secondo dal 23 dicembre 1932 al 23 dicembre 1938.\nLa prima carriera politica.\nDi famiglia oriunda italiana, intraprese gli studi di giurisprudenza e si schier\u00f2 contro il presidente Jos\u00e9 Manuel Balmaceda durante la guerra civile del 1891. Laureatosi nel 1893, ader\u00ec al movimento liberale e fu eletto pi\u00f9 volte deputato dal 1897, esercitando parallelamente e con grande successo l'avvocatura. Ministro dei Lavori Pubblici nel 1897, guadagn\u00f2 una certa fama come ministro delle Finanze nel 1913, ma divenne un personaggio d'importanza nazionale nel 1915 quando, candidato senatore a Tarapac\u00e1, vinse il duello elettorale col \"cacique\" locale, Arturo del R\u00edo, levandosi a difensore degli interessi dei lavoratori. La sua popolarit\u00e0 e l'energia della sua oratoria gli valsero il soprannome di \"Le\u00f3n de Tarapac\u00e1\". Ministro dell'Interno nel 1918, us\u00f2 la sua carica per preparare la propria candidatura alla presidenza, che vinse come candidato dell'Alianza Liberal (coalizione di liberali, radicali e socialisti democratici) dopo aver battuto per un pugno di voti il conservatore Luis Barros Borgo\u00f1o.\nIl primo mandato presidenziale.\nAlessandri var\u00f2 un vasto programma di riforme sociali ed economiche comprendenti il decentramento amministrativo, il suffragio femminile, la separazione della Chiesa dallo Stato, l'imposta sul reddito, il codice del lavoro, l'istituzione di una banca centrale e il controllo governativo sull'industria dei nitrati, ma si scontr\u00f2 con l'inesorabile ostruzionismo dei conservatori, che detenevano la maggioranza al Senato e provocarono la caduta di diversi ministeri. Le elezioni del 1924 diedero finalmente all'Alianza Liberal la maggioranza in entrambe le camere, ma il Congresso si perse in discussioni sterili sulla retribuzione dei parlamentari. Il malcontento sfoci\u00f2 in un \"golpe\" militare (4 settembre 1924) che port\u00f2 al potere una giunta presieduta dal ministro dell'Interno, generale Luis Altamirano, mentre Alessandri dava le dimissioni (respinte dal Congresso). Ottenuti dal Congresso sei mesi di congedo, Alessandri and\u00f2 in esilio in Italia, da dove fu richiamato dalla nuova Giunta che aveva deposto il generale Altamirano.\nAccolto con entusiasmo dalla popolazione (12 marzo 1925), Alessandri costitu\u00ec e presiedette la commissione che redasse una nuova Costituzione presidenziale per il Cile, approvata dai cittadini con un \"referendum\". La nuova legge fondamentale aumentava i poteri del presidente della Repubblica, che riotteneva il diritto esclusivo di nomina e revoca dei ministri, e veniva eletto per sei anni, e separava definitivamente la Chiesa e lo Stato. Istituito il Banco Central, e indette nuove elezioni presidenziali per il 24 ottobre 1925, Alessandri entr\u00f2 in contrasto col ministro della Guerra, il colonnello Carlos Ib\u00e1\u00f1ez del Campo: temendo un nuovo \"golpe\", si dimise il 1\u00ba ottobre cedendo il governo al vicepresidente Luis Barros Borgo\u00f1o.\nDivenuto consigliere del Banco Central, Alessandri venne esiliato nuovamente durante il regime di Ib\u00e1\u00f1ez del Campo (1927-1931). Rimpatriato nel 1932, fu subito rieletto senatore.\nIl secondo mandato presidenziale.\nEletto nuovamente presidente nell'ottobre 1932, Alessandri applic\u00f2 la Costituzione del 1925, pose fine all'anarchia seguita alla caduta del presidente Carlos Ib\u00e1\u00f1ez del Campo e all'effimera Repubblica Socialista e cerc\u00f2 di ristabilire l'ordine istituzionale ed interno promulgando una Legge sulla Sicurezza Interna dello Stato. Si allontan\u00f2 progressivamente dalla sinistra radicale, cerc\u00f2 di impedire con la forza la diffusione dei partiti nazista (Movimiento Nacional Socialista, MNS) e comunista e appoggi\u00f2 l'istituzione di milizie repubblicane. In campo economico, con l'aiuto del ministro delle Finanze Gustavo Ross, avvi\u00f2 la ripresa dopo la crisi del 1929 riorganizzando lo sfruttamento dei nitrati, riducendo il deficit con nuove imposte, ospendendo il pagamento del debito estero e rilanciando le opere pubbliche.\nIn prossimit\u00e0 delle elezioni presidenziali del 1938, il tentativo nazista di scatenare una crisi per permettere l'ascesa al potere del generale Carlos Ib\u00e1\u00f1ez del Campo (candidato nazionalista) fu soffocato nel sangue dai carabinieri, che uccisero cinquantuno nazisti nella \"Matanza del Seguro Obrero\" (cos\u00ec chiamata perch\u00e9 si svolse presso la sede di un istituto previdenziale, il 5 settembre 1938). La responsabilit\u00e0 di Alessandri, che avrebbe potuto ordinare il massacro, non fu mai chiarita; comunque Ib\u00e1\u00f1ez del Campo ritir\u00f2 la propria candidatura alla presidenza, spianando la strada al radicale Pedro Aguirre Cerda.\nConcluso regolarmente il mandato, Alessandri fu eletto quasi subito senatore, e gioc\u00f2 un ruolo importante nelle elezioni del 1942 e 1946. Presiedette il Senato dal 1949 fino alla morte."}
{"id": "148723", "revid": "1543377", "url": "https://it.wikipedia.org/wiki?curid=148723", "title": "Jos\u00e9-Maria de H\u00e9r\u00e9dia", "text": "Biografia.\nEbbe tre figlie: H\u00e9l\u00e8ne, Marie, scrittrice con lo pseudonimo di G\u00e9rard d'Houville e sposa di Henri de R\u00e9gnier, Louise, moglie di Pierre Lou\u00ffs.\nMor\u00ec il 2 ottobre 1905, e fu sepolto a Bonsecours, Senna Marittima, in Francia.\nLe sue prime opere ricevettero l'influenza di Hugo, Ronsard e Lecomte de Lisle, di cui divenne amico quando soggiorn\u00f2 a Parigi per frequentare la facolt\u00e0 di legge.\nPubblic\u00f2 le sue poesie in diverse riviste letterarie, e le riun\u00ec solo molto pi\u00f9 tardi in volume. L'opera, intitolata \"Les Troph\u00e9es\" (I Trofei) ricevette l'alloro poetico dall'Acad\u00e9mie Fran\u00e7aise, riconoscimento che H\u00e9r\u00e9dia aveva gi\u00e0 ottenuto per la sua traduzione dallo spagnolo de l\"'Histoire v\u00e9ridique de la conqu\u00eate de la Nouvelle-Espagne\" del capitano Bernal Diaz del Castillo. Collabor\u00f2 alla \"Revue des Deux Mondes\", al \"Temps\" e al \"Journal des d\u00e9bats\".\nFu eletto Accademico di Francia il 22 febbraio 1894, in sostituzione di Charles de Mazade, e ricevuto il 30 maggio 1895 da Fran\u00e7ois Copp\u00e9e. In occasione della visita dei sovrani russi a Parigi, nel 1896, H\u00e9r\u00e9dia compose il \"Salut \u00e0 l'Empereur\" (Saluto all'Imperatore), poesia che fu letta da Paul Mounet, attore della Com\u00e9die fran\u00e7aise, durante la cerimonia per la posa della prima pietra del ponte Alessandro III.\nFu membro della Commissione per il dizionario, nonch\u00e9 conservatore della Biblioteca dell'Ars\u00e9nal e segretario d'ambasciata.\nI suoi lavori si distinsero per una perfezione formale e per una indiscutibile tecnica, oltrech\u00e9 per una sguardo distaccato ed obiettivo sul mondo, anche a scapito dell'espressione dei propri sentimenti e delle proprie idee. Grazie alla sua vasta erudizione riusc\u00ec a creare quadri descrittivi raffinati e brillanti su personaggi quali Michelangelo ed Ercole."}
{"id": "148725", "revid": "2064806", "url": "https://it.wikipedia.org/wiki?curid=148725", "title": "Eruzione effusiva", "text": "Una eruzione effusiva \u00e8 una eruzione vulcanica in cui il magma viene espulso dal vulcano sotto forma di fiumi di lava, detti anche \"colate laviche\". Per avere una eruzione di questo tipo \u00e8 necessario che i gas contenuti nel magma vengano espulsi in modo da evitare che la pressione del gas conduca ad una esplosione. L'espulsione del gas pu\u00f2 avvenire sia gradatamente tramite fumarole o rapidamente, tramite esplosioni freatiche o eruzioni precedenti a carattere esplosivo. Un esempio di eruzione effusiva in Italia \u00e8 dato dall'Etna.\nI flussi di lava generati da eruzioni effusive variano in forma, spessore, lunghezza e larghezza a seconda del tipo di lava eruttata, dello scarico, della pendenza del terreno su cui viaggia la lava, e della durata dell'eruzione.\nAd esempio, il basalto lavico pu\u00f2 diventare lava di tipo \u02bbA\u02bb\u0101 o di tipo Pahoehoe. L'andesite lavica forma tipicamente colate laviche a blocchi, e colate di lava dacite spesso formano cumuli con fianchi scoscesi chiamate duomi di lava causa della loro viscosit\u00e0.\nLe eruzioni effusive si verificano quando dei magmi caldi (1200 \u00b0C), ad alta viscosit\u00e0 raggiungono la superficie della crosta terrestre. I gas disciolti sfuggono facilmente mentre il magma erutta, formando della lava che scorre in discesa abbastanza rapidamente e facilmente. Le eruzioni effusive costruiscono vulcani dolcemente inclinati come quelli delle Hawaii"}
{"id": "148726", "revid": "1305772", "url": "https://it.wikipedia.org/wiki?curid=148726", "title": "Luger", "text": ""}
{"id": "148727", "revid": "149485", "url": "https://it.wikipedia.org/wiki?curid=148727", "title": "Abraham Oyanedel", "text": "Fu vicepresidente del Cile dal 2 ottobre al 24 dicembre 1932\nLaureatosi in Giurisprudenza all'Universidad de Chile nel 1897, sostenne il Congresso Nazionale durante la guerra civile del 1891 contro il presidente liberale Jos\u00e9 Manuel Balmaceda. Nominato giudice della Corte Suprema nel 1927, ne divenne presidente e in tale veste nel 1932, alla caduta del generale Bartolom\u00e9 Blanche, assunse la vicepresidenza della Repubblica. Gest\u00ec il ritorno all'ordine costituzionale indicendo le elezioni presidenziali di ottobre, dalle quali usc\u00ec vincitore Arturo Alessandri Palma, al quale cedette il potere il 24 dicembre 1932."}
{"id": "148728", "revid": "1573940", "url": "https://it.wikipedia.org/wiki?curid=148728", "title": "Bartolom\u00e9 Blanche", "text": " Fu brevemente presidente provvisorio del Cile dal 13 settembre al 2 ottobre 1932.\nAllievo dell'Escuela Militar di Santiago del Cile, fece carriera nell'esercito, raggiungendo nel 1927 il grado di generale.\nMinistro dell'Interno nel governo socialista del presidente provvisorio Carlos D\u00e1vila, in seguito alle dimissioni di quest'ultimo (13 settembre 1932) assunse la presidenza della Repubblica. Il 2 ottobre una sollevazione delle guarnigioni di Concepci\u00f3n e Antofagasta lo costrinse a dimettersi e a consegnare i poteri al presidente della Corte Suprema, Abraham Oyanedel."}
{"id": "148734", "revid": "124677340", "url": "https://it.wikipedia.org/wiki?curid=148734", "title": "Parabellum (cartuccia)", "text": "Parabellum \u00e8 l'appellativo dato alle cartucce per arma da fuoco prodotte a cavallo dei secoli XIX e XX dalla azienda tedesca \"Deutsche Waffen und Munitionsfabriken\" (DWM).\nEtimologia.\nIl termine deriva dalla locuzione latina \"Si vis pacem para bellum\" (Se vuoi la pace, prepara la guerra), ricavata dall'opera Epitoma rei militaris di Flavio Vegezio Renato, motto della DWM, il cui indirizzo telegrafico era appunto: \"ParabellumBerlin\", dove per\u00f2 l'imperativo del verbo \"parare\" (preparare) era ovviamente staccato dal sostantivo \"bellum\" (guerra) in caso accusativo.\nStoria.\nEntrambe le munizioni, la prima nata nel 1898, la seconda nel 1902 vennero camerate nelle diverse versioni della celebre pistola semiautomatica Luger P08 progettata sempre da Georg Luger, venduta con il nome commerciale di \"Pistole Parabellum\" ma che in seguito fu nota pi\u00f9 spesso, come \u00e8 avvenuto con le due munizioni, con il solo cognome del progettista, \"Luger\" appunto.\nCon il tempo per\u00f2 le due parole di tale motto finirono per fondersi in un'unica tanto da definire una tipologia di armamento; ci\u00f2 \u00e8 avvenuto con la munizione 7,65 \u00d7 21 mm (7,65\u00a0mm Parabellum) ideata da Georg Luger per DWM (chiamata in alcuni casi .30 Luger o 7,65\u00a0mm Luger a seconda che si adotti il sistema di misura imperiale o metrico) e per la successiva munizione 9 \u00d7 19 mm (9\u00a0mm Parabellum, oppure 9\u00a0mm Luger) ideata sempre da Georg Luger per DWM sulla base della munizione precedente.\nLa munizione 7,65 parabellum derivava a sua volta dalla 7,65 Borchardt, riferita all'omonima pistola semiautomatica; nel 1902 i tecnici della DWM modificarono il bossolo allargandone il colletto a 9\u00a0mm, accorciandolo da 21 a 19\u00a0mm, ed inserendovi una palla mantellata calibro 9. La munizione, che fu subito camerata dalla pistola \"Parabellum\", divenne universalmente nota come \"9mm Parabellum\".\nAltri utilizzi del termine.\nRiferito alle armi pu\u00f2 trattarsi della Luger P08 o della Parabellum MG 14\nI soldati del regio esercito italiano, durante la seconda guerra mondiale utilizzarono il termine per identificare un mitra in dotazione all'esercito dell'Unione sovietica: il PP\u0160-41.\nNel mondo.\nIl fatto che il calibro 9 Parabellum (9 \u00d7 19\u00a0mm) sia nato per scopi militari all'inizio del XX secolo non significa che oggi abbia destinazione esclusivamente militare. La maggior parte dei produttori occidentali di armi corte ha in catalogo almeno una versione camerata con questa munizione, l'appellativo Parabellum, come spiegato sopra, non ne definisce infatti la vocazione.\nItalia.\nIn Italia il calibro 9\u00a0mm Parabellum, insieme al 7,62 \u00d7 51 mm NATO e 5,56 \u00d7 45 mm NATO \u00e8 stata una munizione destinata per anni esclusivamente alle sole forze di polizia e militari; il 7,65\u00a0mm Parabellum \u00e8 invece stato disponibile anche in ambito civile, e fino agli anni ottanta \u00e8 stata la pi\u00f9 potente cartuccia per pistola semiautomatica detenibile dai privati cittadini muniti di licenze di porto d'armi.\nPrima della Seconda Guerra Mondiale, la differenza di calibro tra le nostre pistole di ordinanza (principalmente la Beretta mod 34 in calibro 9 corto) e i moschetti automatici (soprattutto il MAB 38 Beretta e varianti) permise di sviluppare una munizione 9\u00a0mm parabellum specificamente dedicata all'uso delle armi lunghe: il 9\u00a0mm \"M38\" che era mediamente del 20% pi\u00f9 performante dei 9\u00a0mm parabellum esteri (soprattutto tedeschi ed inglesi).\nParadossalmente, sempre in Italia ebbe origine una 9 parabellum depotenziata: era la \"9mm Glisenti\", camerata nelle omonime pistole Glisenti M1910 e Brixia 1912 (armi caratterizzate da una chiusura metastabile piuttosto fragile e quindi inadatte a sparare munizioni 9 parabellum a piena potenza), nella celebre pistola mitragliatrice \"Villar Perosa\", nel moschetto automatico Beretta mod 1918 (detto anche \"siringa\") e nella pistola semiautomatica Beretta mod 23 (adottata dalla Milizia Forestale). Il 9\u00a0mm glisenti era virtualmente intercambiabile con il 9\u00a0mm Parabellum, ma sensibilmente meno performante.\nLa prima pistola italiana ad essere camerata in 9\u00a0mm Parabellum fu la Beretta mod 38 (dotata di semplice chiusura a massa), che non vide mai la luce se non a livello di prototipo, e successivamente la Beretta mod. 51 (adottata dalla Polizia Stradale); fino all'adozione della serie 92, negli ultimi anni settanta, quando prima nelle versioni S, SB ed infine F ed FS gradualmente sostitu\u00ec la Beretta 34 nelle dotazioni di Esercito e Forze di Polizia.\nLa liberalizzazione graduale dei \"calibri 9\" in ambito civile cominci\u00f2 nei primi anni ottanta con il 9x18 (o 9 ultra o 9 police), seguito dal 9x17 o 9 corto (9 browning short o. 380 ACP), fino a giungere alla creazione e catalogazione dell'alternativa italiana al 9\u00a0mm parabellum, cio\u00e8 il 9 \u00d7 21 mm IMI.\nLa cartuccia 9\u00a0mm Parabellum \u00e8 stata invece per anni disponibile al pubblico come 9\u00a0mm Luger (unicamente con palla in piombo nuda, come previsto dal catalogo nazionale nelle schede delle armi che la cameravano), nei due revolver detenibili in tale calibro, gli Smith &amp; Wesson mod 547 e 940.\nIl 21 dicembre 2021 la Camera dei deputati italiana ha approvato una legge europea che elimina il divieto di produzione e vendita del calibro parabellum per vendita ai civili e sportivi."}
{"id": "148738", "revid": "125414613", "url": "https://it.wikipedia.org/wiki?curid=148738", "title": "9 \u00d7 19 mm Parabellum", "text": "Il 9\u00a0\u00d7\u00a019\u00a0mm Parabellum identifica una cartuccia per arma da fuoco.\nStoria.\nOriginariamente realizzata da Georg Luger, sulla base della 7,65 mm Parabellum (anch'essa di sua ideazione) per conto della casa tedesca Deutsche Waffen und Munitionsfabriken (DWM), fu presentata nel 1902 a organizzazioni di settore inglesi e americane.\nTre prototipi di pistole calibro 9\u00a0\u00d7\u00a019\u00a0mm Parabellum furono consegnate all'esercito degli Stati Uniti per dei test all'arsenale di Springfield a met\u00e0 del 1903. I militari tedeschi mostrarono interesse per la versione 9\u00a0mm della DWM nel marzo del 1904. Il termine \"Parabellum\" \u00e8 da ricondursi solamente, come da documentazioni ufficiali, all'indirizzo della fabbrica costruttrice: \"Parabellum Stra\u00dfe\".\nLa cartuccia fu creata semplicemente modificando il bossolo a forma di bottiglia della cartuccia in 7,65\u00a0mm Luger, trasformandolo in un bossolo cilindrico con appoggio al colletto, aumentando cos\u00ec il diametro della palla accolta e lo spazio interno per la polvere e, in definitiva, ottenendo una cartuccia pi\u00f9 potente.\nIl progetto originale prevedeva l'uso di un proiettile FMJ, \"full metal jacket\" (completamente incamiciato in metallo), con una palla a tronco di cono del peso di 124 grani (8 grammi). In Germania questo proiettile fu rimpiazzato da 124 pallini in un rivestimento metallico nel 1915-16; la pallottola tronca continu\u00f2 a essere utilizzata come proiettile a uso commerciale negli Stati Uniti.\nDopo la prima guerra mondiale, pistole 9\u00a0mm furono adottate da numerose nazioni; alla fine della seconda guerra mondiale questo calibro si diffuse ancora pi\u00f9 rapidamente.\nIn Germania, per risparmiare il piombo durante la seconda guerra mondiale, l'anima del proiettile fu rimpiazzata da un'anima di ferro, rivestita di piombo. La pallottola era identificabile, poich\u00e9 di colore nero, ed era nota come 08mE \"mit Eisenkern\", cio\u00e8 \"con anima di ferro\".\nUn'altra variazione in tempo di guerra, nota come proiettile 08SE e identificabile dal rivestimento grigio scuro, fu creata pressando limatura di ferro ad alta temperatura, ottenendo cos\u00ec un materiale robusto: \"Sintereisen\", cio\u00e8 \"ferro sinterizzato\".\nLa Germania produsse anche, durante la seconda guerra mondiale, una cartuccia speciale per uso con silenziatore, identificabile da una \"X\" nella punzonatura o da un rivestimento di acciaio verde laccato, con 150 grani (9,6 grammi) di pallottola FMJ e con una velocit\u00e0 iniziale subsonica. Altre nazioni svilupparono anch'esse proiettili pesanti con cariche subsoniche per l'uso con silenziatori.\nLa cartuccia 9\u00a0\u00d7\u00a019\u00a0mm Parabellum \u00e8 stata prodotta da (o per conto di) pi\u00f9 di 70 nazioni diverse e oggi \u00e8 diventata la cartuccia per pistola pi\u00f9 usuale, essendo il calibro standard delle pistole della NATO e della maggior parte degli eserciti del mondo.\nAl termine della seconda guerra mondiale il peso pi\u00f9 diffuso divenne quello da 124 grani (8 grammi), per incrementare la sua accuratezza. Sono comunque disponibili proiettili di peso fino a 147 grani (9,5 grammi).\nCon lo stesso diametro di proiettile, cio\u00e8 9\u00a0mm, sono state allestite altre cartucce, in particolare: la 9 \u00d7 17 mm, che \u00e8 anche detta \"9 mm corto\" (cartuccia nota anche come \".380 ACP\" o \"9 mm Browning\"); la cartuccia 9 x 18 mm (o 9\u00a0mm Makarov o 9\u00a0mm Police); la 9 \u00d7 21 mm (o 9\u00a0mm Lungo); e altre.\nIn risposta alla richiesta della NATO di sostituire l'ormai vecchio 9 \u00d7 19 mm Parabellum, \u00e8 stata sviluppata in Belgio dalla FN Herstal la cartuccia di piccolo calibro FN 5,7 \u00d7 28 mm. Nel 2002 e 2003 la NATO ha condotto una serie di test con l'intenzione futura di standardizzare una cartuccia PDW in sostituzione della veneranda cartuccia 9 \u00d7 19 mm Parabellum. I test hanno confrontato i pregi relativi sia della cartuccia 5,7 \u00d7 28 mm, sia della cartuccia 4,6 \u00d7 30 mm creata dalla concorrente tedesca Heckler &amp; Koch. La NATO ha decretato vincitrice la cartuccia da 5,7 \u00d7 28 mm, citando prestazioni superiori nei test, ma la delegazione tedesca ha obiettato fortemente e cos\u00ec il processo di standardizzazione \u00e8 stato bloccato.\nComponenti.\nL'acciaio \u00e8 comunque non molto pratico per un utilizzo sportivo delle munizioni, in quanto poco adatto alla ricarica. In Italia il problema non si pone, ma viene traslato sul \"nostrano\" 9 mm (il 9x21).\nAltri materiali: la plastica \u00e8 stata usata nella produzione di munizioni calibro 9\u00a0mm da diverse nazioni. Ricordiamo inoltre che la cartuccia 9x19 pu\u00f2 anche essere chiamata 9 Luger (nome proveniente dall'omonima arma), Lungo o Parabellum.\nPrestazioni.\nLa cartuccia calibro 9\u00a0mm combina una traiettoria piatta con un rinculo moderato.\nIl suo vantaggio principale \u00e8 nelle sue piccole dimensioni ed economia di risorse per la sua produzione. Il suo svantaggio principale \u00e8 la tendenza a trapassare il bersaglio e una cattiva cavitazione permanente (dimensione del foro) quando si usano proiettili non a espansione.\n\u00c8 ritenuta una buona cartuccia per piccola cacciagione. A causa della sua economicit\u00e0, facilit\u00e0 di produzione e adeguatezza alla maggior parte degli usi \u00e8 diventata la cartuccia per pistola pi\u00f9 usata nel mondo.\nPer l'uso in alcuni reparti di polizia, dove ammesso (USA), viene usata con proiettili a punta cava espansivi (normalmente propulsi da una maggior carica di lancio e perci\u00f2 siglati sul fondello con P+), al fine di incrementare sia la cavitazione temporanea sia quella permanente e di ridurre la sovrapenetrazione.\nLegge italiana.\nPur essendo il calibro per arma corta pi\u00f9 diffuso al mondo, esso non ha mai avuto molto mercato in Italia dato che \u00e8 sempre stato considerato un calibro per armi da guerra. Col tempo sono state ammesse alcune armi in 9x19, per esempio alcuni revolver che potevano utilizzare solo munizionamento in piombo nudo, fino ad arrivare all'entrata in vigore del D.Lgs. n. 204/2010 che, di fatto, impose un divieto specifico per le sole armi corte semiautomatiche o a ripetizione camerate in 9x19 parabellum (salvo che destinate a Forze Armate e Forze di Polizia). Pertanto le altre armi (corte e lunghe) non comprese tra quelle appena citate potevano gi\u00e0 essere legittimamente detenute, portate, usate e cedute dagli aventi titolo.\nPrecedentemente al D.Lgs. 204/2010, nonostante la legge non le avesse ancora vietate, in Italia non erano mai state catalogate armi semiautomatiche cal. 9x19 e anche la giurisprudenza era orientata nel ritenerle armi da guerra proibite; successivamente, gi\u00e0 prima del D.Lgs. 204/2010, la giurisprudenza le inquadr\u00f2 pi\u00f9 correttamente come armi comuni da sparo rilevando l'inesistenza del requisito della \"spiccata capacit\u00e0 offensiva\" ma ci\u00f2 sembra non aver influito sull'elaborazione della legge 204.\nPer aggirare il divieto negli anni ottanta \u00e8 stato sviluppato il calibro 9x21, in modo da poter commercializzare semi-automatiche camerate 9 mm nel mercato civile.\nUna famosa pistola camerata per il 9\u00d721 \u00e8 la Beretta 98FS, replica civile della 92FS, camerata invece per il 9\u00d719.\nNel 2013 il Banco Nazionale di Prova di Gardone Valtrompia ha determinato che le 98FS funzionano perfettamente anche con munizionamento in 9x19 Parabellum.\nIl 21 dicembre 2021 La Camera dei Deputati ha votato il \u201cSI\u201d definitivo alla legge europea, che contiene l\u2019emendamento Fazzolari per la completa legalizzazione delle armi in calibro 9x19mm, o 9 Luger, in Italia comunemente noto come 9 Parabellum. La legge, n.238/2021, \u00e8 entrata in vigore in data 01/02/2022, successivamente alla pubblicazione in Gazzetta Ufficiale del 17/01/2022."}
{"id": "148744", "revid": "1543377", "url": "https://it.wikipedia.org/wiki?curid=148744", "title": "Munizione", "text": "Con munizione, in ambito militare, si intendono gli oggetti destinati a colpire il nemico allo scopo di danneggiarlo o neutralizzarlo.\nIl termine deriva dal latino \"munire\", nel medesimo senso dell'italiano, poich\u00e9 le munizioni costituiscono dotazione principale del soldato. Il termine indica anche ci\u00f2 che costituisce il caricamento di un'arma da lancio. Nel caso di armi da fuoco, \u00e8 sinonimo di cartuccia, mentre nel caso di arma da lancio d'artiglieria non da fuoco (come una ballista, catapulta, trabucco), le \"munizioni\" corrispondono semplicemente ai proietti o proiettili che vengono lanciati. In senso moderno, sono considerati nell'insieme dei proiettili e dei materiali propellenti confezionati con essi.\nStoria.\nL'approvvigionamento delle munizioni \u00e8 sempre stata una costante nel corso della storia: gi\u00e0 nel medioevo gli arcieri ed i balestrieri dovevano essere riforniti delle frecce e dei dardi consumati in azione. Durante gli assedi erano usati proiettili di pietra di grandi dimensioni o dardi scagliati con una balista. I proiettili di quei tempi erano comunque intercambiabili e nella battaglia di Towton (1461), durante la guerra delle due rose, il comandante degli arcieri delle truppe fedeli agli York indusse i nemici a scagliare le loro frecce per poter poi poterle riusare. Questa intercambiabilit\u00e0 dei materiali bellici continu\u00f2 ad essere possibile per molti secoli dopo l'invenzione delle armi da fuoco. Nella battaglia di Liegnitz (1760) un ufficiale fu espressamente incaricato da Federico il Grande di raccogliere e spedire, ad uso dell'esercito prussiano, tutti i moschetti e le munizioni lasciate sul campo dagli austriaci sconfitti.\nNei nostri giorni il materiale catturato \u00e8, quando possibile, ancora utilizzato. Nella prima guerra cino-giapponese, i giapponesi si spinsero al punto di preparare pezzi di ricambio per i fucili cinesi che prevedevano di catturare. In ogni caso \u00e8 raro trovare un esercito moderno che faccia affidamento sulla cattura di armi e munizioni; l'unica occasione che si ricordi \u00e8 quella risalente alla guerra civile cilena del 1891 in cui uno degli eserciti belligeranti era quasi totalmente dipendente da questo metodo per rifornire i suoi depositi di armi e munizioni. Ci\u00f2 per\u00f2 che era possibile con armi di manifattura piuttosto grossolana, non \u00e8 pi\u00f9 pensabile nel caso delle armi moderne.\nLa pallottola Lee-Metford da 7,7 mm di diametro ben difficilmente pu\u00f2 essere usata in fucili di calibro inferiore ed in generale la minuziosa precisione delle parti nelle armi moderne rende l'intercambiabilit\u00e0 quasi impossibile. Inoltre, a causa della rapidit\u00e0 con cui le munizioni vengono consumate nelle armi moderne, del fatto che le battaglie si combattono a distanza maggiore che in passato, della necessit\u00e0 quindi di sparare molti colpi per infliggere pesanti perdite, \u00e8 necessario che le riserve di munizioni siano il pi\u00f9 vicino possibile alle truppe che le devono usare. Questa era vero anche per le vecchie armi da fuoco dato che, a causa del gran peso delle munizioni, il soldato poteva portare con s\u00e9 solo pochi caricatori. Cionondimeno \u00e8 stato solo negli ultimi settant'anni che si \u00e8 sviluppato un elaborato sistema di approvvigionamento che ora \u00e8 predominante in tutti gli eserciti organizzati.\nAttualmente, nelle forze NATO le cartucce da 7,62\u00a0mm sono state per lo pi\u00f9 sostituite dalle pi\u00f9 leggere 5,56\u00a0mm che consentono ai soldati di trasportare pi\u00f9 munizioni. Le munizioni di calibro pi\u00f9 pesante sono mantenute dove la distanza ed il peso del proiettile sono importanti, come per le mitragliatrici e per i fucili da tiratore scelto, che vanno dal 7,62 con proiettili speciali al 12,7\u00a0mm ed addirittura al 20\u00a0mm, usato da alcuni speciali fucili croati durante le guerre jugoslave. Le forze di altri Stati del mondo, specialmente quelle in passato legate all'Unione Sovietica, usano di solito fucili derivati dall'AK-47 con cartucce di calibro simile a quello NATO.\nInformazioni generali.\nIl \"design\" della munizione \u00e8 determinato dal suo scopo; la munizione anti-uomo \u00e8 spesso progettata per esplodere o muoversi all'interno dell'obiettivo, per aumentare l'efficacia del danno causato. La cartuccia di queste munizioni contiene schegge progettate per esplodere in aria, in modo che i suoi frammenti si disperdano in un'ampia zona. La munizione corazzata di solito \u00e8 dura, affilata, e di diametro sottile, spesso contiene lubrificante. I proiettili incendiari includono un materiale come il fosforo bianco che brucia intensamente. La munizione tracciante emette luce mentre viaggia, permettendo a chi spara di seguire il percorso della pallottola in volo.\nI tipi comuni di munizioni per fucili e mitragliatrici includono le 5,45 \u00d7 39 mm, 5,56 \u00d7 45 mm, e 7,62 \u00d7 51 mm. I carri armati usano munizioni KE (perforanti) per combattere altre unit\u00e0 corazzate e granate a frammentazione ad altro potenziale per obiettivi come la fanteria.\nLe munizioni \"Match-grade\" sono di qualit\u00e0 eccezionale e vengono utilizzate per competizioni di tiro a segno.\nI componenti delle munizioni per fucili ed armi di ordinanza possono essere suddivisi in queste categorie:\nGlossario.\nCartuccia per armi a fuoco.\n\"Cartuccia\" \u00e8 il termine specifico con cui si descrive un insieme organico costituito da proiettile (generalmente una o pi\u00f9 pallottole), carica di lancio costituita da polvere da sparo o altro insieme energetico capace di sviluppare gas in pressione per spingere il proiettile a velocit\u00e0 elevata, da un innesco che serve a far detonare la carica di lancio e da un involucro di contenimento (bossolo) che contiene/racchiude i tre componenti principali (proiettile, polvere, innesco).\nProiettile.\n\u00c8 il corpo sparato da un'arma da fuoco: per quelle di tipo portatile (spesso di piccolo calibro come i fucili e le pistole), \u00e8 costituito generalmente da una palla di forma pi\u00f9 o meno ogivale chiamata pallottola.\nNel caso di armi a canna liscia (come i fucili \"a pompa\"), si usa generalmente il \"munizionamento spezzato\", costituito da una cartuccia, in cui il materiale da lancio \u00e8 costituito da pi\u00f9 palle (o pallini se molto numerosi e di piccolo diametro), confezionate nella stessa cartuccia. Queste palle vengono lanciate tutte assieme e contemporaneamente con l'esplosione del singolo colpo: durante il percorso che effettuano all'interno della canna, prima di uscire dalla bocca dell'arma, sono spinte e tenute assieme da una \"borra\", che si interpone tra le palle ed il caricamento presente nel bossolo. Tale numero di piccoli proiettili, sparati tutti insieme in una singola scarica, durante il loro percorso balistico costituisce un nugolo di proietti, detto \"rosa\", e produce sul bersaglio una \"rosata\".\nQuesti ultimi sono termini tipici dei fucili a canna liscia per uso caccia, per quanto il termine rosata venga usato anche per indicare l'impronta lasciata sullo stesso bersaglio da pi\u00f9 colpi a palla singola sparati dalla stessa arma senza spostarla, per determinarne la \"precisione\" e la \"giustezza\". Armi di grosso calibro spesso usano proiettili con esplosivo all'interno, che vengono denominati proiettili d'artiglieria.\nCartoccio proietto.\nPer cartoccio si intende il contenitore della polvere della carica di lancio. Quando la carica di lancio \u00e8 contenuta in un bossolo, di ottone, acciaio, rame o alluminio, al quale \u00e8 fissato in maniera permanente al proiettile, si parla di cartoccio proietto. Questa soluzione \u00e8 propria delle armi portatili (anche se in questo caso si parla genericamente di proiettile o cartuccia) e delle artiglierie di piccolo e medio calibro. Il vantaggio sta nella velocizzazione del caricamento, con l'inserimento di un unico elemento nella culatta. Lo svantaggio, nelle artiglierie, \u00e8 di non poter aumentare o diminuire a discrezione la potenza della carica di lancio in funzione della gittata o di altri parametri desiderati.\nCartoccio bossolo.\nQuando le cariche di lancio sono separate e contenute ciascuna in un bossolo metallico, si parla di cartoccio bossolo. Essendo la carica di lancio divisa in pi\u00f9 bossoli separati dal proietto, si pu\u00f2 variare il peso della carica di lancio inserendo un numero variabile di bossoli. Il bossolo inoltre, dilatandosi, al momento della deflagrazione della carica di lancio, nella camera di scoppio contro le pareti della culatta, garantisce la tenuta dei gas.\nCartoccio a sacchetto.\nNel cartoccio a sacchetto, la carica di lancio \u00e8 contenuta in un involucro disintegrabile, che brucia completamente al momento dello sparo. I sacchetti vengono inseriti separatamente dietro al proietto nella camera di scoppio, consentendo una maggiore flessibilit\u00e0 di tiro, a scapito della celerit\u00e0 di tiro. Questa soluzione era tipica dei grandi calibri, soprattutto navali. In questo caso la tenuta dei gas \u00e8 garantita unicamente dalla chiusura ermetica dell'otturatore.\nSparo a salve.\nLo sparo a salve pu\u00f2 essere di due tipi: uno caratterizzato dalla struttura di un'intera pistola dalla canna otturata (in cui possono essere inserite cartucce fatte apposta per il modello di arma da fuoco), che dunque riproduce l'esplosione delle polveri interna alla pistola; il secondo (del quale \u00e8 stata vietata la vendita a causa della pericolosit\u00e0), caratterizzato invece da semplici proiettili progettati apposta per esplodere in microscopiche schegge appena fuoriusciti dalla canna (queste munizioni sono utilizzabili anche in pistole progettate per recare danno). Entrambi i tipi non sono in grado di danneggiare ed hanno solo la funzione di riprodurre il suono di una pistola.\nTipologie.\nLe munizioni moderne includono non solo proiettili per cannoni e mortai, ma sempre pi\u00f9 bombe, granate, missili e altri proiettili esplosivi. Il potere distruttivo e la letalit\u00e0 di questi sistemi possono dipendere da vari fattori.\nMunizioni anticarro.\nL'uso dei carri armati in combattimento rese obsoleta la cavalleria e fece s\u00ec che quelle armi destinate alla fanteria necessarie al confronto con nemici a cavallo (molto spesso insieme a quelle destinate al combattimento corpo a corpo) dovessero essere sostituite da equipaggiamento adatto a danneggiare protezioni corazzate in movimento ad una certa velocit\u00e0. Le prime armi anticarro destinate alla fanteria (essendo esse utili contro minori minacce semoventi) furono spesso armi leggere sovradimensionate (ad esempio il fucile anticarro e la mitragliatrice Browning originaria da mezzo pollice). Queste furono a loro volta rese obsolete dai movimenti sempre pi\u00f9 rapidi dei carri che usavano motori sempre pi\u00f9 potenti e che potevano dotarsi di corazze sempre pi\u00f9 grosse cosicch\u00e9 i proiettili che si basavano unicamente sull'energia cinetica per penetrare tali corazze sarebbero dovuti essere estremamente pesanti cos\u00ec come le massicce armi necessarie a spararli. Ecco quindi l'introduzione della testata esplosiva.\nIn combinazione con un motore a razzo, la testata esplosiva costituisce una potente, sebbene compatta, arma che venne a far parte stabilmente dell'armamento della fanteria dalla seconda guerra mondiale in poi. Esemplificate dai Bazooka statunitensi, il tedesco Panzerfaust ed il russo RPG, queste armi furono ideali per un uso a corto raggio che consenta al soldato di attaccare i veicoli nei loro punti deboli. La tecnologia missilistica del dopoguerra fu applicata alle testate esplosive e forn\u00ec alla fanteria armi che potevano tranquillamente distruggere i pi\u00f9 pesanti carri da battaglia a distanze relativamente grandi, superando alla fine l'artiglieria anticarro e le armi di sostegno della fanteria come il cannone senza rinculo.\nMunizioni anti-aeree.\nI soldati di fanteria moderni possono mettere in campo sofisticate armi portatili multi-spettrali terra-aria equipaggiate con dispositivi antidepistaggio. In Somalia \u00e8 stato dimostrato che mezzi aerei in movimento lento o stazionari a basse altitudini possono essere abbattuti con armi di fanteria non teleguidate. Inoltre \u00e8 vero che i velivoli sono macchine piuttosto delicate, cariche di carburante altamente infiammabile e, fin dal loro primo utilizzo nella prima guerra mondiale, un aeroplano pu\u00f2 essere abbattuto da un singolo colpo di fucile che colpisce una parte vitale. La principale debolezza delle munizioni fornite alla fanteria per operare contro i velivoli consiste nel raggio limitato e nella limitatezza delle dimensioni, entrambi dettati dalla necessit\u00e0 che tali armi restino comunque traspostabili da uomini a piedi. Il principale SAM per la fanteria \u00e8 il FIM-92 Stinger MANPADS (Man Portable Air Defense System), fornito come un \"colpo unico\" in una cassa insieme all'unit\u00e0 di lancio e pronto all'uso. Esistono numerosi altri missili della stessa classe e di diverse nazioni d'origine. I fucili e le mitragliatrici di fanteria possono migliorare l'efficacia utilizzando proiettili traccianti, per permettere ai puntatori di aggiustare meglio la mira necessaria a colpire l'obiettivo. Le armi sviluppate principalmente per una funzione anticarro possono aumentare la probabilit\u00e0 di uccidere facendo detonare la testata nelle vicinanze dell'obiettivo.\nMunizioni senza bossolo.\nNel 1989, l'azienda tedesca Heckler &amp; Koch, present\u00f2 il prototipo di fucile d'assalto G11 sparante un proiettile calibro 4.75x33, senza bossolo. Il propellente era costituito da un blocco, a sezione quadrata, modellato direttamente nella nitrocellulosa solida, di per s\u00e9 stessa relativamente resistente ed inerte, e privo di bossolo.\nNel 1993 la ditta austriaca Voere inizi\u00f2 a vendere un'arma del genere, e le relative munizioni senza bossolo. Il sistema utilizzava un innesco detonato elettronicamente a 17,5 \u00b1 2 volt. I limiti superiore ed inferiore impediscono lo sparo involontario per correnti disperse o elettricit\u00e0 statica. L'azionamento elettrico elimina il ritardo meccanico associato alla presenza di un percussore, migliorando la precisione.\nMunizioni per armi di grosso calibro.\nLe moderne munizioni di artiglieria sono generalmente di tre tipi: \"fisse\", \"semi-fisse\" e a \"carica separata\". Le munizioni fisse (cartucce) appaiono nella forma di un proiettile accoppiato ad una cartuccia che contiene il propellente e ricordano le cartucce per le armi leggere, quelle semi-fisse sono in effetti come delle munizioni separate ove per\u00f2 il bossolo contiene gi\u00e0 una carica di lancio di base, la quale, volendo, pu\u00f2 essere incrementata mediante cariche addizionali. La munizione a carica separata viene impiegata comunemente con l'artiglieria pesante (proiettile + propellente in uno o pi\u00f9 sacchi). Il vantaggio principale delle munizioni a carica variabile consiste nella possibilita di fare fuoco sempre con alzi il piu possibile vicini alla massima gittata (circa 45 gradi). Cio consente di ridurre il tormento sull\u2019affusto e di ottimizzare per quegli alzi il disegno dei meccanismi per l'assorbimento del rinculo.\nIl bossolo \u00e8 attrezzato con un innesco alla sua base che esplode al contatto col percussore. La polvere da sparo, trattata con macchine di precisione per bruciare in maniera uniforne, \u00e8 contenuta in sacche di stoffa numerate. Gli obici NATO da 155\u00a0mm usano munizioni semi-fisse contenenti sette borse di polvere chiamate \"incrementi\" o \"cariche\". Mettere la polvere nelle sacche permette agli addetti all'obice di togliere \"incrementi\" quando si spara ad oggetti pi\u00f9 vicini. Gli \"incrementi\" inutilizzati vengono distrutti bruciandoli in apposite fosse lontane dalle armi.\nOltre una certa dimensione i proiettili semi-fissi sono inutilizzabili; il peso di tutto l'insieme non permette un trasporto efficiente. In questo caso vengono usate munizioni a carica separata: Il proiettile e la carica vengono forniti e caricati separatamente. Il proiettile viene inserito nella camera, la carica di polvere viene caricata (di solito a mano), quindi viene chiusa la culatta e viene inserito l'innesco nell'apposito alloggiamento dietro di essa. La carica separata delle munizione viene tipicamente usata per gli obici a partire da 155\u00a0mm. Per questi obici sono disponibili diversi tipi di propellente.\nTutti i normali proiettili giungono al pezzo con un tappo sull'alloggiamento dell'innesco sulla loro punta. Usando una speciale chiave, il tappo viene svitato e viene avvitato l'innesco. La decisione su quale tipo di innesco usare viene fatta in funzione della direzione del fuoco dagli addetti al pezzo.\nGli armamenti adatti ai primi carri armati erano spesso pezzi di artiglieria della stessa epoca e usavano quindi le stesse munizioni. Quando il combattimento tra carri armati divenne pi\u00f9 importante, la tendenza fu di adattare sempre pi\u00f9 spesso i pezzi di artiglieria antiaerea (progettati per sparare proiettili in altitudine ad alte velocit\u00e0) ai carri armati quando non era disponibile un pezzo espressamente progettato per i veicoli. Cos\u00ec il livello di corazzatura dei carri aument\u00f2, le munizioni subirono anch'esse un'evoluzione dalle origini dell'artiglieria (quando erano state progettate come offesa per i soldati) verso cariche a penetrazione da energia cinetica per perforare le corazze. Una delle tappe in questa direzione fu il ritorno ai pezzi a canna liscia che conservavano una certa precisione se affiancati da sistemi di controllo di fuoco computerizzato. Cos\u00ec le pi\u00f9 recenti munizioni per carri armati sono colpi singoli (testata e propellente combinati) in modo da essere caricati velocemente, la carica \u00e8 in un contenitore combustibile (in modo da non avere cartucce vuote in uno spazio gi\u00e0 di per s\u00e9 ristretto), la testata \u00e8 una carica con innesco.\nNella gamma di proietti a disposizione dei carri armati vi sono i cosiddetti \"sabot\", munizioni sottocalibrate costituite da un penetratore di metallo pesante (di norma uranio impoverito o tungsteno) di diametro nettamente inferiore a quello della canna e dotato di alette, racchiuso in una camicia in materiale plastico che si separa dal penetratore una volta uscita dalla canna. Lo scopo di questi proiettili \u00e8 quello di penetrare le corazze, a volte di tipo composito o ad esplosivo reattivo (Explosive Reactive Armour) e bruciare all'interno del veicolo colpito con temperature di migliaia di gradi centigradi. Questi proiettili nella nomenclatura NATO sono detti APFSDS (\"Armour Piercing, Fin Stabilizer, Discarding Sabot\").\nMunizioni navali.\nLe distanze alle quali le navi da guerra ingaggiano battaglia sono tipicamente molto maggiori di quelle caratteristiche della guerra su terraferma. Gli obiettivi sono anche genericamente delle macchine, non uomini. Le munizioni navali sono dunque ottimizzate per le alte velocit\u00e0 (in modo da raggiungere grandi distanze, da colpire aeromobili in volo in altitudine e con l'ulteriore vantaggio di ridurre il piombo necessario per colpire un bersaglio mobile a distanza) e per neutralizzare dette macchine piuttosto che fare a pezzi il corpo umano. Le munizioni dei pezzi navali al tempo della seconda guerra mondiale furono di due tipi principali: proiettili per perforare le corazze delle navi da guerra durante gli attacchi o proiettili ad alta esplosivit\u00e0 (con inneschi detonanti che potessero appiccare incendi sulle navi colpite o detonatori meccanici progettati per creare nuvole di schegge per abbattere l'aereo colpito). Con la dismissione delle navi da guerra corazzate, le munizioni navali divennero solo di tipo ad alta esplosivit\u00e0, ma si resero disponibili nuove possibilit\u00e0 di detonazione e guida per aumentarne la distruttivit\u00e0 specialmente contro missili ad alta velocit\u00e0 o minacce aeree.\nMunizioni traccianti.\nLe munizioni traccianti sono speciali proiettili modificati per ospitare una piccola carica pirotecnica alla base, per renderne visibile la traiettoria."}
{"id": "148747", "revid": "2055784", "url": "https://it.wikipedia.org/wiki?curid=148747", "title": "Lenart", "text": "Lenart (in tedesco \"Sankt Leonhard in den Windischen B\u00fcheln\") \u00e8 un comune di 11.159 abitanti della Slovenia nord-orientale. Centro agricolo citato fin dal XII secolo, deriva il suo nome dalla chiesa dedicata a San Leonardo, uno dei pi\u00f9 bei edifici gotici della zona. "}
{"id": "148750", "revid": "1724592", "url": "https://it.wikipedia.org/wiki?curid=148750", "title": "Cartuccia (munizione)", "text": "La cartuccia \u00e8 un tipo di munizione per armi da fuoco portatili.\nRispetto alle prime tipologie di armi da fuoco, soprattutto quelle ad avancarica, nelle quali per ogni colpo si doveva caricare manualmente la polvere da sparo ed il proiettile, e quindi predisporre l'innesco, la cartuccia rec\u00f2 l'innovazione di raccogliere in un unico \"modulo di sparo\" questi tre elementi, semplificando il riarmo ed anche il trasporto delle munizioni. La preventiva preparazione del modulo di sparo, insieme alla possibilit\u00e0 di alloggiare un serbatoio a bordo dell'arma, ridusse notevolmente il tempo di ricarica.\nStoria.\nLa prima cartuccia per armi leggere militari risale al 1586. Consisteva in un carico di polvere da sparo e un proiettile in un tubo di carta. La carta spessa infatti \u00e8 ancora conosciuta come \"carta balistica\", per il suo antico uso. Tale cartuccia era usata nelle armi da fuoco militari a carica frontale o avancarica: la base della cartuccia veniva tolta dal soldato, la polvere da sparo veniva versata nella canna e quindi inserito il proiettile.\nPrima dell'invenzione dell'acciarino, avvenuta intorno al 1635, l'innesco (una polvere da sparo a grana fine detta polvere serpentina) era originariamente contenuto in una fiaschetta, da cui lo sparatore lo introduceva nello scodellino di accensione. In epoca successiva lo scodellino veniva riempito dalla cartuccia prima descritta. Il meccanismo del moschetto ad acciarino, in cui lo scodellino era coperto da un pezzo di acciaio rigato contro cui sfregava la pietra focaia, rese inutile questo metodo di innesco, poich\u00e9 nel caricamento una parte del carico di polvere passava dalla canna attraverso il focone (piccolo foro nella culatta attraverso il quale si accendeva la polvere da sparo) direttamente nello scodellino.\nIl successivo importante miglioramento nel metodo di accensione fu l'introduzione della capsula a percussione in rame. Questa fu impiegata in maniera generalizzata ai moschetti militari britannici (Pattern 1853 Enfield), un quarto di secolo dopo l'invenzione della polvere da percussione e dopo una laboriosa serie di test governativi tenutisi a Woolwich nel 1834. L'invenzione che rese possibile la capsula di percussione fu brevettata da A. J. Forsyth nel 1807, e consisteva in un innesco di clorato di potassio, zolfo e carbone di legna che esplodeva per \"concussione\" (cio\u00e8 urto, scossa violenta). Quest'invenzione fu gradualmente sviluppata, e usata prima in una capsula di acciaio, e poi in una di rame, da vari armaioli e privati prima di giungere ad un uso generalizzato in ambito militare circa trent'anni dopo. Determinante fu Samuel Pauly che nel 1812 costru\u00ec la prima cartuccia realizzata in questo modo. La modifica delle armi in uso, dall'acciarino alla percussione, fu eseguita facilmente sostituendo lo scodellino con un luminello perforato, e sostituendo il cane (percussore) che portava la pietra focaia con uno pi\u00f9 piccolo in cui era praticato un incavo conformantesi al luminello; su quest'ultimo veniva posta la capsula contenente la miscela detonante, ora composta da tre parti di clorato di potassio, due di fulminato di mercurio e una di vetro in polvere. La capsula detonante cos\u00ec fatta port\u00f2 all'invenzione della moderna cartuccia, e rese possibile l'adozione generalizzata della retrocarica per tutte le variet\u00e0 di fucili e pistole.\nProbabilmente nessuna invenzione collegata con le armi da fuoco ha comportato cambiamenti nei principi costruttivi come quelli derivanti dal bossolo ad espansione. Questa invenzione rivoluzion\u00f2 completamente l'arte di costruire pistole, fu applicata con successo a tutte le tipologie di armi da fuoco, e fece nascere una nuova e importante industria, quella della produzione di cartucce.\nIl suo carattere principale \u00e8 la prevenzione di tutte le fughe di gas dalla culatta al momento dello sparo, per mezzo di un involucro deformabile. Prima di questa invenzione i fucili venivano caricati con polvere da innesco, polvere da sparo, stoppaccio, proiettile e capsula in rame, tutti inseriti separatamente. Il primo modello efficiente di involucro fu brevettato, secondo alcuni esperti, da un certo Houiller, armaiolo parigino, nel 1847; secondo altri da Casimir Lefaucheux, anch'egli armaiolo parigino, intorno al 1850. Consisteva in un sottile involucro di ottone e carta che si espandeva con la forza dell'esplosione adattandosi perfettamente alla canna, e cos\u00ec formando un efficiente sistema di direzionamento dei gas. Una piccola capsula di percussione era posta al centro della base della cartuccia, e veniva detonata per mezzo di uno spillo in ottone colpito dal grilletto; lo spillo dava anche modo di estrarre il bossolo. Questa cartuccia fu introdotta in Inghilterra da Lang intorno al 1855.\nLa cartuccia \"centerfire\" fu introdotta in Inghilterra nel 1861 da Daw. Si dice che sia stata inventata da Pottet a Parigi, poi perfezionata da Schneider, certamente vi fu una lunga disputa riguardo al brevetto. Daw in seguito perse il controllo del brevetto in favore di Eley. In questa cartuccia la capsula, posta al centro della base, viene detonata da un percussore che attraversa la culatta; il bossolo viene retratto, nella maggior parte delle armi moderne espulso, da un estrattore a slitta fissato all'estremit\u00e0 posteriore della canna, il quale si aggrappa all'orlo della base della cartuccia.\n\u00c8 praticamente la moderna cartuccia ora universalmente in uso. Nei fucili militari sub\u00ec gradualmente delle piccole modifiche. Il bossolo divenne di carta di varie qualit\u00e0 con una base in ottone, o interamente in ottone. L'imbottitura tra polvere e colpo fu progressivamente assottigliata e migliorata in qualit\u00e0; l'estremit\u00e0 del bossolo conformata per adattarsi perfettamente nella camera di scoppio.\nIn ambito militare il bossolo per caricamento dalla culatta fu adottato per la prima volta dai prussiani, intorno al 1841, per il fucile Dreyse con percussore a spillo: un proiettile conico era sistemato su un sottile stoppaccio dietro il quale era la polvere, il tutto racchiuso in un involucro di pesante carta lubrificata. Il detonatore si trovava sulla superficie interna dello stoppaccio, e veniva colpito da un ago che attraversava la base della cartuccia e la polvere, spinto dall'azione di una molla rilasciata dal grilletto.\nNel 1867 il ministero della guerra britannico decise l'adozione per i moschetti Enfield del bossolo metallico \"Eley-Boxer\". \nIl fucile, gi\u00e0 ad avancarica, era convertito per il caricamento dalla culatta secondo il principio Snider, che consisteva in un blocco aperto su una cerniera, a formare una falsa culatta contro cui poggiava la cartuccia. La capsula detonante era alla base della cartuccia, e veniva esplosa da un percussore che attraversava il blocco. Altre potenze europee adottarono fucili del genere dal 1866 al 1868, con la carta al posto del metallo per i bossoli. La cartuccia originale Eley-Boxer era di ottone piegato. Pi\u00f9 tardi venne generalmente adottato un bossolo in unico pezzo di metallo resistente, ad esempio in lega di rame, con una solida e spessa testa.\nLe cartucce \"central-fire\" con bossoli metallici in unico pezzo sono oggi utilizzate quasi universalmente in tutti i modelli di fucili e pistole militari e sportivi.\nIn Italia, una delle pi\u00f9 antiche e grandi fabbriche di cartucce e munizioni \u00e8 la Fiocchi Munizioni S.p.A. di Lecco. Essa fu fondata da Giulio Fiocchi nel 1876 ed \u00e8 tuttora una delle aziende leader a livello mondiale per la produzione di cartucce.\nCaratteristiche.\nLe distinzioni fra le cartucce seguono in buona misura quelle relative ai tipi di proiettile stesso, e sono perci\u00f2 catalogabili a seconda di diversi fattori: calibro e lunghezza del bossolo; peso, tipo e numero di palle usate e di innesco (a percussione centrale o anulare) quantit\u00e0 e tipo di polvere da sparo.\nPi\u00f9 specifiche sono le distinzioni per tipo e disegno del bossolo, mentre il munizionamento \u00e8 in Italia legalmente distinto fra quello da guerra e quello \"civile\"; tale distinzione, operata quando i tipi di cartucce disponibili erano molti meno degli attuali, tendeva a separare il munizionamento destinato alle forze armate e di polizia da quello disponibile per i privati ammessi a dotarsi di armi in porto o in detenzione. Cos\u00ec, ad esempio, le cartucce 9 mm Parabellum (9 x 19\u00a0mm) e quelle in calibro 7,65 parabellum (30 luger) che fino a qualche anno fa venivano considerate munizionamento \"da guerra\" e perci\u00f2 di porto e detenzione vietati ai privati, oggi queste munizioni sono destinate anche ad uso comune, ((quello che varia \u00e8 che l'arma in calibro 9 parabellum \u00e8 considerato un munizionamento comune, ma ne \u00e8 vietata la detenzione ed il porto ai privati, mentre quella in calibro 7,65 parabellum rientra in armi comuni da sparo)) mentre tutte le altre munizioni in cal. 9, ad esempio 9 \u00d7 21 mm IMI (9 x 21\u00a0mm), non lo sono, (perch\u00e9 nate per armi non da guerra), pur trattandosi sostanzialmente di munizioni alquanto simili.\nStruttura tipica.\nGeneralmente la cartuccia \u00e8 costituita da un involucro (originariamente di carta, da cui il nome) contenente sia la pallottola, i pallini o comunque quanto deve essere scagliato contro il bersaglio, che le polveri con relativi inneschi o comunque quanto destinato a provocare lo sparo ed il conseguente lancio.\nLe cartucce moderne comprendono una capsula a percussione, la cui azione \u00e8 provocata dal percussore, solitamente alloggiata nella parte centrale del fondello. Vi sono per\u00f2 anche cartucce dette \"a percussione a spillo\" o \"a percussione anulare\", a seconda di quale parte del fondello sia colpita dal percussore per provocare lo sparo. Modelli sperimentali ad accensione elettrica o piezo-elettrica sono stati sviluppati senza incontrare grande successo.\nIl bossolo (la parte cilindrica contenente le polveri propellenti e, nel fondello, la capsula) ha un'apertura anteriore per l'uscita del proiettile (o dei proiettili se fossero pi\u00f9 d'uno, come nel caso dei pallini, ordinariamente usati per la caccia).\nFunzionamento.\nLa cartuccia \u00e8 azionata da una serie di azioni concatenate, comandate dal tiratore con la pressione sul grilletto, il quale provoca l'abbattimento del cane, il quale a sua volta causa la percussione (mediante una sua estremit\u00e0, o un pezzo rigidamente connesso, detto appunto percussore) sulla capsula.\nCon la percussione della capsula, si causa un dardo di fuoco che, opportunamente indirizzato all'interno del bossolo, accende la polvere da sparo, la quale bruciando produce gas ad alta pressione che trovano come unica via d'uscita l'apertura del bossolo occlusa dal proiettile in posizione di lancio. Essendo l'occlusione del proiettile notevolmente meno resistente delle altre pareti del bossolo, i gas tendono a premere verso questa direzione, spostando il proiettile a velocit\u00e0 sempre crescente sino a che questo non imbocca la canna dell'arma. In questa fase, appena uscito il proiettile, i gas disperdono la loro energia di spinta verso tutte le direzioni (una parte quindi anche all'interno della canna) ed il lancio del proiettile si completa con le eventuali azioni regolatrici e stabilizzatrici della canna (ad esempio per le rigature, in genere elicoidali, che con l'attrito imprimono al proiettile un moto rotatorio lungo l'asse longitudinale onde aumentarne la resistenza alla deriva da vento e la stabilit\u00e0 della traiettoria che potrebbe essere compromessa da eventuali imperfezioni nella fusione del proiettile stesso.\nMolte armi sono dotate di meccanismi o accorgimenti per l'espulsione immediata del bossolo, utilizzando la pressione residua dei gas nella canna dopo la fuoriuscita del proiettile o i gas che dalla canna passano in un cilindro laterale dove, spostando un pistone provocano l'apertura dell'otturatore.\nTipologie.\nLa maggior parte delle armi da fuoco potenti sparano proiettili relativamente piccoli ad alte velocit\u00e0. Questo perch\u00e9 l'energia cinetica del proiettile aumenta proporzionalmente al suo peso ed al quadrato della velocit\u00e0. Pertanto un proiettile che si muova a una velocit\u00e0 doppia ha il quadruplo dell'energia. La velocit\u00e0 del proiettile \u00e8 limitata dalla pressione iniziale nella canna, a sua volta determinata dalla resistenza dei materiali e dal peso che chi spara \u00e8 in grado di portare. Le cartucce pi\u00f9 grosse contengono pi\u00f9 polvere e di solito raggiungono velocit\u00e0 maggiori.\nLa letalit\u00e0 delle munizioni da pistola non \u00e8 determinata tanto dalla munizione, quanto dalla precisione e dalla dottrina di fuoco di chi spara. I proiettili a queste energie, a seconda della distanza e della carica esplosiva, possono avere un momento insufficiente per lesionare in modo irreversibile la persona o l'animale.\nSistemi di innesco.\nL'innesco \u00e8 una piccola capsula che viene inserita nel fondello del bossolo della cartuccia in un'apposita cavit\u00e0 che presenta un foro centrale (oppure due laterali nel caso dei Berdan), detto foro di vampa comunicante con la camera di combustione del bossolo attraverso il quale passa la fiamma prodotta dalla percussione dell'innesco che d\u00e0 inizio alla combustione della polvere da sparo.\nNormalmente gli inneschi sono di due misure, gli inneschi \"small\" e i \"large\" e si dividono in altre due tipologie a seconda della munizione, i \"pistol\" per le munizioni da pistola e i \"rifle\" per le munizioni da fucile.\nQuindi si hanno le seguenti tipologie:\nsmall pistol e large pistol, small rifle e large rifle.\nPer tutte le tipologie di innesco descritte esistono anche delle varianti pi\u00f9 potenti che generano una fiamma maggiore e sono denominati inneschi \"magnum\" da utilizzarsi appunto per caricamenti di cartucce magnum.\nEsistono anche degli inneschi di dimensioni maggiori per il caricamento di munizioni di grosso calibro da fucile come il .50 Browning Machine Gun.\nIl propellente usato negli inneschi \u00e8 lo stifnato di piombo e sostituisce il pi\u00f9 vecchio e inquinante fulminato di mercurio. Esistono anche inneschi totalmente privi di piombo ma\nle case produttrici non li rendono ancora disponibili per la ricarica domestica delle\ncartucce e li usano solo per le cartucce commerciali.\nPercussione anulare.\nOggi quasi completamente sostituite da quelle a percussione centrale, tranne che per alcuni tipi come il .22 Long Rifle, e diffusa prima che il design delle prime fosse perfezionato. Pu\u00f2 essere usato solo per cartucce di relativamente bassa potenza, poich\u00e9 il bossolo deve essere abbastanza morbido da restare deformato dal percussore, il quale detona l'innesco sul bordo della cartuccia stessa. In passato, le cartucce 9\u00a0mm erano disponibili, cos\u00ec come le cartucce .177, .25, .22 corte e .22 lunghe.\nOggi il calibro .22 LR (\"Long Rifle\" cio\u00e8 \"fucile lungo\") conta oltre il 99% di tutto il munizionamento \"rimfire\". Recentemente \u00e8 stata introdotta una cartuccia \"rimfire .177\", ma non \u00e8 chiaro se vi sia un'effettiva richiesta per questo genere di armi.\nDi solito queste cartucce portano una pallottola in lega di piombo morbida, e possono essere supersoniche o subsoniche. Spesso le pallottole sono ricoperte di un sottile strato di rame per evitare il contatto tra la pelle ed il piombo, visto che si tratta di un blando veleno.\nPercussione centrale.\nDopo centinaia di progetti e di sviluppi differenti, rimangono essenzialmente soltanto due differenze di base. Tutte le armi da fuoco correnti (civili) sono \"rimfire\" o \"centerfire\". In ambito militare si sta cercando di perfezionare lo sparo elettronico, che eliminerebbe l'innesco.\nIl \"centerfire\" (\"fuoco al centro\") utilizza un innesco posizionato centralmente, che nella maggior parte delle cartucce ad uso civile pu\u00f2 essere sostituito, permettendo cos\u00ec di riutilizzare i costosi bossoli d'ottone. Questo sistema viene definito Boxer innescato. I militari usano un sistema molto simile, denominato innesco Berdan, un po' meno costoso, ma che non pu\u00f2 essere riutilizzato con facilit\u00e0; tuttavia usando cautela si pu\u00f2 ugualmente effettuare la ricarica, per cui accade che combattenti non organizzati utilizzino come nuovo \"innesco\" un sistema semplice come un po' di latta ed una capocchia di fiammifero, ben diverso dal processo a pi\u00f9 stadi richiesto per fare una capsula d'innesco originale.\nBossolo.\nI bossoli per armi da fuoco leggere portatili variano per la forma, le dimensioni e i materiali di cui sono costituiti. Le dimensioni fondamentali di un bossolo sono la sua lunghezza, il suo diametro al fondello ed il suo diametro al colletto (la parte anteriore che trattiene la palla): altri fattori dimensionali dipendono dalla forma del bossolo stesso.\nForma.\nLa forma pi\u00f9 intuitiva che il corpo di un bossolo possa avere \u00e8 quella Cilindrica, dove il diametro al fondello ed al colletto sono uguali: questa \u00e8 la forma pi\u00f9 diffusa per le cartucce utilizzate nelle pistole e nei fucili da caccia a canna liscia.\nUna forma ormai desueta \u00e8 quella \"Tronco-conica\", dove il diametro al fondello \u00e8 maggiore di quello al colletto: una sezione longitudinale del bossolo mostrerebbe che le sue pareti non sono parallele ma convergenti. Per tale motivo, il colletto \u00e8 costituito a sua volta da un cilindro pi\u00f9 o meno lungo per trattenere la palla. Questa tipologia di bossolo \u00e8 usata per alcune munizioni da pistola e ne permane l'uso per poche munizioni da fucile (soprattutto repliche storiche di fucili a retrocarica con munizionamento a polvere nera come la .45-70 Springfield o anche cartucce da caccia grossa di vecchia progettazione come la .375 Holland &amp; Holland Magnum - tuttavia ancora molto usata).\nLa forma pi\u00f9 consueta per il munizionamento da fucile a canna rigata \u00e8 quella \"a Bottiglia\", dove il colletto \u00e8 costituito da un cilindro di diametro inferiore al corpo come nel caso del bossolo tronco-conico, mentre il corpo (di diametro maggiore) \u00e8 di forma cilindrica o, pi\u00f9 raramente, moderatamente conica. Permanendo una differenza di diametro tra la parte del corpo vicino al colletto e quest'ultimo, necessita un raccordo tra corpo e colletto che viene chiamato \"spalla\" e pu\u00f2 essere con profilo rettilineo o curvo.\nAltra forma importante nel classificare le cartucce, \u00e8 quella del fondello.\nIl fondello pu\u00f2 essere sporgente rispetto al corpo del bossolo per assicurare ad esso la \"battuta\" contro la camera di cartuccia: \u00e8 il sistema adottato in quelle armi dove c'\u00e8 una camera di cartuccia per ogni munizione inserita nell'arma, come nel caso dei revolver o delle armi a canna basculante (doppiette e sovrapposti compresi). In tal caso, le cartucce si dicono \"flangiate\" o \"Rimmed\".\nQuando il fondello non \u00e8 sporgente ma, al contrario, presenta una \"scanalatura\", la cartuccia si dice \"Rimless\". \u00c8 la forma di tutte quelle cartucce destinate ad essere usate in armi a ripetizione che usano movimenti rettilinei ed alternati per incamerare nuove munizioni: una flangia ostacolerebbe il movimento lineare in avanti della cartuccia, mentre una scanalatura consente ad un eventuale \"estrattore\" di fare presa sul bossolo e di trascinarlo indietro per l'espulsione, affinch\u00e9 si possa incamerare una nuova munizione.\nEsistono anche cartucce \"semiflangiate\" o \"Semirimmed\", nelle quali il fondello \u00e8 appena sporgente rispetto al corpo del bossolo (solo di qualche frazione di millimetro e quindi meno che nelle \"Rimmed\"). Questo tipo di cartuccia (adatto ad armi semiautomatiche o automatiche) era stato progettato per rendere pi\u00f9 sicuro l'aggancio dell'estrattore al momento della fuoriuscita del bossolo, dopo lo sparo. Nelle armi di fabbricazione recente tuttavia, dati i progressi tecnici, il suo uso \u00e8 stato quasi totalmente abbandonato. Tipico esempio di cartuccia \"Semirimmed\" \u00e8 dato dalla 7,65 Browning, il cui progetto risale al 1899, ma ancora molto usata.\nMateriali.\nIl materiale pi\u00f9 utilizzato per la costruzione di bossoli moderni per armi a canna rigata \u00e8 l'ottone, anche se munizionamenti moderni di alcune case costruttrici vengono assemblati utilizzando l'alluminio o leghe di quest'ultimo. Durante l'ultimo conflitto mondiale i tedeschi iniziarono a costruire bossoli in ferro, che dovevano essere laccati per prevenire l'ossidazione, questa particolarit\u00e0 si ritrova anche oggi nel munizionamento che proviene dalla Russia.\nPer la costruzione di bossoli per armi a canna liscia, si utilizza soprattutto la plastica per buona parte del corpo ed ancora l'ottone per il fondello: \u00e8 stato abbandonato l'uso del cartone per l'assemblaggio industriale del corpo di tali cartucce.\nCartucce attualmente in uso.\nAttualmente esiste una grande variet\u00e0 nel diametro e nella lunghezza delle cartucce per i diversi tipi e calibri di fucili e pistole. Quale sia la \"migliore\" cartuccia multiuso, \u00e8 un argomento dibattuto; in generale sono invalsi usi diversi per calibri diversi.\n\u00c8 importante notare che a calibri equivalenti non corrispondono sempre \"potenze\" equivalenti. In generale, il \"potere di arresto\" \u00e8 determinato dal peso del proiettile, dalla balistica e dalla carica di polvere che ne determina l'accelerazione. Ad esempio una cartuccia per pistola calibro .22 ha quasi esattamente lo stesso calibro della cartuccia per .223 Remington (munizionamento 5.56 \u00d7 45 NATO), ma quest'ultima \u00e8 di gran lunga pi\u00f9 potente.\nIl seguente elenco include solo alcune delle molte tipologie di munizioni esistenti.\nAspetti collegati.\nInconvenienti per l'arma.\nLa cartuccia convenzionale comporta anche alcuni problemi per l'arma. La cartuccia \u00e8 sia costosa che pesante, i bossoli sono in genere rotondi, e questo riduce la capacit\u00e0 volumetrica del serbatoio. Una cartuccia che faccia a meno del bossolo pu\u00f2 avere il propellente foggiato in un profilo quadrato.\nL'arma deve possedere una finestra di espulsione per eliminare il bossolo usato; ci\u00f2 comporta che sporco e liquidi possono entrarvi.\nIl percussore, e lo spillo associato danno luogo ad un ritardo tra il momento della pressione del grilletto e il momento in cui il proiettile lascia la canna. Esperimenti hanno dimostrato che questo ritardo \u00e8 sufficiente a ridurre la precisione per molti sparatori. Un accessorio diffuso, disponibile per molte armi, sono percussori ed aghi alleggeriti, spesso fatti in titanio, che ridurrebbero il tempo di sparo.\nUn aspetto positivo \u00e8 che il bossolo metallico aiuta nel raffreddamento della camera di scoppio.\nLa ricarica delle cartucce usate.\nAlcuni appassionati sportivi ricaricano le loro cartucce usate in ottone proprio come fanno molti cacciatori con quelle in cartone o plastica. Usando una pressa e un set di calibratori chiamati Dies si pu\u00f2 riportare il diametro del bossolo alle dimensioni originali, comprimere, decomprimere e ricaricare il bossolo con polvere da sparo classificata in Italia I categoria, e assemblare un nuovo proiettile; questo procedimento, riduce i costi sino alla met\u00e0 rispetto al prezzo di una cartuccia nuova. Consente anche di utilizzare palle di peso e tipo differente, cos\u00ec come consente di variare la carica modificando la potenza e la precisione di fuoco. La carica della polvere da sparo resta il punto critico nella procedura di ricarica delle munizioni. Esistono infatti tabelle ben precise che incrociano il tipo di polvere da sparo (ne esistono svariati tipi suddivisi per progressivit\u00e0 cio\u00e8 pi\u00f9 o meno veloci nella combustione) con il peso della palla (ogiva o proiettile). Nel caso di carico insufficiente di polvere da sparo, il bossolo (nelle pistole semi-automatiche) pu\u00f2 non venire espulso e restare nella camera di scoppio, impedendo l'invio di un'altra cartuccia dal caricatore, ma questo fatto, nella stragrande maggioranza dei casi, non pregiudica seriamente i livelli di sicurezza. Nel caso contrario, cio\u00e8 nella situazione in cui il carico di polvere da sparo (si misura in grani e non in grammi) sia eccessivo, si possono verificare eventualit\u00e0 lesive della propria incolumit\u00e0 fisica, partendo dalla possibilit\u00e0 di un vero e proprio scoppio dell'arma sino ad arrivare all'altrettanto pericoloso caso in cui il carrello superiore di un'arma automatica venga espulso violentemente all'indietro, colpendo il tiratore stesso. La ricarica delle munizioni resta quindi una eventualit\u00e0 da affidare non solo a degli appassionati, ma anche e soprattutto, a degli utenti esperti."}
{"id": "148751", "revid": "1199305", "url": "https://it.wikipedia.org/wiki?curid=148751", "title": "Lendava", "text": "Lendava (in ungherese: Lendva, in tedesco \"Lindau\") \u00e8 un comune di 11.384 abitanti della Slovenia nord-orientale, al valico di confine tra Slovenia ed Ungheria di Dolga Vas-R\u00e9dics, e l'ungherese, assieme allo sloveno, \u00e8 una delle lingue ufficiali del comune. Il territorio comunale \u00e8 stretto lungo la fascia di confine slovena con la Croazia e l'Ungheria.\nStoria.\nIl primo insediamento fu il forte romano di \"Haliacanum\", nato per proteggere i confini orientali dell'impero. Nell'epoca medioevale la zona venne popolata da genti di etnia ungherese, governate dal 1192 dagli Hahold poi dai B\u00e1nffy, discendenti di un bano di nome Nicola. Tale famiglia riusc\u00ec a mantenere il loro dominio fino alla fine del XVII secolo.\nLendava fu un distretto (in ungherese: \"j\u00e1r\u00e1s\") inserito nella contea di Zala del Regno d'Ungheria fino al 1918, quando pass\u00f2 al Regno di Jugoslavia. Fu annessa all'Ungheria nuovamente tra il 1941 e il 1945.\nGeografia antropica.\nSuddivisioni amministrative.\nIl comune di Lendava \u00e8 diviso in 23 insediamenti (\"naselja\"):\nEconomia.\nCentro agricolo importante, \u00e8 sede di fiera dal 1366. Nei suoi pressi vi sono le \"Terme Lendava\", sfruttate dal secondo dopoguerra. La loro storia \u00e8 alquanto curiosa visto che la sacca di acque minerali che le alimenta fu scoperta a seguito di trivellazioni effettuate in ricerca del petrolio.\nSport.\nIl NK Nafta Lendava \u00e8 il massimo club calcistico cittadino, che milita nella PrvaLiga slovena."}
{"id": "148752", "revid": "1226", "url": "https://it.wikipedia.org/wiki?curid=148752", "title": "Manu National Park", "text": ""}
{"id": "148754", "revid": "838536", "url": "https://it.wikipedia.org/wiki?curid=148754", "title": "Capitani reggenti dal 1901 al 2000", "text": "Capitani reggenti della Repubblica di San Marino dal 1901 al 2000."}
{"id": "148756", "revid": "1812835", "url": "https://it.wikipedia.org/wiki?curid=148756", "title": "Meccanica newtoniana", "text": "In fisica la meccanica newtoniana \u00e8 la branca della meccanica che studia il moto e l'equilibrio dei sistemi meccanici con un numero finito di gradi di libert\u00e0.\nRientra, insieme alla meccanica razionale, nella meccanica classica e fu formalizzata nel Philosophiae Naturalis Principia Mathematica, noto anche come \"Principia\", pubblicato da Isaac Newton nel 1687; in questo testo si trovano le prime formulazioni dei tre principi della dinamica, che, assieme al principio di relativit\u00e0 galileiana, costituiscono il fondamento della teoria. \nLo sviluppo della meccanica newtoniana ha dato un apporto cruciale anche alla matematica, poich\u00e9 ha richiesto la creazione dei concetti alla base dei fondamenti dell'analisi matematica; inoltre, la disciplina ha sempre riservato una grande attenzione al confronto dei suoi modelli con i dati sperimentali.\nClassificazione.\nAll'interno della meccanica newtoniana \u00e8 possibile distinguere tre discipline: la cinematica, la dinamica e la statica. Esse si occupano, rispettivamente, della descrizione del moto dei corpi, attraverso le nozioni di spazio e di tempo, dello studio delle cause del loro moto o del loro equilibrio, attraverso i concetti di forza e di momento.\nIn particolare, la cinematica studia in maniera descrittiva, ovvero in astratto o a priori, tutti i moti concepibili nei sistemi meccanici, partendo da quelli composti da un numero finito di punti materiali sino a corpi pi\u00f9 complessi quali fluidi e corpi rigidi. Lo scopo della cinematica \u00e8 dunque determinare l'equazione del moto, cio\u00e8 la funzione formula_1 che descrive la posizione in funzione del tempo, nella quale compaiono grandezze come la velocit\u00e0 e l'accelerazione.\nLa dinamica e la statica, nella loro descrizione dei moti e delle configurazioni dell'equilibrio meccanico, si avvalgono principalmente delle equazioni cardinali dei sistemi meccanici e delle leggi di conservazione di grandezze come la quantit\u00e0 di moto, il momento angolare e l'energia meccanica, con le sue componenti cinetica e potenziale."}
{"id": "148760", "revid": "9", "url": "https://it.wikipedia.org/wiki?curid=148760", "title": "Ajdov\u0161\u010dina", "text": ""}
{"id": "148761", "revid": "4", "url": "https://it.wikipedia.org/wiki?curid=148761", "title": "Izola", "text": ""}
{"id": "148762", "revid": "466539", "url": "https://it.wikipedia.org/wiki?curid=148762", "title": "Douz", "text": "Douz \u00e8 una citt\u00e0 della Tunisia conosciuta come \"la porta del Sahara\" ospitata da quella che anticamente era l'oasi pi\u00f9 importante della zona.\nIn essa vive un numeroso gruppo di appartenenti alla etnia M'razig.\nFino ad epoche recenti \u00e8 stata un'importante sosta per le carovane negli spostamenti tra il Sahara e la Tunisia settentrionale.\nOspita uno dei mercati pi\u00f9 caratteristici del paese dove quotidianamente si vendono spezie, prodotti artigianali, fino ad arrivare ad asini e dromedari.\nEconomia e turismo.\nL'economia della citt\u00e0, pur non essendo particolarmente fiorente dispone di notevoli vantaggi rispetto ai villaggi circostanti.\nIl terreno \u00e8 fertile in questa ristretta zona, e la coltivazione delle palme da dattero \u00e8 una grossa fonte di entrate per la popolazione.\nGli introiti derivanti dai passati scambi commerciali dell'oasi, sono oggi sostituiti e rafforzati dal turismo che negli ultimi decenni ha avuto un notevole incremento. Da qui partono gran parte delle spedizioni in \"fuoristrada 4x4\", per turisti avventurosi che intendono visitare le dune sabbiose dell'Erg sahariano.\nFestival del Sahara.\nAnnualmente, in particolare nei mesi di novembre e dicembre, in quest'oasi viene svolto il \"Festival del Sahara\", che richiama tutte le trib\u00f9 nomadi da Tunisia, Algeria, Libia ed Egitto.\nLa manifestazione folcloristica, che dura quattro giorni, si svolge come una sorta di olimpiadi del deserto. Si apre con una grande parata, seguita da canzoni, balli, cerimonie e matrimoni tradizionali. Ospita corse di dromedari, dimostrazioni di caccia al coniglio, in velocit\u00e0, a dorso di cavalli e dromedari. Gli eventi pi\u00f9 spettacolari vengono chiamati \"fantasias\", dove i cavalieri beduini si caricano attraverso il deserto. \nIl tutto \u00e8 farcito con un bazar serale, mostre, spettacoli artistici e musicali."}
{"id": "148763", "revid": "9", "url": "https://it.wikipedia.org/wiki?curid=148763", "title": "Diva\u010da", "text": ""}
{"id": "148764", "revid": "125965465", "url": "https://it.wikipedia.org/wiki?curid=148764", "title": "Cucina campana", "text": "La Campania pu\u00f2 vantare una delle tradizioni culinarie pi\u00f9 antiche, oltre che pi\u00f9 ricche, dell'intero panorama gastronomico mondiale. Prelibatezze gastronomiche divenute universali, nate da una terra rinomata sin dall'antichit\u00e0 per le sue particolari caratteristiche climatiche a cui si \u00e8 sommato, nel corso dei millenni, l'opera fertilizzante dei numerosi vulcani presenti sul territorio. In pi\u00f9, l'esser stato un privilegiato crocevia di popoli e culture del Mediterraneo (gli antichi Romani la chiamavano Campania Felix) ha reso questa parte della penisola un territorio per molti versi unico al mondo dal punto di vista agroalimentare. Territorio chiave della dieta mediterranea e patria della pizza, della pasta campana, della lasagna, della salsa di pomodoro, della mozzarella di bufala, e del gelato, oltre che di molte altre specialit\u00e0 gastronomiche, alcune delle quali conosciute anche al di fuori dell'Italia.\nEccellenze gastronomiche.\nLa cucina della Campania vanta cos\u00ec tante eccellenze agroalimentari e prodotti tipici, da detenere il primato in Italia di prodotti agroalimentari tradizionali riconosciuti dal Ministero delle politiche agricole alimentari e forestali.\nI prodotti tipici campani cui \u00e8 riconosciuto il marchio IGP sono sei:\nSono invece prodotti DOP:\nTipi di pasta.\nLa Campania da secoli esercita un ruolo di primissimo piano nella diffusione della pasta. Le prime tracce di pasta in Campania risalgono alla fine dell\u2019XI secolo ad Amalfi grazie ai forti traffici commerciali con il mondo arabo, da cui si apprese la tecnica dell'essiccazione della pasta. Nel XVII secolo le epidemie che colpirono il capoluogo e il territorio circostante fecero lievitare il prezzo della carne, costringendo le masse a nutrirsi della pasta che poteva essere prodotta a basso costo. Bisogna aspettare gli ultimi decenni del '700 per assistere a una massiccia fioritura di pastifici che fece della Campania la capofila nell'industrializzazione della pasta (la Campania \u00e8 tuttora la prima regione italiana per la produzione di pasta asciutta).\nPiatti tipici.\nPrimi piatti e piatti unici.\nCome primi piatti, la pasta campana, ha un ruolo essenziale. I modi pi\u00f9 comuni di prepararla sono:\nCucina campana nei media.\nLa ricchezza dei prodotti della cucina campana, quale parte integrante della cucina tipicamente mediterranea, \u00e8 da sempre oggetto di attenzione da parte di giornali e riviste specializzate. Nel corso degli ultimi anni sono diversi gli chef campani che ne hanno esaltato la genuinit\u00e0 dei prodotti in televisione. Tra questi possiamo ricordare diversi chef stellati, divenuti anche personaggi televisivi, come Antonino Cannavacciuolo, Gennaro Esposito o Rosanna Marziale, oppure i maestri pasticcieri Alfonso Pepe e Sal De Riso. In totale, attualmente in Campania vi sono 44 ristoranti premiati con almeno una stella Michelin. La popolarit\u00e0 della cucina campana trova spazio anche sui social network, grazie a nuovi personaggi della cucina popolare come Peppe Di Napoli."}
{"id": "148765", "revid": "486946", "url": "https://it.wikipedia.org/wiki?curid=148765", "title": "Dinamica newtoniana", "text": ""}
{"id": "148769", "revid": "1942768", "url": "https://it.wikipedia.org/wiki?curid=148769", "title": "Head (Unix)", "text": "head (dalla lingua inglese \"head\", \"testa\", per estensione \"inizio\") \u00e8 un comando dei sistemi Unix e Unix-like, e pi\u00f9 in generale dei sistemi POSIX, che mostra sullo \"standard output\" le prime linee di uno o pi\u00f9 file di testo, o dei dati provenienti dallo \"standard input\". \u00c8 un tipo di filtro.\nSintassi.\nLa sintassi generale del comando \"head\" \u00e8 la seguente:\n head [\"opzioni\"] [--] [\"file1\" [\"file2\" \u2026] ]\nI parametri facoltativi \"file\" specificano i nomi dei file di cui mostrare le prime linee. Se non sono specificati, \"head\" mostra le prime linee dei dati provenienti dallo \"standard input\".\nIl doppio trattino codice_1 (facoltativo) indica che i parametri successivi non sono da considerarsi opzioni.\nIl comportamento predefinito prevede di mostrare le prime 10 linee di dati.\nTra le opzioni principali vi sono:\nEsempi.\nMostra le prime 10 linee del file codice_4:\n head -n 10 elenco.txt\nMostra le prime 20 linee del file codice_5 e le prime 20 linee del file codice_6:\n head -n 20 elenco1.txt elenco2.txt\nCerca nella directory corrente e nelle sue subdirectory i file i cui nomi hanno l'estensione codice_7 tramite il comando find, e visualizza solo le prime 5 linee dei risultati mettendolo in una \"pipeline software\" con \"head\":\n find . -type f -print | head -n 5"}
{"id": "148770", "revid": "287204", "url": "https://it.wikipedia.org/wiki?curid=148770", "title": "Basso (voce)", "text": "Nel canto, il termine basso designa sia la pi\u00f9 grave tra le voci maschili, sia il cantante che la possiede, sia il suo registro peculiare.\nLa voce di un basso tipico si estende dal Fa grave al Fa acuto (Fa1 - Fa3). \u00c8 tipico di tutti i tipi di voci di basso estendersi con grande diversit\u00e0 di soggetto in soggetto nei gravi (dall'indispensabile \"Fa grave\" fino al \"Do grave\"), mentre spesso mantengono lo stesso valore verso gli acuti (dal \"Fa acuto\" e spesso oltre.).\nTipi di basso.\nNella musica classica, in particolare nell'opera, esistono i seguenti tipi:\nVariazioni nell'estensione.\nL'estremo grave per la voce di basso oscilla tra il Fa e il Do sotto il rigo. Sotto il Do grave (Do1) si entra nell'ottava detta \u00abultragrave\u00bb, le note della quale non sono utilizzate dai compositori classici.\nIn ambito operistico, la nota pi\u00f9 grave richiesta \u00e8 il Re grave di Osmino, nel \"Ratto dal serraglio\" di Mozart, ma sono pochi i ruoli che scendono sotto il Fa grave. Sebbene la nota di Osmino, emessa due volte nell'aria principale del personaggio, sia la pi\u00f9 grave richiesta, vengono udite note di profondit\u00e0 maggiore o uguale, opzionali o tradizionali: per esempio, nella stessa opera, \u00e8 usanza (effettuata assai raramente) aggiungere un Do grave nel duetto \"Ich gehe doch rate ich dir\" oppure, nel repertorio italiano, abbassare di un'ottava la nota con cui termina l'aria di Zaccaria \"D'Egitto l\u00e0, su i lidi\" intonando un tenuto Do grave. Per quanto riguarda le note scritte e non opzionali, esistono diversi Mi bemolle (Uberto, Don Profondo e alcuni altri) e Mi gravi. Tra questi ultimi, \u00e8 celebre il rotondo Mi grave intonato dal Grande Inquisitore nel \"Don Carlo\" di Verdi: nota in teoria opzionale, ma che non viene quasi mai evitata, essendo fondamentalmente la nota che musicalmente d\u00e0 spessore all'inquietante personaggio. Verdi richiede in maniera non opzionale la stessa nota (scritta come Fa bemolle) nel suo \"Otello\" per il ruolo di Lodovico: ma, a differenza del Mi dell'Inquisitore, viene intonata durante un concertato ed \u00e8 quindi molto meno in evidenza.\nSe consideriamo la musica operistica rinascimentale e barocca, occorre citare i ruoli di basso composti da Claudio Monteverdi. Nell\"Orfeo\" (1607), il personaggio di Caronte richiede una voce tale da toccare il Re grave. Nel \"Ritorno di Ulisse in patria\" (1640), assegna al personaggio di Nettuno il Do grave, mentre nell\"Incoronazione di Poppea\" (1642) il personaggio di Seneca - nella scena della morte - tocca un dolente Re grave.\nPer quanto riguarda la musica classica non operistica \u00e8 da citare la versione per soli, coro e orchestra della \"Musica instrumentale sopra le 7 ultime parole del nostro Redentore in croce\" di Franz Joseph Haydn: alla fine della settima delle sonate che la compongono, il basso solista conclude intonando lentamente ed in tono cupo e funebre le parole \"meinem Geist\" sul Mi bemolle grave (Mib1).\nNell'estremo acuto, la voce del basso oscilla tra il Fa3 e il Sol3. Pochi ruoli richiedono al basso di toccare quest'ultima nota, un acuto tipico della voce baritonale, fra cui Don Profondo, Mustaf\u00e0 e M\u00e9phistoph\u00e9l\u00e8s. Sono molto pi\u00f9 numerosi i ruoli che richiedono l'emissione del Fa diesis (Don Basilio, Filippo II, Zaccaria, Sparafucile, Don Magnifico, Bertran e molti altri).\nChiave musicale.\nLa chiave di basso \u00e8 la chiave di fa posta sulla seconda linea superiore del pentagramma. Usata, oltre che dalla voce di basso, da tutti gli strumenti gravi (basso, contrabbasso, violoncello, trombone, fagotto ecc.) oltre che dagli strumenti a tastiera, \u00e8 la chiave pi\u00f9 comune dopo quella di violino.\nStrumenti musicali.\nIl termine indica anche quegli strumenti la cui estensione corrisponde pressappoco a quella del registro di basso (ad esempio il trombone basso, il violoncello, il clarinetto basso, il sassofono basso)."}
{"id": "148773", "revid": "709565", "url": "https://it.wikipedia.org/wiki?curid=148773", "title": "Scherma tradizionale", "text": "La scherma tradizionale, scherma antica o scherma storica \u00e8 la ricostruzione dei sistemi sviluppatisi prima della codifica sportiva della scherma (ovvero dell'uso sistematizzato di una spada o altra arma), sulla base della documentazione storica rimasta, dei sistemi tradizionali ancora conservati e della verifica in simulazione di combattimento.\nNon va confusa con la scherma teatrale e coreografica, che sono genericamente ispirate ai sistemi effettivamente esistiti, molto diverse dalla moderna scherma sportiva agonistica che ha perso il senso dell'uso dell'arma come se fosse vera ed affilata.\nEtimologia.\nIl termine originario \u00e8 Scrima, o Scrimia, poi Schermo. L'etimologia palesa la funzione prevalentemente difensiva di quest'arte il cui scopo \u00e8 il colpire senza essere colpiti.\nStoria.\nL'uso della spada, la prima arma inventata con il solo scopo di uccidere altri esseri umani, \u00e8 molto antico. Le prime fonti che accennano a particolari tecniche risultano fin dal periodo ellenico, ma \u00e8 nel tardo Medioevo che appaiono i primi trattati scritti da Maestri d'Arme veri e propri. In Italia, i pi\u00f9 famosi Maestri che ci hanno lasciato testimonianza dei loro insegnamenti sono Fiore dei Liberi (\"Flos Duellatorum\" - Ferrara - 1410 circa) e Filippo Vadi (De arte gladiatoria dimicandi - Urbino - 1485 circa). In questo periodo, che per l'Italia \u00e8 da considerarsi gi\u00e0 rinascimento delle arti e delle scienze (e la scherma \u00e8 considerata come una di esse), il combattimento \u00e8 particolarmente legato all'utilizzo di spade a due mani, daghe, lance, azze, bastoni e lotta a mani nude.\nDal '500, con il graduale affermarsi dell'arma da fuoco sui campi di battaglia la spada diventa pi\u00f9 un'arma da difesa personale o da uso civile che non da guerra. In questo periodo la spada viene spesso accompagnata da una seconda lama pi\u00f9 corta da impugnarsi con l'altra mano, spesso chiamata daga o pugnale da duello, oppure accompagnata da armi difensive quali piccoli scudi (brocchieri e targhe), scudi pi\u00f9 grandi (rotelle e targoni) oppure semplici mantelli (cappe).\nLa scherma diventa nel primo '500 espressione di arte e scienza senza precedenti. Con i suoi grandi Maestri (Achille Marozzo o Antonio Manciolino giusto per citarne alcuni), l'Italia diventa punto di riferimento europeo anche per quest'arte.\nL'origine aristocratica della scherma, in cui l'utilizzo di armi secondarie viene gradualmente limitato da motivi etici e di etichetta, porta a una progressiva codifica della disciplina. In essa diventano preponderanti sempre pi\u00f9 i colpi di punta, decisamente pi\u00f9 letali dei tradizionali colpi di taglio. \u00c8 per l'appunto dopo il 1600 che la vecchia spada da lato (detta cos\u00ec poich\u00e9 di uso civile da portare alla cintura) si trasforma nella spada da lato a striscia o semplicemente \"striscia\". L'evoluzione dell'arma porta ad un cambiamento delle tecniche: ormai si usa per lo pi\u00f9 la spada sola o la spada ed il pugnale; ancora per tutto il 1600 l'Italia produce notevoli Maestri, quali Ridolfo Capoferro da Cagli (Gran Simulacro dell'arte e dell'uso della Scherma, 1610).\nNei secoli successivi, la scherma si allontana sempre pi\u00f9 dai casi di combattimento reale, perdendo d'importanza la dottrina d'uso principale: la sopravvivenza in un combattimento in steccato, in Duello \"alla macchia\" o in caso di aggressione in strada. La scherma diventa gradualmente un passatempo da gentiluomini, che vedono nel circolo di scherma anche una sorta di club per ritrovarsi. Nell'800 questo cambiamento generalizzato della scherma porta alla scomparsa di Maestri che possano insegnare efficacemente quest'arte in condizioni di combattimento reale. Per tale motivo gli ambienti militari delle potenze dominanti del tempo, cominciano a ricercare fuori dai propri territori, persone in grado di insegnare il combattimento con la sciabola ai propri ufficiali.\nAd ogni modo, anche nel '900 gli schermidori Italiani di spada erano rinomati proprio per la loro esperienza e pratica nell'uso della spada da duello, sebbene le tecniche originali di scherma antica, la quale sfrutta combinazione di colpi di taglio e colpi di punta, risultavano ormai non pi\u00f9 praticate.\nScherma tradizionale come arte marziale.\nLe tecniche di scherma antica, al giorno d'oggi, vengono riproposte grazie allo studio degli scritti che i Maestri del tempo ci hanno lasciato o, in taluni casi, recuperando quanto \u00e8 rimasto in ambiti non collegati al mondo della Scherma Sportiva. Si possono cos\u00ec scoprire le peculiarit\u00e0 di un'arte marziale occidentale, che ha trovato in Italia un terreno particolarmente fertile per svilupparsi ed accrescersi al punto da poter essere considerata a pieno titolo l'Arte marziale Italiana. Un'Arte che si fonda sul principio del \"toccare senza essere toccati\" e su oltre sette secoli di storia codificati nelle decine di Trattati d'Arme fino ad oggi recuperati.\nNumerose sono le associazioni sportive dilettantistiche che organizzano corsi dedicati a questa attivit\u00e0, sebbene in Italia non esista alcuna federazione nazionale di praticanti di scherma antica. La FIJLKAM (Federazione Italiana Judo Lotta Karate Arti Marziali) sembra essere orientata principalmente alle arti marziali a mani libere, per cui non possiede al suo interno un settore dedicato alla scherma occidentale. Mentre la FIS (Federazione Italiana Scherma) sta ultimamente aprendo i propri orizzonti cercando di regolamentare l'aspetto pi\u00f9 sportivo di questa pratica. In contrapposizione alle Federazioni Nazionali sportive altre organizzazioni di carattere promozionale riconosciute dal CONI (in particolare UISP e CSEN) hanno organizzato propri settori in cui la pratica della scherma antica \u00e8 ben sviluppata.\nNel Dicembre del 2014 la FIS ha riconosciuto la striscia come arma ufficiale, che va quindi ad aggiungersi a quelle della scherma olimpica, ovvero spada, sciabola e fioretto, promulgando un regolamento che stabilisce le caratteristiche dell'arma e le regole di ingaggio nei tornei. I primi campionati nazionali di striscia si sono tenuti a Roma il 23 maggio 2015.\nTerminologia e dettagli.\nNel '900 era uso distinguere la scherma praticata al circolo sportivo e la scherma da duello, normalmente al primo sangue, rispettivamente con \"scherma da pedana\" e \"scherma da terreno\".\nOggigiorno, nel linguaggio comune sono oramai diventati pressoch\u00e9 equivalenti i seguenti termini, anche se ne esistono diverse interpretazioni:\nLo studio di queste discipline pu\u00f2 essere orientato verso l'analisi e la ricostruzione da documentazione scritta oppure verso la sperimentazione diretta con repliche delle armi originali.\nMentre la pratica in combattimento libero, data la relativa pericolosit\u00e0 della stessa, pu\u00f2 essere eseguita in sicurezza riconducendola ad una delle seguenti categorie:\nNegli ultimi anni si sta diffondendo una terza categoria, ispirata alle rivisitazioni hollywoodiane del medioevo europeo. Tale disciplina, spesso sovrapposta alla rievocazione storica, consiste in scontri fra contendenti in armatura completa dotati di repliche di spade rigide e fortemente smussate (minimo 3\u00a0mm di superficie di impatto). Pur presentando a volte colpi applicati con notevole forza, per ragioni di sicurezza vengono banditi determinati colpi o atteggiamenti, presenti invece nel contatto pieno. La presenza di pesanti protezioni passive in metallo consente ai combattenti di non prestare particolare attenzione al controllo del colpo, cosa invece fondamentale nel contatto leggero.\nArmi.\nLe armi che possono far parte della disciplina di scherma antica sono le seguenti:"}
{"id": "148775", "revid": "15756", "url": "https://it.wikipedia.org/wiki?curid=148775", "title": "Motore Multijet", "text": "Il Multijet \u00e8 un sistema di alimentazione per motori a gasolio, progettato e sviluppato nel 1999 dal Gruppo Fiat e successivamente prodotto dalla divisione Fiat Powertrain Technologies. La prima applicazione mondiale avviene nel 2002 sulla Alfa Romeo 156 1.9 ' 16V. Questo sistema rappresenta l'iniezione common rail di seconda e terza generazione e viene utilizzato da numerose case automobilistiche. Il pi\u00f9 piccolo Multijet in produzione \u00e8 un 1,3 litri mentre il pi\u00f9 grande \u00e8 un 3,0 litri destinato ai veicoli commerciali ed alle auto di fascia alta. I motori Multijet vengono identificati anche dalle sigle M-JET, JTDm, DDiS (Suzuki), TiD (Saab), CDTI (Opel) e Quadrajet (Tata) a seconda dei modelli di autovetture.\nNel 2009 viene presentata la seconda generazione dei motori, denominata \"Multijet II\", omologata Euro 5 e basata su un'evoluzione del precedente sistema, reso pi\u00f9 efficiente.\nNel settembre 2013 arriva l'evoluzione omologata Euro 6 che debutta con il restyling dell'Alfa Romeo Giulietta, che presenta importanti novit\u00e0 in termini di prestazioni, rumorosit\u00e0 e consumi grazie ad un nuovo sistema di erogazione.\nI motori Multijet sono progetti appartenenti al Gruppo Fiat che ha esteso la propriet\u00e0 intellettuale all'intero gruppo FCA a partire dal 2013. I motori Multijet sono prodotti, sotto licenza Fiat, anche dalla Opel. Non sono dotati invece di tecnologia Multijet i motori diesel progettati dalla VM Motori per i marchi Opel, Chevrolet e Holden, in quanto questi vennero progettati prima dell'acquisizione dell'azienda da parte di Fiat SpA. Dopo l\u2019acquisizione da parte di Fiat anche il motore 3,0 litri V6 prodotto da VM Motori ha adottato la tecnologia Multijet II.\nCaratteristiche.\nLa particolarit\u00e0 che ha distinto questo propulsore dai precedenti diesel common rail \u00e8 la combustione, pi\u00f9 lenta e graduale a parit\u00e0 di gasolio bruciato all'interno del cilindro, ottenuta aumentando il numero delle iniezioni, dalle due del precedente motore UniJet a cinque per ogni singola combustione; rispetto ai precedenti sistemi di iniezione common rail, il Multijet prevede appunto l'introduzione di altri tipi di iniezione (denominate pre e post) fino a un totale di cinque, che permettono rispettivamente il controllo del motore a freddo e la rigenerazione del filtro anti-particolato. Questa evoluzione dell'iniezione diretta fa ottenere al motore un miglioramento delle prestazioni, in particolare ai bassi regimi e contemporaneamente ha permesso una diminuzione delle emissioni acustiche e inquinanti. Il tempo intercorrente tra due iniezioni successive \u00e8 stato ridotto a 150 microsecondi, mentre la quantit\u00e0 minima di gasolio iniettato \u00e8 passata da due millimetri cubi a meno di un millimetro cubo.\nQuesto ha permesso di coprire fino a 20\u00a0km con un litro di carburante nelle strade extraurbane anche con auto di dimensioni medie.Le iniezioni vengono gestite da una sofisticata centralina in grado di cambiare continuamente la logica di iniezione sulla base di molti parametri, tra cui i pi\u00f9 importanti sono il numero dei giri del motore, la coppia richiesta in quel momento e la temperatura del liquido di raffreddamento.\nLe pressioni di alimentazione del gasolio per il momento sono limitate a valori tra i 1.400 bar del piccolo 1.3 Multijet fino agli oltre 1.600 bar del grande 2.4 Multijet 20V.\nCon la seconda versione della tecnologia in questione (Multijet II), introdotta nel 2009, vengono adottati iniettori innovativi capaci di controllare con grande precisione, grazie alla servovalvola idraulica bilanciata, la quantit\u00e0 di gasolio iniettata in camera di combustione con una sequenza di iniezioni particolarmente rapida e flessibile. Grazie ad essi si possono quindi avere fino a otto iniezioni consecutive (tre in pi\u00f9 rispetto alla prima versione) implementando inoltre la tecnologia IRS (Injection Rate Shaping) che prevede le due iniezioni principali consecutive cos\u00ec ravvicinate da generare un profilo continuo e modulato dell'erogazione del combustibile nei cilindri.\nStoria e varie versioni.\nDal prototipo 1.2 al 1.3 Multijet di produzione.\nIl vero motore Multijet nacque nello stabilimento FMA di Pratola Serra (AV) e debutt\u00f2 nel 1999 con il concept car Fiat Ecobasic; si trattava di un compatto quattro cilindri alimentato a gasolio dalla cilindrata di 1.2 litri e distribuzione a quattro valvole per cilindro; la potenza massima era di 61 cavalli e permetteva alla Ecobasic un consumo pari a 2,9 litri per 100\u00a0km ed emissioni anidride carbonica pari a 76 grammi al km. Omologato Euro 4 il motore fece scalpore grazie alla ridotta cubatura e alla potenza massima di tutto rispetto tra i diesel dell'epoca, la Fiat per\u00f2 prolung\u00f2 i tempi progettuali a causa degli eccessivi costi per lo sviluppo della tecnologia Multijet.\nDopo il 1.9 \"\" 16V montato su Alfa Romeo viene presentato il primo motore di serie ad adottare fin dall'origine il sistema Multijet: \u00e8 un 1,3 litri derivato dal precedente 1.2 quattro cilindri in seguito ad un incremento della cilindrata portata a 1.248\u00a0cm\u00b3. Il 1.3 \u00e8 stato sviluppato grazie al supporto della \"General Motors Powertrain\" che ha fornito al gruppo torinese le giuste risorse economiche per completare l'industrializzazione. Sfrutta la medesima tecnologia e la stessa architettura meccanica del 1.2 con 16V e quattro cilindri, il nuovo 1.3 \u00e8 dotato di doppio albero a camme, turbocompressore a geometria fissa e intercooler. Le dimensioni sono rispettivamente di 50\u00a0cm di lunghezza e 65\u00a0cm di altezza con basamento in ghisa e sottobasamento d'alluminio, testa in alluminio e albero motore e bielle in acciaio. L'alesaggio \u00e8 di 69,6 mm con una corsa \"lunga\" 82\u00a0mm. Il peso di questo motore \u00e8 di 130\u00a0kg. Una presentazione sotto forma di concept avviene nel 2002 con il prototipo Opel Eco Speedster, vettura sportiva ultraleggera equipaggiata con una versione da 112 cavalli del piccolo 1.3 Multijet capace di 250\u00a0km/h di velocit\u00e0 massima e 2,5 litri per percorrere 100\u00a0km.La presentazione invece del 1.3 di serie avviene nel 2003 sotto il cofano delle Fiat Punto seconda serie e l'anno successivo venne adottato anche dalle Fiat Idea e Lancia Musa seguite dalla Fiat Panda. La potenza massima della \"versione standard\" viene erogata a 4.000 giri al minuto ed \u00e8 di 69 cavalli (51\u00a0kW) con una coppia motrice di 180 N\u00b7m a 1.750 giri al minuto. Solo per la Panda la coppia massima viene ridotta a 145 N\u00b7m erogati a 1.500 giri/min per adattarsi al tipo di trasmissione manuale che equipaggia l'utilitaria. Il 1.3 viene prodotto presso lo stabilimento di Bielsko-Bia\u0142a in Polonia in origine realizzato dai due gruppi automobilistici oggi di propriet\u00e0 Fiat.\nTutti i motori 1.3 multijet sono muniti di sistema di distribuzione a catena anzich\u00e9 a cinghia, questo permette una riduzione dei costi dei tagliandi di manutenzione.\nIn casa General Motors la prima applicazione avvenne nei cofani delle Opel Corsa C seguite dalle Meriva A, Agila A e dal multispazio Combo C mentre la Suzuki ha adottato il piccolo 1.3 per i modelli Wagon R+, Swift e Ignis, Chevrolet per il modello Aveo turbodiesel piattaforma T3 sedan e due volumi, sia nella versione 75 che 90 CV. Il motore \u00e8 stato in seguito pi\u00f9 volte aggiornato e riomologato infatti molte vetture del gruppo Fiat inizialmente rispettavano gli standard della normativa Euro 3 per poi essere riomologate Euro 4. Ulteriori evoluzioni si ebbero con l'adozione della turbina a geometria variabile che ha comportato un incremento della potenza massima fino a 90 cavalli mentre la Opel per prima abbin\u00f2 al 1.3 Multijet sulla Meriva A il filtro attivo antiparticolato (\"DPF\") che ridusse notevolmente le emissioni inquinanti della monovolume tedesca. Il 90 cavalli equipaggi\u00f2 la Fiat Grande Punto e le successive Opel Corsa D e Astra H, Lancia Musa e Ypsilon, Fiat Linea e Idea ed era disponibile anche con filtro \"DPF\" di serie con relativa omologazione Euro 4. La coppia massima del 1.3 Multijet 90 cavalli era di 200 N\u00b7m a 1.750 giri al minuto. Nel 2009 sbarc\u00f2 anche sotto il cofano della prima Alfa Romeo: la MiTo.\nIl 1.3 con turbina a geometria fissa venne potenziato nel 2005 a 75 cavalli (a fronte degli originari 69 cavalli) con incremento della coppia a 190 N\u00b7m a 1.750 giri/min mentre il 1.3 a geometria variabile venne proposto anche in una versione depotenziata a 84 cavalli sul multispazio Dobl\u00f2 e il pick-up Strada. La versione pi\u00f9 potente debutt\u00f2 nel 2007 con il restyling della Lancia Ypsilon: il piccolo diesel raggiunse il picco di 105 cavalli permettendo all'autovettura di rispettare gli standard Euro 4 con 123 grammi di anidride carbonica emessa nel ciclo combinato per km. Grazie alla joint-venture tra la Fiat e la Ford il 1.3 Multijet da 75 cavalli venne adottato anche dalla seconda serie di Ford Ka ribattezzato TDCI.\nNel 2008 la Fiat ha stretto un accordo con la Tata Motors per la produzione del motore 1.3 Multijet a Pune in India in modo da poter equipaggiare i modelli Tata Indica Vista e Indigo Manza oltre alle Fiat Grande Punto, Palio Stile e Linea assemblate per il mercato indiano. Il motore viene fornito anche al gruppo indiano Maruti Suzuki per equipaggiare alcuni modelli come la Maruti Swift Diesel e la Maruti Ritz.\nLa General Motors riconosce il motore 1.3 sotto la sigla progettuale \"Z13\" per essere commercializzato come CDTI (acronimo di Commonrail Diesel Turbo Injection\") mentre la Suzuki riconosce le proprie autovetture diesel sotto la sigla DDiS (acronimo di Diesel Direct injection Suzuki\"). L'Alfa Romeo propone questo diesel come e JTDm (la \"m\" indica appunto l'iniziale di \"Multijet\"), infine la Tata ha adottato la denominazione Quadra Jet per differenziare i modelli 1.3 diesel da quelli a benzina.\n1.3 Multijet II (famiglia \"SDE\").\nVerso la fine del 2009 viene presentato il nuovo Multijet II; si tratta di un'evoluzione del precedente sistema Multijet basata su un nuovo sistema di iniettori pi\u00f9 veloci e precisi (infatti si possono ottenere fino ad otto iniezioni consecutive in luogo delle precedenti cinque) e nuovo filtro antiparticolato in posizione ravvicinata al motore in modo da migliorare la combustione delle particelle inquinanti all'interno del filtro stesso grazie alla maggiore temperatura raggiunta e quindi migliorare l'efficienza del propulsore, inoltre dispone di serie anche del dispositivo \"Start&amp;Stop\" che spegne il motore durante le frenate alle basse andature posizionando il cambio in folle. La potenza dei nuovi 1.3 \u00e8 di 75 cavalli per la versione con turbina a geometria fissa per una coppia massima di 190 N\u00b7m a 1.750 giri al minuto mentre la versione con turbina a geometria variabile eroga 95 cavalli per una coppia massima di 190 o 200 N\u00b7m a 1.500 giri al minuto (a seconda del modello). Il , sviluppato da Fiat Powertrain Technologies in collaborazione con GM Powertrain Torino, adotta uno speciale iniettore brevettato da \"FPT\", e la gestione elettronica \u00e8 affidata a centraline Magneti Marelli e Bosch. \u00c8 stato presentato al Salone dell'automobile di Francoforte 2009 con il lancio della Fiat Punto Evo. Una versione depotenziata a 90 cavalli venne offerta dal dicembre del 2009 fino all'autunno del 2010 per il nuovo Fiat Dobl\u00f2 con coppia di 200 N\u00b7m a 1.500 giri al minuto (in seguito il 1.3 non \u00e8 stato pi\u00f9 montato dal Dobl\u00f2 sostituito dal 1.6 di analoga potenza). Rispetta la normativa Euro 5, e a partire dal 2010 il propulsore viene offerto anche per le Alfa Romeo MiTo e le Opel Corsa D, Meriva B e Astra J oltre alle Lancia Musa, Fiat 500, Qubo, Suzuki Swift, Chevrolet Aveo e i multispazio francesi Citro\u00ebn Nemo e Peugeot Bipper. Dal 2012 debutta una nuova versione da 85 cavalli con turbina a geometria variabile ricavata dal 95 cavalli. Questa versione depotenziata viene adottata dalla Fiat Punto (ultimo restyling introdotto nel 2012) in una versione particolarmente parca e dalle emissioni ridotte, dalla Fiat 500L e dall'Alfa Romeo MiTo.\nCon il debutto del \"Multijet II\" la Fiat ha inaugurato la nuova nomenclatura per denominare i gruppi di motori automobilistici prodotti dalla FPT: il 1.3 fa parte della classe SDE (acronimo di \"Small Diesel Engine\" ovvero \"Piccoli Motori Diesel\"). Il 1.3 \"Multijet II\" pesa 130\u00a0kg e viene prodotto a Bielsko-Bia\u0142a.\n1.6 Multijet (famiglia \"B\").\nIl motore 1.6 Multijet \u00e8 stato presentato nel 2008 sotto il cofano della Fiat Bravo. Si tratta di una motorizzazione sviluppata senza il supporto della General Motors, derivata dal 1.9 Multijet con cilindrata ridotta da 1.910 a 1.598\u00a0cm\u00b3 il nuovo motore permette dei consumi pi\u00f9 bassi dell'8% rispetto al 1.9 8 valvole. Sfrutta un'architettura a quattro cilindri con distribuzione a quattro valvole per cilindro e dispone di iniettori di nuova generazione. La massa \u00e8 di 151\u00a0kg, l'alesaggio \u00e8 di 79,5\u00a0mm con una corsa di 80,5\u00a0mm. Una delle caratteristiche del motore sono i costi di gestione molto bassi con tagliandi programmati ogni 35.000\u00a0km. Migliorato anche il comfort acustico alle alte andature.\nIl motore 1.6 Multijet viene prodotto in due differenti varianti e tre livelli di potenza: la prima versione con turbina a geometria fissa e intercooler eroga 90 e 105 cavalli, \u00e8 omologata Euro 4 ma pu\u00f2 essere accessoriata anche con il filtro antiparticolato nella versione da 105 cavalli con relativa omologazione Euro 5. La versione con turbina a geometria variabile e intercooler eroga 120 cavalli ed \u00e8 omologata Euro 5 poich\u00e9 dispone del filtro \"DPF\" con catalizzatore ossidante di serie. La coppia massima del 1.6 \u00e8 di 290 N\u00b7m a 1.500 giri al minuto nella versione con turbina a geometria fissa mentre sale a 300 N\u00b7m a 1.500 giri al minuto per il 120 cavalli. Una versione del 1.6 Multijet erogante 105 cavalli viene proposta sulla nuova Alfa Romeo Giulietta in cui la coppia massima sale a 320 N\u00b7m erogati a 1.750 giri al minuto e grazie al filtro antiparticolato di serie e al dispositivo \"Start&amp;Stop\" rispetta gli standard Euro 5. Inoltre il motore viene montato anche sulle Lancia Musa e Delta, Fiat Dobl\u00f2 e Idea e anche sull'Alfa Romeo MiTo. Una versione speciale della Fiat Bravo denominata \"PurO2\" viene equipaggiata con il 105 cavalli caratterizzato da minori emissioni di anidride carbonica e consumi ancora pi\u00f9 bassi grazie a migliorie all'aerodinamica dell'autovettura, all'utilizzo di gomme a basso coefficiente di attrito, rapporti del cambio allungati e olio lubrificante a bassa viscosit\u00e0. Il 1.6 viene prodotto presso lo stabilimento FMA di Pratola Serra in provincia di Avellino.\n1.9 Multijet mono e biturbo (famiglia \"B\").\nIl 1.910\u00a0cm\u00b3 \u00e8 uno dei motori pi\u00f9 diffusi e apprezzati della famiglia Multijet; \u00e8 stato proposto in numerosi step di potenza con distribuzione sia a due che a quattro valvole per cilindro e persino con doppio turbocompressore. Rispetto al 1.3 concepito appositamente per le utilitarie il 1.9 Multijet deriva direttamente dal precedente 1.9 JTD da 116 cavalli al quale gli ingegneri \"FPT\" insieme al \"GM Powertrain di Torino\" hanno applicato il sistema Multijet in modo da poter incrementare notevolmente la potenza specifica e migliorare i consumi e le prestazioni; lo sviluppo ha quindi necessitato di minori risorse finanziarie rispetto al 1.3 e minori sono stati anche i tempi di sviluppo. Il rinnovato 1.9 sempre a quattro cilindri venne riprogettato a partire dal sistema di distribuzione ora a quattro valvole per cilindro azionate da un doppio albero a camme, testa dei cilindri con punterie idrauliche alle bielle, albero motore in acciaio e nuovi collettori di scarico e di aspirazione. La potenza massima era di 140 cavalli a 4.000 giri al minuto per una coppia motrice di 305 N\u00b7m a 2.000 giri al minuto e omologazione anti inquinamento Euro 3. Il debutto avvenne nel 2002 sotto il cofano dell'Alfa Romeo 156 seguita dalla 147 e dalla Fiat Stilo. La produzione avveniva presso la FMA di Pratola Serra ad Avellino. Il motore pesa 181\u00a0kg e possiede un'altezza pari a 69\u00a0cm e una larghezza di 47\u00a0cm.\nIl solo 140 cavalli per\u00f2 non bastava poich\u00e9 si era venuto a creare un enorme divario tra i 69 cavalli del piccolo 1.3 Multijet e appunto i 140 del 1.9 quindi venne sviluppata una nuova versione del 1.9 con la potenza ridotta a 120 cavalli (erogati a 4.000 giri/min) mediante l'utilizzo della distribuzione a sole due valvole per cilindro. Ovviamente meno cavalli comportarono consumi ridotti e minori emissioni inquinanti infatti il 120 cavalli gi\u00e0 rispettava gli standard Euro 4 e disponeva anche della turbina a geometria variabile. La coppia massima per\u00f2 scese a 280 N\u00b7m disponibili a 2.000 giri al minuto. La prima applicazione avvenne sulla Fiat Stilo e le Opel Vectra per poi finire su numerose automobili tra le quali l'Alfa Romeo 147, la Fiat Croma, la Grande Punto e ultimamente sulle Alfa Romeo 159, Opel Astra, Suzuki SX4 e la Suv molisana Dr5 prodotta dalla Dr Motors.\nNel 2003 la Fiat Powertrain Technologies propose un ulteriore potenziamento del motore 1.9 16V portando la potenza massima fino a 150 cavalli. Il nuovo 1.9 Multijet era omologato Euro 4 e poteva disporre di una coppia massima di 320 N\u00b7m a 2.000 giri/min che per\u00f2 sulle vetture del gruppo Fiat era limitata a 305 N\u00b7m a causa delle caratteristiche dei cambi, finch\u00e9 non vennero adottati i nuovi cambi GM anche in Fiat. Il debutto avvenne sulla Alfa Romeo GT. Successivamente venne adottato anche dalla Opel Vectra e la Signum seguite dalle Astra, Alfa 147 e numerose autovetture del gruppo Fiat. Queste nuove versioni del 1.9 omologate Euro 4 sono note sotto il codice progettuale \"Z19\" e vengono prodotte presso lo stabilimento Opel di Kaiserslautern in Germania a partire dal 2005. Il 1.9 destinato alle autovetture del marchio Fiat invece continuer\u00e0 ad essere prodotto dalla FMA. Nel novembre del 2007 la Fiat ha presentato per l'Alfa Romeo 147 Ducati Corse e l'Alfa GT Q2 il motore 1.9 Multijet (\"JTDm\") 16V da 170 cavalli con coppia incremenentata fino a 330 N\u00b7m disponibile a 2.000 giri/min. Questa versione \u00e8 rimasta un'esclusiva Alfa Romeo ed \u00e8 considerata come il canto del cigno per il propulsore 1.9 dotato di un solo turbocompressore.\nNell'arco del ciclo produttivo del 1.9 diesel la Fiat e la GM hanno proposto anche altre versioni depotenziate: uno degli step che ha ottenuto un discreto successo commerciale \u00e8 stato l'otto valvole da 101 cavalli Euro 4 con turbina a geometria variabile proposto per le Fiat Punto e Idea, Opel Zafira, Vectra, Signum e Lancia Musa. La coppia massima era di 260 N\u00b7m. Sul Dobl\u00f2 la Fiat ha montato il 1.9 Multijet otto valvole sia con 105 che con 120 cavalli ma la coppia \u00e8 stata ridotta a soli 200 N\u00b7m erogati a 1.750 giri al minuto in modo da adattarsi al meglio alla mole del veicolo commerciale, mentre sulla Bravo per i mercati esteri era disponibile anche una versione depotenziata a soli 90 cavalli. Inoltre nel 2005 la Fiat ha presentato la versione pi\u00f9 potente dell'otto valvole 1.9: erogava 131 cavalli sulla Fiat Grande Punto Sport con una coppia motrice di 280 N\u00b7m a 2.000 giri/min ed era omologato Euro 4 con filtro antiparticolato proposto come optional.\nTutti questi 1.9 Multijet descritti disponevano di una sola turbina e i vari step di potenza sono stati ottenuti in prevalenza intervenendo sulla distribuzione e sulla centralina. Nel 2008 viene presentata la prima versione del 1.9 dotata di doppio turbocompressore sotto il cofano della Saab 9-3 TTiD. Il motore \u00e8 stato progettato dai tecnici Saab, esperti nelle motorizzazioni sovralimentate, presso la GM Powertrain Torino: la turbina di dimensioni minori lavora a basso numero di giri (fino a 1.500) fornendo un'adeguata coppia motrice, tra i 1.500 e i 3.000 giri al minuto lavorano sia la piccola che la turbina di dimensioni maggiori cos\u00ec la ripresa dell'auto sar\u00e0 sempre ottimale mentre oltre i 3.000 giri al minuto lavora solo la turbina pi\u00f9 grande. La pressione massima di sovralimentazione \u00e8 di 1,8 bar con rapporto di compressione pari a 16,5:1. Inoltre il 1.9 biturbo dispone di un intercooler maggiorato e numerosi elementi rinforzati in modo da poter sopportare le maggiori sollecitazioni termiche. La potenza massima della prima versione prototipo era di 212 cavalli con coppia motrice di 400 N\u00b7m a 1.400 giri/min e venne esposta sotto il cofano della Opel Antara GTC concept car nel 2005 mentre la versione di serie equipagger\u00e0 la 9-3 a partire dal 2008; la potenza massima sar\u00e0 di 180 cavalli erogati a 4.000 giri/min mentre la coppia sar\u00e0 sempre di 400 N\u00b7m ma disponibile a 2.000 giri/min. La produzione era affidata agll'impianto di Kaiserslautern. In seguito il motore venne rivisto dai tecnici italiani della FPT e venne potenziato fino a 190 cavalli lasciando inalterati i valori di coppia massima: la prima applicazione avvenne nel cofano della Lancia Delta con produzione presso la FMA. Attualmente il motore 1.9 rappresenta la massima espressione di downsizing tra i propulsori della famiglia Multijet con la potenza specifica di oltre 100 cavalli per litro; in seguito sara messo in produzione il nuovo 2,0 litri biturbo Multijet con potenze ancor pi\u00f9 elevate la cui presentazione in veste di prototipo \u00e8 avvenuta al Salone di Francoforte nel 2009 sotto il cofano della Opel Insignia.\n2.0 Multijet mono e biturbo (famiglia \"B\").\nIl nuovo motore 2,0 litri (1.956\u00a0cm\u00b3) Multijet quattro cilindri \u00e8 anch'esso di origine Fiat. Progettato da GM Powertrain Torino \u00e8 stato ottenuto basandosi sul precedente 1.910\u00a0cm\u00b3 incrementando il volume dei cilindri e portando la cilindrata dai 1.910\u00a0cm\u00b3 originari a 1.956\u00a0cm\u00b3 passando l'alesaggio da 82 a 83\u00a0mm, la distribuzione \u00e8 a quattro valvole per cilindro con turbina a geometria variabile e intercooler, il 2.0 introduce anche la nuova nomenclatura di serie A20DTx per le vetture GM in cui la lettera finale identifica lo step di potenza massima; Presentato nel 2008 la versione standard A20DTH dispone di una potenza incrementata a 160 cavalli erogati a 4.000 giri al minuto con coppia di 350 N\u00b7m a 1.750 giri al minuto. Il rapporto di compressione \u00e8 sceso a 16,5:1 per limitare le emissioni di NOx mentre \u00e8 di serie un filtro antiparticolato completamente rinnovato, pi\u00f9 efficiente e con catalizzatore ossidante integrato; il \"DPF\" viene montato accanto alla turbina in posizione ravvicinata al motore in modo da migliorare la combustione e limitare le perdite di carburante nel filtro. I sensori di pressione sono integrati nelle candelette all'interno della camera di combustione permettendo di riciclare pi\u00f9 gas con consumi ed emissioni contenute, questo sistema viene brevettato dalla \"General Motors Torino\" ed \u00e8 assente sulle versioni destinate alla Fiat. Inoltre \u00e8 disponibile un nuovo sistema di ricircolo dei gas di scarico (\"EGR\") ed \u00e8 omologato secondo i parametri della normativa Euro 5. Il 2,0 litri \u00e8 stato concepito appositamente per i modelli che avrebbero sostituito la famiglia Opel Vectra ovvero l'Insignia ma una versione ancora pi\u00f9 ecologica viene proposta nelle versioni \"EcoFlex\" caratterizzate da minori emissioni inquinanti e consumi ridotti grazie all'utilizzo dell'olio lubrificante a bassa viscosit\u00e0 e intervenendo sulla centralina dell'automobile. In seguito la General Motors propose anche altri step per il 2.0 turbodiesel depotenziati: Il 2.0 A20DTC 16V eroga 110 cavalli 4.000 giri al minuto per una coppia motrice di 260 N\u00b7m a 1.750 giri al minuto mentre il 2.0 A20DTJ sempre 16V ne eroga 131 cavalli con coppia di 300 N\u00b7m a 1.750 giri/min, entrambe con turbina a geometria variabile, DPF di serie ed omologazione Euro 5. Il 2.0 Multijet viene prodotto a Kaiserslautern in Germania ed \u00e8 destinato alle autovetture del gruppo General Motors.\nIl motore venne adottato alla fine del 2008 anche dal gruppo Fiat in una versione potenziata a 165 cavalli, operazione ottenuta semplicemente intervenendo sulla centralina; la prima applicazione avvenne nel cofano della Lancia Delta terza serie seguita dalla Fiat Bravo. Nel 2009 l'Alfa Romeo ha introdotto una versione del 2.0 Multijet portata a 170 cavalli per le 159, Brera e Spider JTDm lasciando invariati i valori di coppia massima. La Fiat produce il proprio 2.0 Multijet presso la FMA di Pratola Serra.\nAl salone di francoforte 2009 la Opel presenta in anteprima mondiale, sotto il cofano della Opel Insignia wagon, il nuovo motore 2,0 litri A20DTR in cui la R finale identifica la doppia sovralimentazione dovuta alla presenza di due turbine a geometria variabile. Il nuovo motore progettato dallo staff \"General Motors Powertrain Torino\" si basa sul precedente 1.9 biturbo migliorato a partire dal sistema di sovralimentazione: le turbine lavorano in modo indipendente ai bassi o agli alti regimi mentre ai medi regimi lavorano insieme in modo da offrire un'elevata risposta da parte del motore e una coppia ottimale in tutte le situazioni. Il basamento \u00e8 in ghisa con numerosi parti riprogettate in alluminio. Gran parte delle leghe utilizzate possiede un punto di fusione pi\u00f9 elevato rispetto alla versione mono turbo in modo da poter sopportare senza problemi le maggiori pressioni termiche. Inoltre la potenza rispetto al precedente 1.9 biturbo di produzione tedesca viene incrementata di 10 cavalli per 190 cavalli complessivi erogati a 4.000 giri al minuto con coppia invariata (400 N\u00b7m a 2.000 giri al minuto). Il 2.0 biturbo diesel viene montato anche dalla Saab 9-5. La produzione di questo motore \u00e8 iniziata nel 2010 presso l'impianto Opel di Kaiserslautern. Per ora non \u00e8 prevista nessuna applicazione su autovetture del gruppo Fiat.\nNel 2011, il motore A20DTH viene portato a 165 CV, espressamente per l'imminente lancio dell'Astra GTC, la cui versione di punta tra quelle a gasolio, \u00e8 destinata a montare appunto tale propulsore.\nNel settembre 2013 Alfa Romeo lancia sul mercato l'Alfa Romeo Giulietta (2010) dotata di un motore Multijet con una potenza di 150CV e 380 N\u00b7m a 1.750 giri/min, che va a sostituire il precedente propulsore da 140CV. Il motore ottiene 10CV in pi\u00f9 senza nessun tipo di modifica alla geometria e senza alcun intervento di sovralimentazione o potenziamento, ma semplicemente intervenendo sulla tecnologia applicata al sistema di iniezione. Le migliorie permettono di guadagnare maggiore potenza e minori consumi. Il motore utilizza nuovi iniettori che consentono un'erogazione del carburante pi\u00f9 precisa. Questa precisione \u00e8 data da un'inedita servo-valvola idraulica bilanciata che consente di gestire fino ad 8 iniezioni per ciclo. Si tratta inoltre di un sistema di iniezione molto pi\u00f9 semplice che riduce le emissioni e migliora la silenziosit\u00e0 del motore oltre che il rendere pi\u00f9 piacevole e fluida la guida.\nLa casa costruttrice dichiara che la Giulietta, equipaggiata con questo propulsore, raggiunge una velocit\u00e0 massima di 210\u00a0km/h e la possibilit\u00e0 di toccare i 100 orari partendo da fermo in 8\"8, a fronte di percorrenze medie di 23,8 chilometri con un litro.\n2.2 Multijet II (famiglia \"B\").\nIl 2,2 litri (2.184\u00a0cm\u00b3) \u00e8 stato introdotto dal gruppo Fiat nella met\u00e0 del 2015 con la Jeep Cherokee in due step di potenza (180 o 200CV). La coppia motrice massima disponibile \u00e8 di 450 N\u00b7m a 2.500 giri al minuto. Sviluppato per avere pi\u00f9 coppia motrice in basso rispetto al 2.0 Multijet, il nuovo motore diesel del gruppo FCA adotta un nuovo sistema d'iniezione denominato \"Injection Rate Shaping\" (\"IRS\"), che consente pressioni di esercizio di 2.000 bar, rispetto ai 1.600 bar delle precedenti versioni.\nNel 2016, con il lancio della nuova berlina Giulia dell'Alfa Romeo, ottiene un ulteriore sviluppo: la cubatura passa a 2.143\u00a0cm\u00b3 e l'intero basamento viene realizzato in alluminio con canne cilindri in ghisa. Esistono due varianti: la LIGHT da 136, 150 e 180 CV e la FULL (denominata Eco) da 180 e 210 CV.\nCaratteristiche:\nDifferenze della versione FULL\nA giugno 2018, per rispettare l'omologazione Euro 6D TEMP, il motore viene dotato di impianto SCR per la riduzione degli ossidi di azoto mentre la potenza cresce leggermente per le varianti da 150 e 180 CV, passando rispettivamente a 160 e 190 CV.\n2.4 Multijet cinque cilindri (famiglia \"C\").\nIl 2,4 litri (2.387\u00a0cm\u00b3) \u00e8 stato sviluppato dal gruppo Fiat a Torino ed \u00e8 l'unico propulsore che utilizza l'architettura a cinque cilindri in linea con distribuzione a quattro valvole per cilindro (per un totale di 20 valvole) azionate tramite punterie idrauliche e bilancieri direttamente da un doppio albero a camme in testa. Basato sul precedente 2.4 JTD risulta pi\u00f9 silenzioso ai bassi e alti regimi di circa 3 e 6 decibel, l'alesaggio \u00e8 di 82\u00a0mm e la corsa di 90,4\u00a0mm. Rinnovati numerosi elementi rispetto al JTD: la testa cilindri con punterie idrauliche, le bielle e l'albero motore sono in acciaio, nuovo il collettore di scarico realizzato in un particolare materiale mentre quello di aspirazione \u00e8 in alluminio pressofuso. Nuova anche la valvola EGR, turbocompressore Garrett di nuova generazione a geometria variabile e infine aumento della pressione d'iniezione diretta del carburante portata dai precedenti 1.350 bar a 1.400. La potenza massima della prima versione, che ha debuttato con l'Alfa Romeo 156 nel 2003, era di 175 cavalli (129\u00a0kW) a 4.000 giri al minuto per una coppia motrice di 385 N\u00b7m a 2.000 giri al minuto. Il 2.4 Multijet venne in seguito adottato anche dalla Lancia Thesis e dall'Alfa Romeo 166 con omologazione Euro 3.\nNel 2005 l'Alfa Romeo ha presentato la versione potenziata del 2.4 con 200 cavalli sotto il cofano della 159. Il motore \u00e8 stato migliorato in alcune parti e la pressione dell'iniezione diretta \u00e8 passata a 1.600 bar. La coppia motrice disponibile a 2.000 giri al minuto \u00e8 di 400 N\u00b7m ed \u00e8 dotato del filtro antiparticolato di serie con relativa omologazione antinquinamento Euro 4. Questa nuova versione \u00e8 stata adottata in contemporanea al lancio anche dalla Fiat Croma e dalle Alfa Brera e Spider ma venne accusato di avere un vuoto di potenza a basso numero di giri: per rimediare alle lamentele la Fiat propose nel 2007 la versione con potenza di 209 cavalli e con coppia motrice di 400 N\u00b7m disponibile per\u00f2 a 1.500 giri (invece di 2.000); infine \u00e8 stato presentato anche il 2.4 Multijet depotenziato a 185 cavalli dotato sempre del filtro antiparticolato e omologazione Euro 4. Quest'ultimo \u00e8 rimasta un'esclusiva delle ammiraglie Lancia Thesis e Alfa 166, due auto votate pi\u00f9 al lusso che alle prestazioni. Oggi il 2.4 20V da 209 cavalli rappresenta la versione pi\u00f9 potente attualmente in produzione della famiglia Multijet.\n3.0 V6 Multijet II (VM A630 DOHC).\nQuesto motore, grazie all'acquisizione del 50% della VM Motori da parte di Fiat S.p.A., \u00e8 stato dotato di tecnologia Multijet II. Adotta un'architettura V6 (con angolo di 60 gradi tra le bancate) e ha una cilindrata di 2987 cm\u00b3, mentre la distribuzione \u00e8 bialbero a 24 valvole.\nAnnovera l'iniezione diretta common rail a 2000 bar, \u00e8 dotato di turbocompressore a geometria variabile e rispetta la normativa Euro 5 sulle emissioni inquinanti.\nQuesto propulsore \u00e8 attualmente utilizzato sul Jeep Grand Cherokee e ne \u00e8 previsto l'impiego anche in futuri modelli del gruppo Fiat.\nNella versione standard sviluppa una potenza di 241 CV a 4000 giri e una coppia di 550 Nm tra i 1800 e i 2800 giri, mentre sono state realizzate anche due versioni depotenziate da 190 CV con 440 Nm e 224 CV.\nDal 2013 il motore \u00e8 stato portato a 250 CV e le versioni depotenziate sono state tolte di produzione. Al contempo, ne \u00e8 stata sviluppata una versione dai tecnici Maserati, con miglioramenti legati anche al sound del motore, per dotarle sulle nuove vetture della casa del tridente, prima la Ghibli e in seguito sulla rinnovata Quattroporte e sulla inedita Levante; questa variante sviluppa 275 CV di potenza.\nAltri motori siglati Multijet.\nIl gruppo Fiat ha utilizzato la denominazione Multijet per indicare anche dei propulsori che non utilizzano questo sistema; si tratta solo di una strategia di marketing in cui la sigla ha indicato l'alimentazione a gasolio dell'autovettura. Infatti le Fiat Ulysse e Lancia Phedra Multijet nascono in Francia da progetti PSA con i motori diesel HDI quattro cilindri della famiglia PSA DW. Il 2,0 litri \"DW10B\" eroga 120 e 136 cavalli ed \u00e8 abbinato nella versione pi\u00f9 potente al filtro attivo antiparticolato \"FAP\" mentre il 2,2 litri \"DW12\" biturbo eroga 170 cavalli con \"FAP\" di serie. Curiosamente la Lancia Phedra \u00e8 stata la prima auto del gruppo Fiat ad essere equipaggiata con un motore biturbo diesel.\nI Multijet prodotti dalla Sofim.\nIl gruppo Fiat ha introdotto per la propria gamma di veicoli commerciali il sistema Multijet anche ai diesel prodotti dalla Sofim di Foggia: il motore da 2,3 litri dispone di quattro cilindri in linea, turbina a geometria fissa e distribuzione a quattro valvole per cilindro (16 valvole totali), i pistoni possiedono galleria di raffreddamento per sopportare maggiori livelli di coppia motrice. L'alesaggio \u00e8 di 88\u00a0mm con la corsa di 94\u00a0mm, massa di 210\u00a0kg e potenza massima di 116 cavalli (85\u00a0kW) a 3.900 giri al minuto per una coppia massima di 270 N\u00b7m a 1.800 giri al minuto. Omologato Euro 3 questo 2.3 \u00e8 stato in seguito con una nuova omologazione Euro 4 ed \u00e8 disponibile anche con filtro attivo antiparticolato. In alcune versioni la potenza massima \u00e8 stata incrementata fino a 120 e 130 cavalli intervenendo sulla centralina mentre da 2009 \u00e8 disponibile anche la versione ecologica depotenziata a 96 e 106 cavalli e la versione con turbina a geometria variabile da 136 cavalli. La manutenzione programmata avviene ogni 40.000\u00a0km. Il motore 2.3 Multijet \u00e8 stato applicato sotto il cofano del Fiat Ducato (negli step da 120 e 130 cavalli) mentre l'Iveco Daily \u00e8 disponibile con gli step da 96, 106, 116, 126 e 136 cavalli.\nAccanto al 2.3 la Sofim produce anche il 3.0 Multijet a quattro cilindri con turbina a geometria variabile, quattro valvole per cilindro e filtro antiparticolato con omologazione Euro 4. La potenza del 3.0 16V \u00e8 di 146 cavalli con 400 N\u00b7m di coppia a 1.250 giri al minuto ma sono disponibili anche le versioni potenziate a 157 e 176 cavalli; i commerciali Fiat Ducato, Citro\u00ebn Jumper e Peugeot Boxer adottano lo step da 157 cavalli mentre le versioni da 146 e 176 cavalli sono un'esclusiva Iveco e vengono adottate dai modelli Massif, Campagnola e Daily. Dal 2009 \u00e8 disponibile anche la versione omologata Euro 5 dotata di doppio turbocompressore ed erogante 140 e 170 cavalli sotto il cofano dell'Iveco EcoDaily."}
{"id": "148776", "revid": "339392", "url": "https://it.wikipedia.org/wiki?curid=148776", "title": "Multijet", "text": ""}
{"id": "148777", "revid": "158913", "url": "https://it.wikipedia.org/wiki?curid=148777", "title": "Olio di nardo", "text": "L'olio di nardo \u00e8 un unguento balsamico, noto fin dalla pi\u00f9 remota antichit\u00e0, ricavato dal nardo e usato per ungere e frizionare il corpo.\nStoria.\nL'uso pi\u00f9 antico che conosciamo, proviene da anforette, trovate nelle tombe egizie. Quest'unguento era usato dalle popolazioni israelitiche al tempo di Mos\u00e8.\nEra considerato un lusso nell'antico Egitto, il Vicino Oriente, e Roma, dove \u00e8 stato il principale ingrediente dei profumi \"nardinium\". Nella \"Naturalis historia\" di Plinio sono elencate dodici specie di \"nardo\", identificabile con diverse piante, in una gamma che vanno dalla lavanda alla valeriana e al vero nardo (in termini moderni \"Nardostachys jatamansi\"). \u00c8 stato parte della erboristeria Ayurvedica tradizionale indiana.\nIn seguito \u00e8 citato nel Cantico dei Cantici, uno dei Libri Sapienziali della Bibbia.\nSe ne parla nel Vangelo.\nNe faceva uso Maria di Betania, sorella di Lazzaro e di Marta di Betania, tanto che in una occasione, durante un pranzo a Betania, ne us\u00f2 una quantit\u00e0 straordinaria, 1 libbra (romana, equivalente a 325 grammi equivalente a circa 11 once attuali) per ungere la testa e i piedi di Ges\u00f9 e asciugarli con i propri capelli. Intervenne Giuda Iscariota, che era il tesoriere della compagnia, dicendo che si poteva vendere per 300 denari, da distribuire ai poveri. Ma Giovanni, apostolo, aggiunse, che Giuda non lo faceva per i poveri, ma avendo la borsa, era un ladro che sottraeva i soldi tenendoli per s\u00e9. Ges\u00f9, lo rimprover\u00f2 benignamente, ricordandogli che se avesse voluto far del bene ai poveri non gliene sarebbe mancata occasione, essendo quelli sempre presenti, in ogni epoca, mentre lui, Ges\u00f9, presto non sarebbe pi\u00f9 stato coi discepoli.\nSecondo Luca anche la sconosciuta peccatrice in casa di Simone il fariseo unse i piedi di Ges\u00f9, ma qui si parla genericamente di olio profumato, senza specificarne il tipo. \nDa tutto ci\u00f2 si intuisce l'estremo valore che quest'unguento ha raggiunto, tanto pi\u00f9 che oggi quest'olio viene prodotto distillando i fiori di un Nardo unico, proveniente dalle montagne del Tibet.\nStima del valore.\nNel Vangelo secondo San Giovanni si precisa sia la quantit\u00e0 di olio di nardo, 1 libbra romana, che il suo valore, 300 denari. Una libbra romana equivaleva a 327,168 g e tenendo conto che 1 oncia sono 28,35 g fanno 11,56 once e dato che 1 oncia fluida \u00e8 pari a 0,0296 Litri, circa 11 once fanno 0,33 litri.\n33 centilitri di olio di nardo costavano circa 300 denari nell'anno 33 d.C., cifra con la quale si poteva comprare 1 schiavo generico e corrispondente a circa un anno di stipendio di un fante delle legioni romane nel I secolo; oggi (2005), dopo 2000 anni, il prezzo \u00e8 diminuito di circa 10 volte e comunque 33 dl. di \"spikenard oil\", oggi (2012) costano circa 940 euro. Si pu\u00f2 concludere che 33 dl di olio di nardo, 3400 anni fa, al tempo di Tutankhamen, costassero approssimativamente una cifra come minimo di 9400 euro.\nComposizione chimica.\nI principali componenti chimici dell'essenza di nardo sono l'acetato di bornile, il valeranone, lo ionone, tetramentile-ossatricile-decanolo tetramenthyloxatricylodecanol, mentil-etimil-etere (menthylthymyl-ether) e 1,8-cineolo\nL'acetato di bornile presente soprattutto nell'essenza di pino.\nIl valeranone \u00e8 presente anche nella salvia e nella valeriana.\nLo ionone \u00e8 presente in moltissime piante officinali, fra cui la pi\u00f9 comune in Italia \u00e8 l'origano.\nIl decanolo \u00e8 un alcool a dieci atomi di carbonio, presente anche nella salvia e nella valeriana.\nIl cineolo \u00e8 un alcool, presente in moltissime piante fra cui le pi\u00f9 comuni in Italia sono salvia e rosmarino.\nFormula.\nUna formula approssimativa moderna di questo unguento \u00e8\nIn italiano si chiama genericamente olio balsamo ma senza nessun riferimento a qualche prodotto in commercio, perch\u00e9 prodotto tipico della profumeria israelitica."}
{"id": "148778", "revid": "1001457", "url": "https://it.wikipedia.org/wiki?curid=148778", "title": "Feodor Schaliapin", "text": ""}
{"id": "148782", "revid": "110157", "url": "https://it.wikipedia.org/wiki?curid=148782", "title": "Zaira (Bellini)", "text": "Zaira \u00e8 un'opera lirica in due atti di Vincenzo Bellini su libretto di Felice Romani.\nDopo aver debuttato con scarso successo all'inaugurazione del Teatro Ducale di Parma il 16 maggio del 1829, scomparve quasi completamente dai cartelloni dei teatri d'opera. All'insuccesso contribuirono l'eccessiva lunghezza dei recitativi e la scelta di un soggetto classico, tratto dalla \"Za\u00efre\" di Voltaire, basato su un conflitto morale prima che passionale.\nCi\u00f2 nonostante \"Zaira\", composta tra il marzo e il maggio del 1829, \u00e8 un'opera ricca di stupende melodie. I tipici arabeschi del fraseggio belliniano si intonano all'ambientazione, culminando nell'assolo di corno inglese con cui inizia la scena finale notturna.\nBellini riutilizz\u00f2 una parte consistente della musica di \"Zaira\", variamente e talora profondamente rielaborata, nell'opera seguente: \"I Capuleti e i Montecchi\". Alcuni brani confluirono inoltre in \"Norma\", \"Beatrice di Tenda\" e \"I puritani\".\nNel 1975 viene proposta nella prima edizione del secolo al Teatro Massimo Vincenzo Bellini di Catania con la ricostruzione di Rubino Profeta con Renata Scotto e Giorgio Casellato Lamberti di cui esiste una registrazione. La regia e le scene sono di Franco Zeffirelli.\nTrama.\nL'azione ha luogo in Gerusalemme nell'harem del sultano Orosmane, tra i secoli XIV e XV.\nAtto I\nUna magnifica galleria che conduce all'Harem; sala sotterranea che porta nelle prigioni; l'interno dell'Harem.\nLa bella schiava Zaira sta per sposare Orosmane, il sultano di Gerusalemme; la celebrazione ha luogo nell'harem, odalische ed eunuchi danzano e cantano in suo onore. Il visir Corasmino vede la decisione del Sultano di sposare una donna cristiana come un insulto alla legge coranica, soprattutto in un momento in cui i loro nemici francesi stanno per dar loro battaglia, e pertanto intende impedire il matrimonio. Fatima, un'altra schiava nel gineceo, chiede a Zaira come ha potuto dimenticare la Francia e il guerriero francese che ha giurato di liberarla, e rinnegare anche la sua fede cristiana: ma Zaira le ricorda che lei non ha avuto notizia di quel guerriero da quando \u00e8 tornato in Francia, e che ora ama riamata Orosmane. Nel frattempo, il cavaliere francese Nerestano arriva alla corte del Sultano, con l'intenzione liberare Zaira: lui stesso era un prigioniero di Orosmane, ma \u00e8 stato liberato: egli apprende, tuttavia, che la donna ama ora Orosmane e ha scelto la fede musulmana, e che il Sultano intende rilasciare solo i cavalieri francesi che sono ancora nelle sue carceri ma n\u00e9 Zaira n\u00e9 il vecchio Lusignano, un principe discendente dagli antichi re cristiani di Gerusalemme e perci\u00f2 odiato dai musulmani. Nell'apprendere questo, i prigionieri decidono di rinunciare alla propria libert\u00e0 e di accettare la stessa sorte di Lusignano. Zaira appare con Lusignano, la cui libert\u00e0 \u00e8 riuscita a ottenere da Orosmane. Da una collana e una cicatrice Lusignano riconosce Zaira e Nerestano come sua figlia e suo figlio, che sopravvissero al massacro di Cesarea da bambini e sono stati ridotti in schiavit\u00f9 dai musulmani. Quando scopre che Zaira ha rinunciato alla sua fede ed \u00e8 intenzionata a sposare Orosmane, le ordina di pentirsi e riabbracciare il cristianesimo: Zaira giura di farlo.\nCorasmino avvisa il Sultano dei pericoli che potrebbero derivare dal ritorno di Lusignano in Europa, ma Orosmane non vuole rifiutare la richiesta di Zaira. Nel frattempo Nerestano a sua volta tenta di persuadere Zaira a porre fine alla sua relazione con il Sultano, ricordandole che il suo vecchio padre sta per morire di dolore. Zaira non vuole tradire il suo amore e la fiducia di Orosmane, ma alla fine abbraccia il fratello e decide di tornare alla fede cristiana. Il Sultano arriva e, quando Zaira chiede un rinvio del matrimonio, egli sospetta che Nerestano sia un seduttore e gli ordina di lasciare la corte.\nAtto II\nLe camere di Zaira; un luogo remoto vicino ai quartieri dei cavalieri francesi; una sala dell'Harem; una parte remota dei giardini dell'Harem.\nFatima incoraggia Zaira a dimenticare Orosmane, che \u00e8 cos\u00ec indignato del rifiuto di Zaira da volerla rimandare tra le schiave nel gineceo e trovare una donna pi\u00f9 degna del suo amore. Di fronte alle lacrime di Zaira, le chiede una spiegazione che lei, vincolata dalla sua promessa a suo fratello, non gli pu\u00f2 dare in quel momento. Orosmane accetta di aspettare un giorno in pi\u00f9. Lusignano \u00e8 morto, e Nerestano ne incolpa la sorella. I cavalieri francesi chiedono a Orosmane di rinviare la loro partenza, in modo da poter soddisfare il desiderio di Lusignano di essere sepolto in quella terra; il Sultano, per amore di Zaira, concede la richiesta e non presta attenzione agli avvertimenti di Corasmino, che sospetta che la richiesta nasconda un trucco e che gli mostra un messaggio in cui Nerestano chiede a Zaira di incontrarlo di nascosto. Orosmane \u00e8 ancora in dubbio e decide di metterla alla prova: le far\u00e0 comunque consegnare il messaggio segreto. Zaira legge la lettera di suo fratello ed \u00e8 divisa tra il tormento di dover tradire la fiducia del suo amato e il dolore colpevole per la morte di suo padre. Zaira sviene tra le braccia di Fatima.\nIn una parte remota dei giardini, Orosmane e Corasmino sono in attesa di vedere se Zaira andr\u00e0 all'appuntamento con Nerestano. La coppia arriva e Orosmane, vedendoli pronti a fuggire e credendoli amanti, ferisce mortalmente Zaira. Alla rivelazione che sono fratello e sorella, \u00e8 sopraffatto dal dolore e si uccide."}
{"id": "148783", "revid": "14002", "url": "https://it.wikipedia.org/wiki?curid=148783", "title": "Ecclesiaste", "text": ""}
{"id": "148784", "revid": "120259857", "url": "https://it.wikipedia.org/wiki?curid=148784", "title": "Premi Oscar 1977", "text": "La 49\u00aa edizione della cerimonia di premiazione degli Oscar si \u00e8 tenuta il 28 marzo 1977 a Los Angeles, al \"Dorothy Chandler Pavilion\", condotta dagli attori Richard Pryor, Jane Fonda, Ellen Burstyn e Warren Beatty.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla memoria Irving G. Thalberg.\nA Pandro S. Berman"}
{"id": "148789", "revid": "181699", "url": "https://it.wikipedia.org/wiki?curid=148789", "title": "Argano", "text": "Largano \u00e8 una macchina che pu\u00f2 applicare forze verticali per sollevare carichi o forze orizzontali per trascinarli. Queste forze sono impartite per mezzo di un organo di trazione (ad esempio un motore elettrico). \nCaratteristiche.\nL'argano deriva da una macchina semplice, detta \"verricello\", che consiste in un cilindro e una ruota fissati l'uno all'altro e ruotanti attorno a un asse comune. Le due forze formula_1 (forza motrice) e formula_2 (forza resistente) agiscono mediante funi rispettivamente sulla ruota e sul cilindro.\nViene dotato di un sistema a ruota libera o equivalenti per evitare che il carico cada nel caso venga a mancare la forza di sollevamento.\nCalcolo della condizione di equilibrio.\nLa condizione di equilibrio si ottiene quando il momento delle forze per la lunghezza del rispettivo braccio (in questo caso il raggio della ruota formula_3 e il raggio della base del cilindro formula_4), ovvero i due momenti, sono uguali e opposti:\nformula_5\nDa questa formula si deduce che il rapporto tra forza motrice e forza resistente \u00e8 uguale al reciproco del rapporto tra i due bracci.\nL'argano \u00e8 una leva di terzo genere, perch\u00e9 la forza motrice viene applicata tra la forza resistente (la fune) e la forza motrice (la manovella); \u00e8 quindi sempre svantaggiosa, essendo il guadagno inferiore a 1. Ciononostante pu\u00f2 essere usato per trascinare o sollevare grandi pesi utilizzando una forza motrice che ha un'intensit\u00e0 di poco minore della forza resistente."}
{"id": "148790", "revid": "1305772", "url": "https://it.wikipedia.org/wiki?curid=148790", "title": "Catena", "text": ""}
{"id": "148792", "revid": "188323", "url": "https://it.wikipedia.org/wiki?curid=148792", "title": "Catena per ormeggio", "text": ""}
{"id": "148793", "revid": "188323", "url": "https://it.wikipedia.org/wiki?curid=148793", "title": "Catena di sollevamento", "text": ""}
{"id": "148794", "revid": "188323", "url": "https://it.wikipedia.org/wiki?curid=148794", "title": "Catena di trasmissione", "text": ""}
{"id": "148795", "revid": "1543377", "url": "https://it.wikipedia.org/wiki?curid=148795", "title": "Unee tugalluulax", "text": "Lo unee tugalluulax \u00e8 un gioco da tavolo astratto della famiglia dei mancala, piuttosto simile ad alcuni mancala africani come il Ba-awa. Lo si gioca in Mongolia, lungo il confine con la Cina. Letteralmente, il nome del gioco significa \"fai partorire le mucche\".\nRegole.\nLe regole dello unee tugalluulax sono state descritte per la prima volta da N. Namzhildorzh nel 1963. Il tavoliere (detto \"kh\u00f6l\u00f6g\") \u00e8 insolito, essendo costituito di due file di sole 3 buche (ciascuna. Si utilizzano 36 pezzi, detti \"khorgol\", che nella tradizione mongola sono, anzich\u00e9 semi, palline di sterco di cammello, pecora o capra.\nA turno, i giocatori prelevano tutti i pezzi da una buca e li distribuiscono con una semina in senso orario (che in Mongolia \u00e8 considerato il senso rotatorio \"maschile\"). Se l'ultimo pezzo cade in una buca che conteneva 3 pezzi, tutti e 4 i pezzi (incluso quello appena deposto) sono catturati.\nIl gioco termina quando un giocatore non \u00e8 pi\u00f9 in grado di muovere; l'avversario cattura tutti i pezzi rimasti, e il vincitore del gioco \u00e8 colui che ha totalizzato pi\u00f9 catture.\nTerminologia.\nLa terminologia utilizzata per indicare le buche con 1, 2, 3 o 4 pezzi giustifica il nome del gioco in mongolo:"}
{"id": "148796", "revid": "124817707", "url": "https://it.wikipedia.org/wiki?curid=148796", "title": "Lingua unna", "text": "L'unno era la lingua parlata dagli antichi Unni europei.\nMolto poco \u00e8 noto di questo idioma e sono state avanzate diverse ipotesi sulla sua origine, problema del resto connesso a quello dell'identit\u00e0 del popolo degli Unni e, forse, dei Hsiung-nu.\nTra le poche parole che ci sono pervenute:\nIpotesi di identificazione.\n\u00c8 stato suggerito che l'unno fosse una lingua altaica, imparentata col turco. La lingua era probabilmente simile a quella parlata dai Bulgari della regione del Volga (vedi: Lingua dei Bulgari del Volga).. Pertanto appartenendo con ogni probabilit\u00e0 al gruppo bulgaro delle lingue turche, la lingua oggi esistente pi\u00f9 simile alla lingua parlata dagli Unni sarebbe il ciuvascio (vedi lingue turche--&gt;classificazioni)\nGli unni europei avevano nella loro lingua alcune influenze iraniche che provenivano dalla lingua dei Sarmati e da quella degli Alani, nonch\u00e9 influenze germaniche per il loro contatto con Goti e Gepidi.\nUn'ipotesi, non dimostrata, \u00e8 che gli Unni furono assimilati dagli Ungari senza che nella lingua ungherese (che ha un'origine diversa) ne rimanessero tracce.\nAlcuni linguisti hanno proposto una origine Ket per la lingua unna. \nLa proposta non ha riscosso molto credito."}
{"id": "148797", "revid": "125645337", "url": "https://it.wikipedia.org/wiki?curid=148797", "title": "Kojiki", "text": "Il , conosciuto anche come \"Furukotofumi\", \u00e8 la pi\u00f9 antica cronaca esistente in Giappone e il primo testo di narrativa giapponese pervenutoci. Composto da \u014c no Yasumaro nei primi anni dell'VIII secolo (711-712) su richiesta del sovrano Tenmu, fu poi consegnato circa 26 anni dopo alla nipote, l'Imperatrice Genmei. Il \"Kojiki\" narra le origini del Giappone dall'era mitologica delle divinit\u00e0 shintoiste (kami), al regno dell'imperatrice Suiko (592-628).\nCon il \"Nihongi,\" i miti contenuti nel \"Kojiki\" sono stati d'ispirazione per molte pratiche e la fonte inesauribile di temi trattati sono stati ripresi durante tutto l'arco della storia letteraria giapponese. Pi\u00f9 tardi, i miti diedero vita a riti shintoisti, fra i quali il misogi, il rituale purificatorio.\nContesto storico e letterario.\nNel VII sec. il sovrano Tenmu (672-686) del clan Yamato ordin\u00f2 la compilazione di un manoscritto che documentasse la storia del paese dai primordi ai suoi tempi. La regione di Yamato ebbe sin dagli inizi un ruolo preponderante e la supremazia del Yamato, che deteneva poteri sacerdotali, militari e politici, era indiscussa. Il Kojiki fu commissionato a \u014c no Yasumaro proprio per rafforzare l'ottenuta egemonia del sovrano Tenmu. Lo scopo era quello di legittimare la supremazia Yamato, sulla base di antichi documenti delle varie casate, certificando l'importanza delle loro divinit\u00e0 protettrici all'interno del pantheon shinto, e l'esclusiva discendenza dei sovrani Yamato da Amaterasu \u014cmikami, dea del sole e progenitrice della casata imperiale. Il Kojiki doveva servire a raccogliere tutti i miti e le credenze dell'arcipelago giapponese, e legittimare nel contempo la linea di sangue divina della corte Yamato (rivendicata fino al 1945 dagli imperatori del Giappone). \u014c no Yasumaro port\u00f2 a termine tale compito solo nel 712, consegnando il \"Kojiki\" alla discendente dell'ormai defunto sovrano, l'Imperatrice Genmei. Lo scrittore si avvalse, oltre che delle fonti ufficiali, anche di racconti e testi scritti memorizzati da , un cortigiano in grado di leggere gli annali cinesi e \"raccontarli\" in giapponese.\nQuesta \"oralit\u00e0\" fa del \"Kojiki\" la prima opera della letteratura giapponese ed il primo tentativo di distaccarsi dalla scrittura in cinese.\nStruttura.\nIl \"Kojiki\" contiene varie canzoni o poesie. Mentre i registri storici e le leggende sono scritte in una forma di cinese con una forte mescolanza di elementi giapponesi, le canzoni sono scritte con caratteri cinesi usati soltanto con valore fonetico. Questo uso particolare dei caratteri cinesi \u00e8 chiamato \"man'y\u014dgana,\" la cui conoscenza \u00e8 indispensabile al fine di capire queste canzoni scritte in giapponese antico.\nSezioni.\nIl \"Kojiki\" \u00e8 diviso in tre volumi: il \"Kamitsumaki\" (\u4e0a\u5dfb \"primo volume\"), il \"Nakatsumaki\" (\u4e2d\u5dfb \"volume centrale\") e il \"Shimotsumaki\" (\u4e0b\u5dfb \"volume pi\u00f9 basso\").\nScrittura e decifrazione.\nIl \"Kojiki\" \u00e8 il primo tentativo di mettere per iscritto la lingua autoctona giapponese. Per riuscire in tale impresa Yasumaro incontr\u00f2 varie difficolt\u00e0, come testimoniato nel suo memoriale a prefazione del testo:\nScritto in giapponese antico e redatto in caratteri cinesi, ben presto in Giappone si perse la capacit\u00e0 di leggere il Kojiki, al quale fu preferito nei secoli il \"Nihongi\", maggiormente in linea con la voga \"sinizzante\" che dominava la cultura nipponica. Nel periodo Edo, Motoori Norinaga riprese lo studio del \"Kojiki\" dedicando ben 34 anni alla produzione di un saggio di 44 volumi chiamato . Non si tratta solo di un commentario filologico: esso esamina anche le componenti letterarie, filosofiche e religiose, proponendo il \"Kojiki\" come la fonte della genuinit\u00e0 autoctona, con un ricco patrimonio mitologico che fa dell'Imperatore la figura centrale.\nTraduzioni italiane.\nLa prima traduzione realizzata direttamente dal giapponese antico \u00e8 del 1938 a cura del missionario italiano Mario Marega. Una traduzione pi\u00f9 recente \u00e8 stata redatta da Paolo Villani nel 2006.\nManoscritti.\nEsistono due rami maggiori di manoscritti sul \"Kojiki\": Ise e Urabe. La branca estesa di Urabe consiste in 36 manoscritti esistenti tutti basati sulle 1522 copie realizzate da Urabe Kanenaga. La branca di Ise pu\u00f2 essere suddivisa nel manoscritto \"Shinpukuji-bon\" (\u771f\u798f\u5bfa\u672c) del 1371-1372 e nel manoscritto \"D\u014dka-bon\" (\u9053\u679c\u672c). I sotto-rami del D\u014dka consistono in tre manoscritti: \nIl manoscritto \"Shinpukuji-bon\" (1371-1372) \u00e8 il pi\u00f9 antico manoscritto esistente. Nonostante venga catalogato nel ramo di Ise, \u00e8 in realt\u00e0 una combinazione dei due principali. Il monaco Ken'yu bas\u00f2 la sua copia su quella di \u014cnakatomi Sadayo. Nel 1266, Sadayo copi\u00f2 i volumi uno e tre, ma non ebbe accesso al secondo volume. Alla fine, nel 1282, lo ottenne grazie ad un manoscritto di Urabe che us\u00f2 per la trascrizione.\nL'eredit\u00e0 del Kojiki e i tre oggetti sacri.\nOltre ad un avvincente insieme di storia e leggende, il \"Kojiki\" \u00e8 stato un modello per i secoli successivi di uno stile narrativo che alterna prosa a poesia, ripreso anche nei \"monogatari.\" In quest'opera si possono riscontrare il primo esempio di \"poesia a catena\" (renga \u9023\u6b4c) e l'anticipazione di un tema molto amato e ricorrente nella letteratura Edo, ovvero il \"doppio suicidio d'amore\" (\"shinj\u016b\" \u5fc3\u4e2d) di due amanti osteggiati dalle convenzioni sociali. Il Kojiki presenta una serie di figure femminili forti e determinate, a cominciare da Amaterasu, che riescono a imporsi alla controparte maschile. Un elemento molto importante del \"Kojiki\" \u00e8 la descrizione delle tre insegne imperiali portate sulla terra da Ninigi no Mikoto: sono i tre simboli della natura divina della dinastia imperiale e hanno un ruolo centrale nella cerimonia con cui un nuovo Imperatore ascende al trono. Questi sono lo specchio metallico (\"Yata no kagami\") che fece uscire Amaterasu dalla grotta, la spada falcia erbe (\"Kusanagi no tsurugi\") trovata da Susanoo in una delle code del drago a otto code e otto teste di Izumo, e la gemma (\"Yasakani no magatama\") regalata da Izanagi a Amaterasu."}
{"id": "148798", "revid": "610351", "url": "https://it.wikipedia.org/wiki?curid=148798", "title": "Hawalis", "text": "Lo Hawalis, o Bao la Kiarabu \u00e8 un gioco della famiglia dei mancala. Viene giocato con il nome \"Hawalis\" nell'Oman, e con il nome \"Bao Kiarabu\" a Zanzibar (si noti che la popolazione araba di Zanzibar \u00e8 in gran parte originaria dell'Oman). Il nome \"Bao Kiarabu\", in swahili, significa \"bao alla araba\". In molte nazioni africane si trovano altri giochi simili all'Hawalis, inclusi il Bao (Tanzania, Malawi, Kenya), il Njomba (Mozambico, Malawi), il Lela (Repubblica Democratica del Congo), il Mulabalaba (Zambia), il Muvalavala (Angola) e lo Tschuba (Sudafrica, Mozambico). A quest'ultima variante \u00e8 chiaramente ispirato anche il mancala moderno Chuba.\nRegole (Oman).\nIl tavoliere dell'Hawalis (in Oman) \u00e8 simile a quello del Bao, costituito da 4 file, ma ciascuna fila conta solo 7 buche. Questo tipo di tavoliere \u00e8 utilizzato anche per altri mancala africani, per esempio il Kisolo. All'inizio, 2 semi vengono piazzati in ciascuna buca.\nAl proprio turno, il giocatore preleva tutti i semi da una buca e li semina in senso antiorario. La semina \u00e8 \"con staffetta\": se la semina termina in una buca occupata, il giocatore preleva tutti i semi da tale buca e riprende la semina. Se viceversa la semina termina in una buca vuota, il turno termina. Se la buca in questione appartiene alla fila interna, e la buca avversaria antistante \u00e8 occupata, i pezzi presenti in tale buca sono catturati e rimossi dal gioco. In tal caso, se anche la buca \"dietro\" quella catturata (ovvero nella stessa colonna, fila esterna) \u00e8 anch'essa occupata, anche i pezzi ivi contenuti sono catturati.\nNon \u00e8 possibile iniziare il proprio turno seminando da una buca con un solo seme se ci sono altre buche disponibili con pi\u00f9 semi.\nVince chi cattura tutti i pezzi avversari.\nRegole (Zanzibar).\nLe regole del Bao Kiarabu sono state trascritte originariamente da W. H. Ingrams (vedi bibliografia), che ne descrisse due varianti. Una delle due varianti \u00e8 identica all'Hawalis dell'Oman. La seconda si distingue dall'Hawalis principalmente per il tavoliere, che \u00e8 un normale tavoliere da Bao, costituito da 4 file di 8 buche. Le regole sono comunque le stesse dell'Hawalis con queste sole differenze:"}
{"id": "148799", "revid": "14691", "url": "https://it.wikipedia.org/wiki?curid=148799", "title": "BaoKiarabu", "text": ""}
{"id": "148800", "revid": "22356", "url": "https://it.wikipedia.org/wiki?curid=148800", "title": "Acanthopholis", "text": ""}
{"id": "148801", "revid": "89688", "url": "https://it.wikipedia.org/wiki?curid=148801", "title": "\u014c no Yasumaro", "text": "Gli viene attribuita la compilazione, con l'assistenza fondamentale di Hieda no Are (\u7a17\u7530 \u963f\u793c), del , documento del 712 nel quale vengono narrate le origini mitologiche e storiche del Giappone. \u00c8 possibile che fosse figlio di , nobile che prese parte alla Guerra jinshin del 672.\nYasumaro ha probabilmente avuto un ruolo attivo nella compilazione del , ultimata nel 720.\nEpitaffio di \u014c no Yasumaro.\nIn una piantagione di t\u00e8 nel distretto Konose, a Nara, il 23 gennaio 1979 venne ritrovata la tomba di \u014c-no-Yasumaro. Sul suo epitaffio sono incise queste parole:\u5de6\u4eac\u56db\u689d\u56db\u574a\u5f93\u56db\u4f4d\u4e0b\u52f2\u4e94\u7b49\u592a\u671d\u81e3\u5b89\u842c\u4fb6\u4ee5\u7678\u4ea5\u5e74\u4e03\u6708\u516d\u65e5\u5352\u4e4b \u990a\u8001\u4e03\u5e74\u5341\u4e8c\u6708\u5341\u4e94\u65e5\u4e59\u5df3\"\u014c no Yasumaro, Subalterno di 4\u00ba Grado Inferiore, Ordine di Merito di 5\u00ba Grado, che visse nel 4\u00ba Distretto della 4\u00aa Strada sul lato sinistro (orientale) della Capitale, che mor\u00ec il 6\u00ba giorno del 7\u00ba mese dell'anno Kigai.Iscrizione eseguita da Ki no Tomi, il 15\u00ba giorno del 12\u00ba mese del 7\u00ba anno Y\u014dr\u014d.\""}
{"id": "148802", "revid": "110157", "url": "https://it.wikipedia.org/wiki?curid=148802", "title": "55Stones", "text": "55Stones (55 sassi) \u00e8 un gioco da tavolo astratto inventato nel 2002 dall'esperto di mancala tedesco Ralf Gering. Il gioco fu inizialmente concepito per presentarlo alla Simultaneous Game Design Competition sponsorizzata da \"About Board Games\" e dalla rivista \"Abstract Games\"; fu poi ritirato dalla competizione perch\u00e9 Gering fu scelto come membro della giuria. Il gioco acquis\u00ec in seguito popolarit\u00e0 attraverso Internet; secondo \"BoardGameGeek\" \u00e8 attualmente uno dei mancala moderni non commerciali pi\u00f9 noti, ed \u00e8 descritto e giocato online sui pi\u00f9 noti server dedicati ai giochi astratti (\"BoardGameGeek\", \"Super Duper Games\").\n55Stones ha molte caratteristiche insolite:\nRegole.\nTavoliere e disposizione iniziale.\n55Stones \u00e8 giocato su un tavoliere da mancala con una sola fila di 11 buche. Il tavoliere pu\u00f2 comprendere una buca aggiuntiva, in cui deporre i pezzi catturati; questa buca tuttavia non influisce sulle regole del gioco e non verr\u00e0 ulteriormente menzionata in questa spiegazione.\nAll'inizio del gioco, 5 pietre vengono posizionate in ciascuna delle 11 buche, per un totale di 55 pietre (da cui il nome del gioco). I giocatori siedono all'estremit\u00e0 del tavoliere.\nTurno.\nA ogni turno, un giocatore ha \"sente\" (termine del Go che significa \"iniziativa\") e l'altro ha \"gote\" (\"difensiva\"). Il giocatore che ha \"sente\" ha diritto a scegliere per primo da quale buca prelevare i pezzi da seminare; immediatamente dopo, il giocatore che ha \"gote\" sceglie a sua volta. Le buche scelte devono contenere almeno 2 pietre. Dopo che entrambi i giocatori hanno scelto, iniziano a seminare, una pietra per volta, contemporaneamente (il primo giocatore depone la prima pietra mentre il secondo depone la prima, poi entrambi depongono la seconda, e via dicendo). La semina avviene a partire dalla buca successiva a quella da cui si \u00e8 prelevato, procedendo in avanti verso l'avversario; se la semina raggiunge l'ultima buca del tavoliere, continua nel senso opposto. Se l'ultima pietra di una semina cade in una buca non vuota, il contenuto della buca stessa viene raccolto (compresa la pietra appena deposta), e la semina prosegue (semina \"a staffetta\"). Si considera non vuota anche una buca in cui l'avversario abbia deposto una pietra nello stesso momento.\nSe due giocatori depongono l'ultima pietra nella stessa buca, il turno \u00e8 terminato. Altrimenti, il turno termina quando uno dei due giocatori deposita l'ultima pietra che ha in mano in una buca vuota. In questo caso il giocatore pronuncia \"stop\", e le pietre rimaste in mano all'avversario vengono catturate.\nSe nel turno non avviene nessuna cattura, il giocatore che ha \"sente\" lo mantiene anche per il turno successivo. Se invece \u00e8 stata effettuata una cattura (non importa da chi), il giocatore che aveva \"gote\" avr\u00e0 \"sente\" nel turno successivo.\nRegola della torta.\nNel momento in cui avviene la prima cattura della partita, il giocatore che ha \"avuto\" sente decide se scambiare la propria posizione con quella dell'avversario; in caso affermativo, il tavoliere viene ruotato di 180\u00b0, il ruolo di \"sente\"/\"gote\" viene invertito, e i pezzi catturati passano di mano. Questa \u00e8 una cosiddetta regola della torta che ha lo scopo di bilanciare il vantaggio del giocatore che ha \"gote\".\nConclusione del gioco.\nIl gioco si conclude quando non \u00e8 pi\u00f9 possibile effettuare una mossa simultanea. Se nessun giocatore pu\u00f2 pi\u00f9 effettuare mosse legali (nessuna buca ha almeno 2 pietre), le pietre che rimangono sul tavoliere sono catturate dal giocatore che ha avuto \"gote\" nell'ultima mossa. Se invece c'\u00e8 ancora almeno una buca con due pietre, le pietre restanti sono catturate dal giocatore che ha \"sente\".\nVince il giocatore che ha catturato pi\u00f9 pietre. Poich\u00e9 i semi sono in tutto 55, catturarne 28 \u00e8 sufficiente per assicurarsi la vittoria, e la partita non pu\u00f2 finire in pareggio. Non \u00e8 ancora stato appurato se sia possibile una situazione di stallo dovuta a mosse che (per via del meccanismo della staffetta) si rivelano \"infinite\".\nVarianti.\nLo stesso gioco con 3 pietre per buca nella situazione iniziale viene chiamato 33Stones, ed \u00e8 spesso proposto come variante per principianti.\nLe regole per le catture sono invertite. Il giocatore che ha ancora pietre in mano quando il suo avversario raggiunge una buca vuota cattura queste pietre. Il giocatore che ha svuotato l'ultima buca alla fine del gioco, perde tutte le pietre che non possono essere giocate. Viene applicata una diversa regola della torta: ovvero il giocatore che ha avuto \"sente\" pu\u00f2 chiedere di invertire le posizioni alla fine del primo turno (a prescindere che siano state fatte catture o meno)."}
{"id": "148804", "revid": "200568", "url": "https://it.wikipedia.org/wiki?curid=148804", "title": "Chimici", "text": ""}
{"id": "148807", "revid": "14691", "url": "https://it.wikipedia.org/wiki?curid=148807", "title": "Bantumi", "text": ""}
{"id": "148811", "revid": "1501558", "url": "https://it.wikipedia.org/wiki?curid=148811", "title": "Izanami", "text": " \u00e8 una divinit\u00e0 dello shintoismo. \u00c8 sorella e moglie del dio Izanagi. Nella mitologia giapponese \u00e8 la dea creatrice, colei che diede origine alle isole del Giappone e vita a molti kami.\nLeggenda.\nNel \"Kojiki\", si narra che il primo gesto di Izanagi ed Izanami, in seguito all'ordine ricevuto da altre divinit\u00e0, fu quello di far sorgere le terre dall'oceano e mescolarle con una lancia chiamata Ame-Nu-Hoko. Le due divinit\u00e0 si recarono sull'Ame-no-ukihashi, il ponte fluttuante del paradiso, iniziando a raschiare con la loro lancia il terreno; quando ripresero la lancia, del fango vi col\u00f2 dando origine alla prima isola: Onogoro-Shima (\"l'isola che si form\u00f2 da sola\"). In seguito le due divinit\u00e0 crearono altre otto grandi isole, che divennero la terra di Yamato, il Giappone.\nLe due divinit\u00e0 abbandonarono il Regno del Cielo e stabilirono la loro nuova dimora sulla Terra. Dalla loro unione nacquero 35 esseri sacri, tra cui il dio del mare O-Wata-Tsu-Mi, il dio delle montagne O-Yama-Tsu-Mi, il dio degli alberi Kuku-No-Chi e il dio del vento Shina-Tsu-Hiko. La nascita dell'ultimo dio, quello del fuoco, Kagutsuchi, cost\u00f2 la vita ad Izanami che fin\u00ec nello Yomo-Tsu-Kuni o Yomi (il paese dei morti).\nLa dea si nutr\u00ec con il cibo dello Yomi, trasformandosi quindi in un demone. Izanagi scese al paese dei morti con l'intento di riportare la sua compagna sulla Terra, quando ne vide l'aspetto terrificante. La dea, sentendosi mortificata dalla vergogna, si adir\u00f2 con lo sposo e lo insegu\u00ec decisa ad ucciderlo.\nIzanagi riusc\u00ec a fuggire e sbarr\u00f2 le porte dello Yomo-Tsu-Kuni con un enorme masso. In questo passaggio delle vicende mitiche lo studioso Henri-Charles Puech vede una similitudine con il mito di Orfeo che disceso negli inferi per l\u2019impazienza di vedere la moglie dovette fuggire inseguito dalle furie e dalla stessa moglie.\nIzanami adirata gli grid\u00f2 che avrebbe preso la vita di 1000 umani per ogni giorno di lontananza. Allora Izanagi, furente, le rispose che lui avrebbe dato la vita a 1500 umani per ogni giorno. Fu cos\u00ec che la morte entr\u00f2 nel mondo."}
{"id": "148813", "revid": "14691", "url": "https://it.wikipedia.org/wiki?curid=148813", "title": "Cross-kalah", "text": ""}
{"id": "148815", "revid": "14691", "url": "https://it.wikipedia.org/wiki?curid=148815", "title": "Chuba", "text": ""}
{"id": "148816", "revid": "63756", "url": "https://it.wikipedia.org/wiki?curid=148816", "title": "Tschuba", "text": "Il Tschuba o Tchouba \u00e8 un gioco della famiglia dei mancala, piuttosto simile all'Hawalis o al Bao Kiarabu. Lo giocano i Thonga che vivono nell'area compresa fra St. Lucia Bay, Sudafrica, e il fiume Sabie in Mozambico. Nel 1891 fu commercializzato con il nome Chuba dalla Milton Bradley (questo fu il primo mancala ad apparire sul mercato negli Stati Uniti). Il Chuba fu \"inventato\" (e brevettato) dal reverendo Erwin H. Richards, un missionario metodista che nel 1890 aveva fondato la \"United Methodist Mission\" a Chicuque, nel Mozambico (oggi Igreja Metodista Unida em Mo\u00e7ambique).\nRegole.\n\"Nota: per la terminologia usata in questa pagina, vedi la voce Mancala\"\nTavoliere e disposizione iniziale.\nIl tavoliere da Chuba \u00e8 composto da 4 file di 11 buche. Ogni giocatore controlla le due buche pi\u00f9 vicine a s\u00e9. A ciascuna delle estremit\u00e0 del tavoliere si trova solitamente una buca pi\u00f9 grande per i pezzi catturati. La disposizione iniziale dei pezzi nello Tschuba originale africano non \u00e8 nota. Il Chuba utilizza una disposizione iniziale con 1 seme in ogni buca delle file laterali e 2 nelle buche centrali, con l'eccezione della buca pi\u00f9 a destra della fila centrale di ciascun giocatore, lasciata vuota:\nTurno.\nAl proprio turno, il giocatore preleva tutti i semi da una delle proprie buche e li semina in senso antiorario, procedendo a staffetta fino a quando l'ultimo seme non cade in una buca vuota.\nSe l'ultimo seme cade in una buca vuota della fila interna, e la buca avversaria antistante non \u00e8 vuota, tutti i semi della buca avversaria e di quella dietro di essa sono catturati. Inoltre, il giocatore di turno pu\u00f2 catturare i semi di un'altra coppia di buche avversarie (una della fila interna e quella corrispondente della fila esterna) a sua scelta.\nNon si pu\u00f2 iniziare una semina da una buca che contiene un solo seme se \u00e8 possibile iniziare una semina da una buca con pi\u00f9 di un seme. Una semina che inizi da una buca con un solo seme non pu\u00f2 terminare in una buca occupata.\nQuando tutte le buche di un giocatore contengono al pi\u00f9 un seme, tutti i semi della fila sua fila esterna vengono automaticamente catturati dall'avversario.\nFine del gioco.\nVince chi riesce a catturare tutti i pezzi avversari.\nBibliografia.\nP.A. Wagner. \"A Contribution to our Knowledge of the national Game of Skill of Africa\". In \u00abTransactions of the Royal Society of South Africa\u00bb 6 (1), 1917, pp.\u00a047\u201368."}
{"id": "148817", "revid": "647919", "url": "https://it.wikipedia.org/wiki?curid=148817", "title": "Jose Maria de Heredia", "text": ""}
{"id": "148818", "revid": "125208027", "url": "https://it.wikipedia.org/wiki?curid=148818", "title": "Informazione di Fisher", "text": "In statistica e teoria dell'informazione, l'informazione di Fisher \u00e8 la varianza dello \"score\" (derivata logaritmica) associato a una data funzione di verosimiglianza. L'informazione di Fisher, che prende il nome dal celebre genetista e statistico Ronald Fisher, pu\u00f2 essere interpretata come l'ammontare di informazione contenuta da una variabile casuale osservabile formula_1, concernente un parametro non osservabile formula_2, da cui dipende la distribuzione di probabilit\u00e0 di formula_3. \nDenotando l'informazione di Fisher con formula_4, poich\u00e9 il valore atteso dello \"score\" \u00e8 nullo, la sua varianza \u00e8 pari al suo momento del secondo ordine, cos\u00ec che:\ndove formula_6 denota la funzione di verosimiglianza. Una scrittura equivalente \u00e8:\nossia meno il valore atteso della derivata seconda della funzione di verosimiglianza rispetto a formula_2; l'informazione di Fisher pu\u00f2 dunque essere letta come una misura della curvatura della verosimiglianza in corrispondenza della stima di massima verosimiglianza per formula_2. Una verosimiglianza \"piatta\", con una derivata seconda modesta, comporter\u00e0 minore informazione, laddove una maggior \"curva\" apporter\u00e0 una maggiore quantit\u00e0 di informazione.\nPropriet\u00e0.\nAdditivit\u00e0.\nL'informazione di Fisher \u00e8 \"additiva\", nel senso che l'informazione relativa a due esperimenti indipendenti \u00e8 la somma delle informazioni associate a ciascuno di essi: \nIl risultato discende immediatamente dal fatto che la varianza della somma di due variabili casuali indipendenti \u00e8 la somma delle loro varianze. Ne consegue che l'informazione contenuta in un campione casuale di formula_11 osservazioni indipendenti \u00e8 pari a formula_11 volte l'informazione contenuta in una singola osservazione.\nInformazione di Fisher e sufficienza.\nL'informazione di Fisher contenuta da una statistica sufficiente \u00e8 la stessa contenuta nell'intero campione formula_1 su cui la statistica \u00e8 calcolata. Il risultato segue dal criterio di fattorizzazione per la sufficienza di una statistica: se formula_14 \u00e8 una statistica sufficiente per formula_2, allora esistono due funzioni formula_16, formula_17 tali che: \n(\"si veda l'articolo sufficienza (statistica) per una spiegazione pi\u00f9 dettagliata\"). L'uguaglianza dell'informazione di Fisher discende allora da:\npoich\u00e9 formula_20 non dipende da formula_2. In generale, inoltre, se formula_22 \u00e8 una statistica, allora:\ndove l'uguaglianza vige solo per statistiche sufficienti.\nInformazione di Fisher ed efficienza.\nLa disuguaglianza di Cram\u00e9r-Rao stabilisce un collegamento tra informazione di Fisher e varianza di uno stimatore corretto; in particolare, dato uno stimatore corretto per il parametro formula_2, formula_25:\nIllustrazione.\nSi consideri il caso di un campione di formula_11 osservazioni indipendenti, \"bernoulliane\", ciascuna con una probabilit\u00e0 di \"successo\" formula_2. L'informazione di Fisher associata pu\u00f2 essere calcolata come segue; sia formula_29 il numero dei \"successi\", e formula_30 il numero di \"insuccessi\", con ovviamente: formula_31; allora:\nIl risultato \u00e8 in accordo con l'intuizione circa la natura del problema in esame, in quanto formula_4 \u00e8 in questo caso il reciproco della varianza della media delle formula_11 osservazioni Bernoulliane.\nInformazione di Fisher nel caso multivariato.\nNel caso in cui vi sia un vettore di parametri formula_40, l'informazione di Fisher \u00e8 una matrice quadrata di dimensione formula_41, con elemento formula_42 definito da:\nL'informazione di Fisher \u00e8 in tal caso, inoltre, una matrice simmetrica, nonch\u00e9 definita positiva, e definisce una metrica sullo spazio dei parametri; queste ultime considerazioni rientrano nell'ambito di applicazione della geometria differenziale (\"si veda anche metrica dell'informazione di Fisher\").\nIllustrazione: variabile casuale normale multivariata.\nConsiderando un vettore aleatorio formula_44 di dimensione formula_45, la matrice informazione di Fisher associata ha per generico elemento di ordine formula_42:\ndove:\ne formula_51 denota l'operatore traccia della matrice.\nInformazione osservata.\nAccanto all'informazione di Fisher, detta anche informazione attesa, si definisce l'informazione osservata, come l'opposto della derivata seconda della log-verosimiglianza calcolato in corrispondenza alla stima di massima verosimiglianza:\nA livello interpretativo si pu\u00f2 dire che l'informazione attesa, che dipende dal parametro ma non dal campione, \u00e8 una misura dell'informazione portata da un generico campione per il dato esperimento, mentre l'informazione osservata, che dipende solo dal campione, misura l'informazione portata dal campione osservato.\nSotto opportune ipotesi l'informazione osservata \u00e8 uno stimatore consistente dell'informazione attesa."}
{"id": "148819", "revid": "1494169", "url": "https://it.wikipedia.org/wiki?curid=148819", "title": "Cartuccia", "text": ""}
{"id": "148824", "revid": "14691", "url": "https://it.wikipedia.org/wiki?curid=148824", "title": "Bao Kiarabu", "text": ""}
{"id": "148826", "revid": "1629429", "url": "https://it.wikipedia.org/wiki?curid=148826", "title": "Alexander de Voogt", "text": "Insieme a Philip Townsend, \u00e8 uno dei pi\u00f9 noti ricercatori di questo settore. Le sue opere vertono soprattutto sul confronto fra i meccanismi di pensiero messi in atto dai campioni dei mancala tradizionali e l'approccio ai giochi astratti tipico della logica occidentale (e formalizzabile in termini di intelligenza artificiale).\n\u00c8 direttore della rivista \"Board Game Studies\", la principale pubblicazione scientifica sullo studio dei giochi da tavolo tradizionali.\nBiografia.\nDe Voogt si avvicin\u00f2 allo studio dei mancala nel 1990, mentre si trovava a Zanzibar per uno studio sul campo della lingua swahili. In questo periodo realizz\u00f2 la prima trascrizione nota delle regole Bao (uno dei mancala pi\u00f9 complessi) intervistando i pi\u00f9 grandi giocatori di Zanzibar. Nel 1995 ottenne il dottorato all'Universit\u00e0 di Leiden con la tesi \"Limits of the Mind: Towards a Characterization of Bao Mastership\", e in seguito fond\u00f2 la propria attivit\u00e0 accademica sullo studio dei mancala tradizionali. Le sue pubblicazioni trattano di numerosi giochi di questa famiglia, inclusi il Katro (Madagascar), l'Owela (Namibia), il Warri (Barbados), lo Hawalis (Oman), l'Ohvalhu (Maldive), il Dakon e l'Olinda (Sri Lanka)."}
{"id": "148827", "revid": "14691", "url": "https://it.wikipedia.org/wiki?curid=148827", "title": "Alex de Voogt", "text": ""}
{"id": "148828", "revid": "729019", "url": "https://it.wikipedia.org/wiki?curid=148828", "title": "Tetraplegia", "text": "La tetraplegia o quadriplegia \u00e8 una paralisi del torso e di tutti e quattro gli arti conseguente ad un trauma o ad una malattia. Si distingue dalla paraplegia che coinvolge solamente gli arti inferiori.\nTetraplegia da lesione cerebrale.\nUna lesione cerebrale in et\u00e0 infantile precoce (paralisi cerebrale infantile) o in epoche successive della vita provoca una tetraplegia se vengono danneggiate estesamente le aree encefaliche deputate al controllo della motilit\u00e0 volontaria.\nNell'ambito della paralisi cerebrale infantile i termini tetraplegia e tetraparesi sono di fatto sinonimi, poich\u00e9 la paralisi completa del movimento (tetraplegia) in questa patologia \u00e8 un evento rarissimo.\nPrognosi.\nI pazienti necessitano di un'assistenza quotidiana in quanto quasi totalmente non-autosufficienti negli spostamenti, nell'alimentazione, nel vestirsi e nell'espletare i bisogni fisiologici. Inoltre le complicanze respiratorie rendono precaria la salute generale."}
{"id": "148831", "revid": "767487", "url": "https://it.wikipedia.org/wiki?curid=148831", "title": "Trotto", "text": "Il trotto \u00e8 una delle andature naturali del cavallo in cui l'appoggio dei bipedi \u00e8 simultaneo diagonalmente (posteriore destro con l'anteriore sinistro e posteriore sinistro con l'anteriore destro).\nNel trotto, quando questo \u00e8 relativamente lento, il cavallo non necessita di utilizzare molto il collo come bilanciere per riequilibrare gli spostamenti di peso, come in altre andature veloci come il galoppo.\nA questa andatura il cavallo sviluppa una velocit\u00e0 che va dai 10 fino ai 55 km/h.\nCorse al trotto in Italia.\nIl trotto \u00e8 anche una specialit\u00e0 dell'ippica che si svolge su pista a fondo sabbioso, la cui lunghezza pu\u00f2 variare dagli 800 metri fino ai 1600 metri, in cui il cavallo trottatore traina un sulky a due ruote sul quale siede il \"driver\" (vi \u00e8 anche la versione del trotto \"mont\u00e9\", nella quale il guidatore \u00e8 in sella al cavallo). In Italia la prima gara di trotto si \u00e8 svolta il 22 agosto 1808 a Padova in Prato della Valle.\nL'Italia vanta una notevole tradizione di corse al trotto, tanto da essere uno dei pochi Paesi al mondo, insieme alla Francia e alla Svezia, in cui le corse al trotto sono pi\u00f9 diffuse di quelle al galoppo. Tra chi ha fortemente contribuito all\u2019affermazione di questa tradizione va ricordato Paolo Orsi Mangelli, considerato il padre del trotto italiano, che \u00e8 stato l\u2019ispiratore della cosiddetta legge Mangelli sull'UNIRE.\nAl 2011 risultavano in funzione in Italia 26 ippodromi in cui si svolgono riunioni di corse al trotto. Il settore risulta essere sottoposto al controllo e alla direzione dell'Unione nazionale incremento razze equine, dal 15 luglio 2011 ridenominata Agenzia per lo sviluppo del settore ippico.\nCorse di particolare rilievo.\nIn Italia:\nNel mondo:"}
{"id": "148835", "revid": "125007564", "url": "https://it.wikipedia.org/wiki?curid=148835", "title": "Espero (mitologia)", "text": "Espero () o, secondo la trascrizione latina, Vespero (in latino \"Vesperus\"), \u00e8 un personaggio della mitologia greca, dio personificazione della luce della sera. \nIn origine era una figura distinta rispetto a Fosforo, la luce del mattino, ma in seguito alla scoperta che le due stelle sono in realt\u00e0 due manifestazioni del pianeta Venere, le due figure vennero assimilate in una.\nGenealogia.\nFiglio del titano Astreo e della dea Eos, o secondo altre versioni figlio di Eos e Cefalo. Come nel caso del suo corrispondente Fosforo, il latino Ovidio gli attribuisce la paternit\u00e0 di Dedalione e di Ceice ed il grammatico latino Servio Mario Onorato gli attribuisce anche la paternit\u00e0 delle Esperidi. Igino inoltre aggiunge Leuconoe e cambia il nome del padre da Astreo a Cefalo. Va considerato per\u00f2 che questa discendenza viene scritta da latini che ripresero parte della mitologia greca e che tra gli scritti degli autori greci pi\u00f9 antichi non risultano le discendenze qui indicate.\nMitologia.\nEspero rappresenta la luce del pianeta Venere che poco prima del tramonto diventa luminoso e spesso rimane visibile fino al sopraggiungere della luce delle stelle ed \u00e8 stato raffigurato come un bambino nudo che trasporta una torcia splendente.\nMentre in una fase iniziale la \"Stella della Sera\" (chiamato \"Hesperus\" dai greci e che divenne \"Vesperus\" per i latini) e la \"Stella del Mattino\" (chiamata \"Fosforo\" o \"Eosforo\") erano considerati come due oggetti celesti differenti, in seguito i popoli dell'Antica Grecia compresero che i due erano la stessa cosa, e anche le due divinit\u00e0 vennero progressivamente assimilate.\nFu Pitagora a identificare nel pianeta Venere sia la stella della sera (Espero), che quella del mattino (Fosforo).\nPi\u00f9 tardi, nella mitologia romana \"Fosforo\" ed \"Espero\" vennero identificati come una singola divinit\u00e0 che prese il nome di Lucifero, ovvero \"Portatore di luce\".\nLucifero, infine, divenne la personificazione del Demonio nel cristianesimo.\nCultura moderna.\nFrancesco Guccini lo cita nella canzone \"Bisanzio\" inserita nell'album \"Metropolis\"."}
{"id": "148836", "revid": "339392", "url": "https://it.wikipedia.org/wiki?curid=148836", "title": "V\u00e8spero", "text": ""}
{"id": "148837", "revid": "287204", "url": "https://it.wikipedia.org/wiki?curid=148837", "title": "Roccamonfina (vulcano)", "text": "Il Roccamonfina \u00e8 un vulcano, attivo tra 630.000 e 50.000 anni fa, situato in Campania, in provincia di Caserta.\n\u00c8 parte integrante del parco regionale di Roccamonfina-Foce Garigliano, istituito nel 1993, che occupa pi\u00f9 di 11000 ettari nei comuni di Conca della Campania, Galluccio, Marzano Appio, Roccamonfina, Sessa Aurunca, Teano, Tora e Piccilli.\nDescrizione.\nIl vulcano nacque come stratovulcano nella depressione tettonica del Garigliano, dove la crosta terrestre pi\u00f9 sottile favor\u00ec la risalita del magma. Inizialmente si aprirono una serie di bocche eruttive, distribuite su un'area di circa 1.000\u00a0km2, quindi l'attivit\u00e0 effusiva si concentr\u00f2 nella parte centrale, portando alla formazione di un cono vulcanico di circa 1.800\u00a0m di altezza, formato prevalentemente da tefrite e accompagnato da altre bocche eruttive (monte Ofelio verso sud-ovest).\nCirca 400.000 anni fa si verific\u00f2 un collasso del cono vulcanico nel suo settore orientale. Lo sprofondamento port\u00f2 alla creazione di una caldera, che per qualche tempo fu occupata da un lago vulcanico, durante una fase di quiescenza.\nUna seconda fase eruttiva inizi\u00f2 circa 385.000 anni fa con un'eruzione esplosiva, continu\u00f2 con altre eruzioni da bocche situate all'interno dell'originaria caldera, proseguendo fino a circa 230.000 anni fa. In seguito si formarono all'interno della caldera pi\u00f9 antica altri due coni vulcanici: il monte Santa Croce (1.005\u00a0m s.l.m.) e il monte Lattani (810\u00a0m s.l.m.)\nLa formazione del vulcano blocc\u00f2 il corso pi\u00f9 antico dei fiumi Volturno e Liri-Garigliano: il primo pieg\u00f2 a sud est, trovando un nuovo corso, corrispondente all'attuale, mentre il secondo, privato di uno sbocco verso il mare, form\u00f2 un vasto lago (lago Lirino) e trovando solo pi\u00f9 tardi (circa 200.000 anni fa) un nuovo passaggio attraverso l'erosione di un settore pi\u00f9 debole del margine nella zona di Suio.\nAttualmente il vulcano si presenta come un grande cono (circa 25\u00a0km di circonferenza alla base) isolato tra i monti Aurunci, la piana e la valle del fiume Garigliano, il massiccio del monte Massico e il monte Maggiore e il Monte Cesima. La caldera centrale presenta un diametro di quasi 6\u00a0km ed \u00e8 parzialmente occupata dai monti Santa Croce e Lattani, separati dal suo perimetro da un solco anulare parzialmente riempito dalle eruzioni successive.\nL'antica attivit\u00e0 vulcanica, cessata circa 50.000 anni fa, prosegue solo con movimenti sismici e sorgenti termali di acque oligominerali (a Sessa Aurunca, Suio, Francolise e Teano). La fertilit\u00e0 del suolo ha permesso la creazione di fitti boschi di castagni. Sul versante sud-occidentale sono presenti alcuni antichi crateri laterali. A Fontanaradina sono presenti cave di leucite vulcanica.\nNei dintorni del vulcano sono stati rinvenuti diversi minerali:"}
{"id": "148838", "revid": "1983127", "url": "https://it.wikipedia.org/wiki?curid=148838", "title": "Lista di mancala", "text": "Questa lista di mancala riporta un elenco di giochi della famiglia del mancala, suddivisi per provenienza e ordinati alfabeticamente. Per ciascuna elemento della lista si specifica quale tipo di tavoliere sia richiesto e quanti semi. Nell'indicazione del tipo di tavoliere necessario, i granai vengono indicati solo se sono \"significativi per il gioco\", ovvero se non servono semplicemente per raccogliere i semi catturati (che potrebbero essere tenuti anche \"in mano\" in assenza di granai)."}
{"id": "148839", "revid": "56620", "url": "https://it.wikipedia.org/wiki?curid=148839", "title": "Tronco cerebrale", "text": ""}
{"id": "148840", "revid": "1305772", "url": "https://it.wikipedia.org/wiki?curid=148840", "title": "Inferno (disambigua)", "text": ""}
{"id": "148841", "revid": "124158129", "url": "https://it.wikipedia.org/wiki?curid=148841", "title": "Coelurosauria", "text": "I celurosauri (Coelurosauria) sono un gruppo di dinosauri teropodi che include i sottogruppi dei tirannosauroidi, degli ornitomimosauri e dei maniraptora.\nCaratteristiche.\nLe caratteristiche di questi dinosauri includono un osso sacro esteso, una coda irrigidita distalmente e, in generale, la tibia pi\u00f9 lunga del femore. Recenti ritrovamenti fossili provano che alcuni gruppi di celurosauri fossero ricoperti, in vita, da una sorta di piumaggio. I coelurosauri, in quanto teropodi, erano animali bipedi prevalentemente carnivori; in questo gruppo vi sono alcuni tra i pi\u00f9 grandi dinosauri carnivori (ad esempio \"Tyrannosaurus\") e alcuni tra i pi\u00f9 piccoli dinosauri in generale (come \"Microraptor\") scoperti finora. Gli uccelli moderni sono ora classificati come un sottogruppo di celurosauri, appartenenti a Maniraptora.\nTeropodi diversificati.\nI celurosauri sono senza ombra di dubbio il gruppo pi\u00f9 diversificato dei teropodi, e forse di tutti i dinosauri, anche senza includere gli uccelli. Vi sono giganteschi superpredatori (tirannosauridi), corridori senza denti (ornitomimidi), due tipi di cacciatori dai grandi artigli simili a uccelli (dromeosauridi e troodontidi), strani erbivori simili a bradipi con immense zampe artigliate (terizinosauri), piccoli animali dalla dieta sconosciuta, con stranissime mascelle e teste crestate (oviraptoridi e cenagnatidi) e alcuni tra i pi\u00f9 piccoli tra tutti i teropodi (compsognatidi e microraptori). In generale, i celurosauri tendono ad avere lunghe zampe anteriori, tranne i tirannosauroidi (con arti corti forse per ridurre il peso della parte anteriore del corpo) e gli alvarezsauridi (con arti ridottissimi con un unico artiglio possente, forse utilizzato per scavare).\nClassificazione.\nCollocazione filogenetica.\nCoelurosauria \u00e8 un clade di dinosauri teropodi derivati incluso in Tetanurae. \u00c8 il sister-taxon pi\u00f9 diretto di Carnosauria e insieme formano Avetheropoda.\nIl cladogramma seguente, che mostra la posizione di Coelurosauria all'interno di Tetanurae, risale al 2013 ed \u00e8 tratto dall'analisi di Zanno &amp; Makovicky.\nSottogruppi.\nIl concetto di \"Coelurosauria\" \u00e8 cambiato molto nel corso del tempo. Fino a qualche decennio fa, praticamente qualsiasi piccolo dinosauro carnivoro veniva incluso in questo gruppo, compresi tutti i membri dei ben pi\u00f9 primitivi celofisoidi. I grandi teropodi, invece, facevano parte automaticamente dei carnosauri, e quindi anche forme quali i tirannosauridi venivano classificate come tali.\nIn anni pi\u00f9 recenti ha preso piede una classificazione pi\u00f9 ragionevole basata sulla filogenetica cladistica e non sulla taglia degli animali: in base a questa, i celurosauri sono creature apparse verso la met\u00e0 del Giurassico, originatisi da tetanuri primitivi. Le prime forme, relativamente poco specializzate e di piccole dimensioni, includono leggeri predatori come i celuridi, gli ornitolestidi e i compsognatidi.\nIl cladogramma seguente risale al 2015 ed \u00e8 tratto dall'analisi di Hendrickx et al."}
{"id": "148842", "revid": "1714743", "url": "https://it.wikipedia.org/wiki?curid=148842", "title": "Ludovico di Sicilia", "text": "Origini familiari.\nEra il figlio maschio primogenito del re di Trinacria, Pietro II, quarto re della dinastia aragonese e di Elisabetta di Carinzia, figlia di Ottone III del Tirolo e di Eufemia di Slesia-Liegnitz.\nBiografia.\nMorto il padre Pietro, nel 1342, divenne a soli sette anni \"Re di Sicilia\", sotto la duplice reggenza dello zio, il \"duca di Randazzo\" Giovanni d'Aragona e della madre, che provoc\u00f2 tensione ed instabilit\u00e0 nel Regno.\nLudovico risiedette fino al 1347 a Randazzo.\nIl suo regno attravers\u00f2 un delicato periodo di crisi economica e di instabilit\u00e0 politica. Nell'inverno del 1347 arriv\u00f2 anche una tremenda epidemia di peste che impervers\u00f2 per anni decimando la popolazione e che l'anno dopo, nel 1348, colp\u00ec anche il reggente, lo zio Giovanni, che, in punto di morte, design\u00f2 come suo successore, alla reggenza insieme alla regina madre, Elisabetta, il catalano Blasco II d'Alagona, malvisto dalla locale nobilt\u00e0 siciliana. La rivalit\u00e0 fra le famiglie latine, (ovvero i Chiaramonte, Palizzi, e degli Uberti - avversi agli aragonesi) e quelle catalane (Peralta, Alagona, Moncada e Ventimiglia - invece di parte aragonese), che fino ad allora era stata contenuta dalla diplomazia del duca Giovanni, provoc\u00f2 ulteriore tensione nel Regno e degener\u00f2 in guerra civile. Negli anni successivi, infatti Ludovico dovette inviare l'esercito regio contro i Chiaromonte, sfidandoli a Milazzo. Solo nel 1350 si arriv\u00f2 a un compromesso di pace.\nNel 1352, alla morte della madre, la reggenza fu assunta dalla sorella maggiore di Ludovico, Costanza, che la resse sino al 1354.\nIn seguito alla morte di peste del cugino Federico, Signore di Aci e figlio di Giovanni d'Aragona, avvenuta nel 1355, Ludovico si rec\u00f2 dalla fortezza di Agira dove aveva cercato riparo dalla tragica epidemia di Peste Nera, al Castello di Aci. La pandemia, per\u00f2, non risparmi\u00f2 neanche il Re che, contagiato, spir\u00f2 nella fortezza acese il 16 ottobre, a soli 17 (o 19) anni.\nLudovico fu sepolto nella Cattedrale di Catania, accanto al Re Federico III d'Aragona e Giovanni d'Aragona.\nDiscendenza.\nLudovico da un'amante della quale non si conosce il nome ebbe due figli:"}
{"id": "148843", "revid": "675860", "url": "https://it.wikipedia.org/wiki?curid=148843", "title": "M3 (astronomia)", "text": "M 3 (conosciuto anche come NGC 5272) \u00e8 un ammasso globulare visibile nella costellazione dei Cani da Caccia; \u00e8 fra i pi\u00f9 brillanti del cielo.\nOsservazione.\nM3 si trova relativamente lontano da stelle cospicue: la pi\u00f9 vicina \u00e8 , di magnitudine 4 circa, che si trova a circa 7\u00b0 ad Ovest di quest'ammasso globulare; un aiuto pu\u00f2 essere fornito anche da Arturo, la brillantissima stella arancione visibile pi\u00f9 a sud. M3 \u00e8 sicuramente uno degli oggetti pi\u00f9 facili da osservare con uno strumento amatoriale: in condizioni di seeing veramente eccezionali \u00e8 visibile persino ad occhio nudo, mentre con un binocolo l'ammasso \u00e8 localizzabile con facilit\u00e0 e appare come un punto bianco e diffuso. Gi\u00e0 con un telescopio da 100mm di apertura appare come un oggetto di 10' di diametro, mentre uno da 200mm pu\u00f2 gi\u00e0 risolverlo in centinaia di piccolissime stelle.\nM3 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe resta sempre relativamente basso, ad eccezione delle aree prossime all'equatore, sebbene sia comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nL'ammasso \u00e8 stato scoperto da Charles Messier nel 1764 che lo descrive cos\u00ec \"Nebulosa scoperta tra Bootes ed uno dei Cani da Caccia di Hevelius; essa non contiene alcuna stella, il suo centro \u00e8 brillante e la sua luce va scemando insensibilmente, essa \u00e8 rotonda; con un bel cielo la si pu\u00f2 vedere con un telescopio da un piede; essa \u00e8 riportata sulla carta della cometa osservata nel 1779. Memorie dell'Accademia dello stesso anno. Riosservata il 29 marzo 1781, sempre bellissima.\" William Herschel dedica a M3 molte osservazioni, riuscendo anche a risolverlo in stelle per la prima volta; il figlio John, nel 1833, lo descrive come un ammasso composto da stelle comprese fra la undicesima e la quindicesima magnitudine. L'ammiraglio Smyth e Lord Rosse riferiscono della presenza di un gran numero di concatenazioni di stelle nelle regioni periferiche.\nCaratteristiche.\nQuesto ammasso \u00e8 uno dei pi\u00f9 grandi e luminosi, ed \u00e8 formato da circa 500.000 stelle. \u00c8 situato a una distanza di circa 33.900 anni luce dalla Terra. M3 ha una magnitudine apparente di 6,2 che lo rende visibile a occhio nudo in determinate condizioni. Visto da un telescopio di dimensioni media, l'ammasso \u00e8 completamente definito.\nIn M3 sarebbero state trovate 212 variabili, di 186 delle quali \u00e8 stato determinato il periodo: pi\u00f9 che in qualunque altro ammasso globulare della nostra galassia; almeno 170 sono del tipo \"RR Lyrae\".\nCon M13 ed M5, M3 \u00e8 uno dei tre ammassi globulari pi\u00f9 brillanti dell'emisfero boreale. Ci\u00f2 ha fatto s\u00ec che esso sia stato studiato pi\u00f9 di altri ammassi del suo tipo, e il diagramma H-R che risulta da questi studi dimostra che M3 \u00e8 un ammasso formato da stelle estremamente vecchie. Si ritiene che abbiano un'et\u00e0 di circa 10 o pi\u00f9 miliardi di anni, anche se le stime degli studiosi variano di molto.\nUna caratteristica veramente insolita di M3 \u00e8 il fatto che contenga una giovanissima stella azzurra di tipo spettrale O8 (la prima delle cosiddette \"Blue Stragglers\")."}
{"id": "148844", "revid": "316716", "url": "https://it.wikipedia.org/wiki?curid=148844", "title": "Maniraptora", "text": "Maniraptora \u00e8 un clade di dinosauri teropodi celurosauri, che include gli uccelli e i dinosauri non-aviari pi\u00f9 strettamente imparentati con gli uccelli che con \"Ornithomimus velox\". Il clade contiene i principali sottogruppi di Avialae, Deinonychosauria, Oviraptorosauria e Therizinosauria. Spesso all'interno del clade vengono inseriti anche \"Ornitholestes\" e gli Alvarezsauroidea. Insieme al \"sister group\" Ornithomimosauria, i Maniraptora formano il clade pi\u00f9 inclusivo dei Maniraptoriformes. I primissimi Maniraptora apparvero durante il periodo Giurassico (vedi \"Eshanosaurus deguchiianus\"), e sopravvivono tutt'oggi come uccelli.\nCaratteristiche.\nTutti i maniraptori sono caratterizzati da lunghe braccia e tre dita per mano (sebbene esistano casi di maniraptori con braccia corte o dita fuse insieme come negli uccelli) e dispongono di un osso a \"mezza luna\" (semi-lunare) nel polso (carpo). I maniraptori sono, inoltre, gli unici dinosauri noti per avere ossa nello sterno (piastre sternali ossificate). Nel 2004, Tom Holtz e Halszka Osm\u00f3lska hanno evidenziato altri sei maniraptorani con sembianze relative ai dettagli specifici dello scheletro. A differenza di molti altri dinosauri saurischi, che hanno ossa del pube puntate in avanti, diversi gruppi di maniraptorani hanno un pube di tipo ornitischio, rivolto all'indietro. Il pube puntato all'indietro \u00e8 una caratteristica presente nei terizinosauri, nei dromeosauridi, negli Avialae e in alcuni primitivi troodontidi. Il fatto che il pube puntato all'indietro sia una caratteristica molto comune nei maniraptori ha portato la maggior parte degli scienziati a concludere che il \"primitivo\" pube rivolto in avanti presente nei troodontidi pi\u00f9 evoluti e negli oviraptorosauri, sia un rovesciamento evolutivo, e che questi gruppi si siano evoluti da antenati con il pube rivolto indietro.\nPiume e volo.\nLe moderne piume remiganti sono conosciuti nel gruppo avanzato dei maniraptori Aviremigia. I Maniraptora pi\u00f9 primitivi, come i Therizinosauria (in particolare \"Beipiaosaurus\"), conservano una strana combinazione di piume filamentose semplici e penne allungate. Le piume semplici sono noti dai celurosauri pi\u00f9 primitivi come \"Sinosauropteryx\" e, forse, da specie ancora pi\u00f9 distanti filogeneticamente come \"Tianyulong confuciusi\" e negli pterosauri. Sembra infatti che questo tipo di piume fosse presente in tutti i maniraptorani, o almeno che fosse presente nei giovani.\nI maniraptori sono l'unico gruppo di dinosauri che include membri in grado di volare, sebbene non si conosca con esattezza da dove sia cominciata la storia del volo. Alcuni dromeosauridi, come \"Rahonavis\" e \"Microraptor\", sembrerebbero essere stati capaci di volo battente e planato. Il dromeosauride \"Zhenyuanlong\" era troppo pesante per volare, ma aveva ancora le ali dotate di piume necessarie per il volo, il che suggerisce che i suoi antenati avevano la capacit\u00e0 di locomozione aerea. Altri gruppi, come gli Oviraptorosauria che avevano una coda provvista di pigostilo, pare non abbiano mai avuto capacit\u00e0 avicole, sebbene alcuni scienziati abbiano suggerito che potrebbero essere discendenti di antenati volanti. Gregory S. Paul ha suggerito che anche i Therizinosauria, gli Alvarezsauroidea e il gruppo di non-maniraptori degli Ornithomimosauria, possano discendere da antenati volanti.\nDieta.\nGli scienziati hanno ipotizzato che ancestralmente tutti i maniraptori fossero degli ipercarnivori, ossia si cibassero solo ed esclusivamente della carne di altri animali. Tuttavia, un certo numero di scoperte fatte durante il primo decennio del XXI secolo, cos\u00ec come una rivalutazione delle prove pi\u00f9 esposte in precedenza, ha cominciato a suggerire che i maniraptori fossero un gruppo onnivoro, con alcuni gruppi che si nutrivano principalmente di piante, insetti, o altre fonti di cibo, oltre che alla carne. Inoltre, alcuni studi filogenetici sui maniraptori ha dimostrato che forme onnivore o erbivore erano sparse per tutto il clade Maniraptora, piuttosto che rappresentare un singolo ramo come si pensava. Ci\u00f2 ha portato scienziati, come Lindsay Zanno a concludere che i maniraptori ancestrali dovevano essere onnivori, dando vita a diversi gruppi puramente erbivori (come i Therizinosauria, gli oviraptorosauri primitivi e alcuni Avialae), mentre un altro gruppo sarebbe ritornato ad essere completamente carnivoro (come i dromeosauridi). La maggior parte degli altri gruppi \u00e8 a met\u00e0 strada tra i due estremi, con gli alvarezsauridi e alcuni Avialae che sono insettivori, e con gli oviraptorosauri pi\u00f9 evoluti e i troodontidi che sono diventati onnivori.\nClassificazione.\nIl clade Maniraptora fu originariamente descritto da Jacques Gauthier nel 1986, come un clade comprendente \"tutti i dinosauri pi\u00f9 vicini agli uccelli moderni rispetto agli ornitomimidi\". Gauthier ha osservato che questo gruppo potrebbe essere facilmente caratterizzato da loro lunghe mani e arti anteriori, che ha interpretato come adattamenti per afferrare (da cui il nome Maniraptora, che significa \"ladri di mano\" in relazione alle loro mani per afferrare velocemente). Nel 1994, Thomas R. Holtz tent\u00f2 di definire il gruppo in base alle caratteristiche della mano e del polso, comprendendo anche le dita lunghe e sottili, ossa dell'avambraccio simili ad ali e l'osso a mezza luna del polso. La maggior parte degli studi successivi non hanno seguito questa definizione, preferendo la prima definizione.\nLa definizione di ramo basale di solito comprende i principali gruppi di Deinonychosauria, Oviraptorosauria, Therizinosauria e Aves. Altri taxa spesso si trovano ad essere maniraptorani includendo quindi gli alvarezsauri e il genere \"Ornitholestes\". Diversi taxa sono stati assegnati a Maniraptora pi\u00f9 definitivamente, anche se la loro collocazione precisa all'interno del gruppo rimane incerta. Queste forme comprendono gli scansoriopterigidi e le specie \"Pedopenna daohugouensis\", \"Yixianosaurus\" e il \"taxon\" dubbio \"Bradycneme\".\nNel 1993, Perle e colleghi coni\u00f2 il nome Metornithes per includere gli alvarezsauridi e gli uccelli moderni, che i ricercatori credevano membri di Avialae. Questo gruppo \u00e8 stato definito come un \"clade\" da Luis Chiappe, nel 1995, come l'ultimo antenato comune di \"Mononykus olecranus\" e degli uccelli moderni, e tutti i suoi discendenti.\nCladogramma.\nIl seguente cladogramma segue i risultati di uno studio filogenetico di Cau \"et al.\", 2015."}
{"id": "148845", "revid": "1305772", "url": "https://it.wikipedia.org/wiki?curid=148845", "title": "Purgatorio (disambigua)", "text": ""}
{"id": "148846", "revid": "1543377", "url": "https://it.wikipedia.org/wiki?curid=148846", "title": "Dromaeosauridae", "text": "Dromaeosauridae \u00e8 una famiglia di dinosauri teropodi piumati che prosperarono durante il Cretaceo. Il nome Dromaeosauridae significa 'lucertole corritrici', dal greco \"\u03b4\u03c1\u03bf\u03bc\u03b5\u03c5\u03c2\" (corridore) e \"\u03c3\u03b1\u03c5\u03c1\u03bf\u03c2\" (lucertola). I suoi membri sono spesso nominati \"raptor\" in contesti informali, un termine reso popolare dal film \"Jurassic Park\". Certi generi includono il suffisso \"raptor\" nei loro nomi per enfatizzare i loro tratti simili a quelli degli uccelli, dato che il termine in inglese (di origine latina) viene spesso usato in riferimento agli uccelli rapaci.\nI fossili dei dromaeosauridi sono stati rinvenuti in Nord America, Europa, Africa, Giappone, Cina, Mongolia, Madagascar, Argentina e Antartide. Comparvero per la prima volta nello stadio Bathoniano del Giurassico (circa 167 milioni di anni fa), e sopravvissero fino allo stadio Maastrichtiano del Cretaceo superiore (circa 65 milioni di anni fa), esistendo per oltre cento milioni di anni fino all'estinzione di massa del Cretaceo-Paleocene. La presenza dei dromaeosauridi durante il Giurassico medio \u00e8 stata confermata dalla scoperta di denti fossili isolati, bench\u00e9 non siano stati ancora scoperti scheletri fossili risalenti a quel periodo.\nDescrizione.\nLa corporatura generale dei dromaeosauridi riapr\u00ec le teorie in base alle quali almeno alcuni dinosauri sono stati creature attive, veloci e strettamente imparentate con gli uccelli. Il disegno che Robert T. Bakker realizz\u00f2 per la monografia di John Ostrom del 1969, che raffigura il dromaeosauride \"Deinonychus\" nell'atto di correre, \u00e8 fra le ricostruzioni paleontologiche pi\u00f9 influenti della storia. I dromaeosauridi possedevano un cranio relativamente grande, denti seghettati, un muso allungato e occhi rivolti anteriormente, indicando cos\u00ec una vista binoculare. Come la maggior parte dei teropodi, i dromaeosauridi avevano un collo leggermente lungo a forma di 'S' e il loro torace era relativamente tozzo e profondo. Come tutti gli altri maniraptoriani, possedevano arti anteriori lunghi che, in certe specie, potevano piegarsi stretti contro il corpo, e tre dita allungate fornite di grandi artigli. La struttura dell'anca dei dromaeosauridi era caratterizzata da un pube allungato che proseguiva sotto la base della coda. Le zampe dei dromaeosauridi erano dotate di un grande artiglio falciforme sul secondo dito. La coda era snella con vertebre allungate e prive d'apofisi dopo la quattordicesima vertebra caudale.\nSi sa che alcuni, e probabilmente tutti, i dromaeosauridi erano ricoperti di piume, comprese grosse penne remiganti sugli arti anteriori e penne timoniere sulla coda. Questo sviluppo, prima ipotizzato negli anni ottanta per poi essere confermato nel 1999, rappresenta un cambiamento importante nel modo in cui i dromaeosauridi sono stati storicamente illustrati nell'arte e nel cinema.\nPiede.\nCome gli altri teropodi, i dromaeosauridi erano bipedi. Al contrario della maggior parte dei teropodi, che camminavano su tre dita, le tracce fossilizzate di vari gruppi di paraviani (inclusi i dromaeosauridi) mostrano che essi camminavano con il secondo dito elevato, con solo il terzo e il quarto dito a contatto del suolo. Il secondo dito era dotato di un enorme artiglio ricurvo, che si ritiene fosse utilizzato per catturare prede e per arrampicare sugli alberi. Questo artiglio era particolarmente ben sviluppato negli eudromaeosauri di grossa taglia. Una specie in particolare, \"Balaur bondoc\", possedeva un primo dito altrettanto ben sviluppato del secondo. Sia il primo che il secondo dito erano tenuti retratti dal suolo.\nCoda.\nI dromaeosauridi avevano code lunghe. La maggior parte delle vertebre caudali erano dotate di protruberanze ossee e certe specie avevano dei tendini ossificati. Nel suo studio su \"Deinonychus\", Ostrom ipotizz\u00f2 che questi tratti indicassero una coda rigida, che l'animale poteva muovere solo all'attaccatura. Un esemplare di \"Velociraptor\" per\u00f2 mostrava una coda preservata in una forma ad 'S', cos\u00ec indicando che potesse muoverla lateralmente con una certa flessibilit\u00e0.\n\u00c8 stato ipotizzato che la coda fosse usata come un supporto o come contrappeso durante la corsa o il volo; in \"Microraptor\", la punta della coda era caratterizzata da un ventaglio a forma di diamante, che potrebbe essere stato usato come un timone durante il volo, o per quando planava.\nGrandezza.\nDromaeosauridae comprendeva specie di taglia piccola e media; il genere pi\u00f9 piccolo era \"Mahakala\", lungo 0.7 metri, mentre i pi\u00f9 grandi (\"Utahraptor, Achillobator e Dakotaraptor)\" erano lunghi sei metri. \u00c8 possibile che certi esemplari di \"Utahraptor\" potessero raggiungere 11 metri di lunghezza, bench\u00e9 questi esemplari meritino ulteriore studio. \u00c8 evidente che la taglia grande si sia evoluta convergentemente almeno due volte tra i dromaeosauridi; una volta fra i dromaeosaurini (Utahraptor, Achillobator e Dakotaraptor) e un'altra volta tra gli unenlagiini (\"Austroraptor\", che misurava cinque metri di lunghezza). Alcuni denti isolati rinvenuti nell'Isola di Wight sembrano indicare l'esistenza di un dromaeosauride grande quanto \"Utahraptor\"; la loro forma per\u00f2 indica una parentela pi\u00f9 stretta con \"Velociraptor\".\n\"Mahakala\" era il dromaeosauride pi\u00f9 piccolo e primitivo rinvenuto. Queste caratteristiche, in congiunzione con la taglia piccola di altri generi primitivi imparentati come \"Microraptor\" e il troodontide \"Anchiornis\", indicano che l'antenato comune dei dromaeosauridi, i troodontidi e gli uccelli potrebbe essere stato un animale minuscolo, lungo 65\u00a0cm e pesante 600-700 grammi.\nPiumaggio.\nEsistono molte prove che dimostrano come i dromaeosauridi fossero ricoperti di piume. Alcuni fossili mostrano penne lunghe sugli arti anteriori e la coda, con piume soffici a copertura del corpo. Altri fossili in cui non ci sono tracce apparenti di piumaggio evidenziano per\u00f2, sull'ulna, le papille ossee che sarebbero servite da ancoraggio per le penne remiganti. In generale, la struttura e il posizionamento delle penne nei dromaeosauridi mostrano somiglianze con quelle di \"Archaeopteryx\".\nIl primo dromaeosauride ritrovato con prove non ambigue di piume fu \"Sinornithosaurus\", scoperto in Cina nel 1999. Dopo la sua scoperta, sono stati rinvenuti altri esemplari con il corpo ricoperto di piume, alcuni dei quali conservano ali ben sviluppate. \"Microraptor\" era fornito di un paio di ali secondarie sugli arti inferiori. Bench\u00e9 la conservazione delle tracce di piume sia possibile solo nei sedimenti di granulosit\u00e0 fine, evidenze di piumaggio sono state rinvenute anche nelle rocce pi\u00f9 ruvide, attraverso la presenza di papille ossee, che sono presenti anche in certi uccelli. Sia \"Rahonavis\", \"Velociraptor\" e \"Dakotaraptor\" sono stati scoperti con queste papille, dimostrando cos\u00ec che fossero piumati, anche se non sono state ancora rinvenute tracce dirette di piumaggio. A causa di questo, \u00e8 molto probabile che le piume fossero presenti anche in generi grandi e incapaci di volare. Bench\u00e9 certi scienziati in passato ipotizzarono che i dromaeosauridi pi\u00f9 grandi persero il loro piumaggio, la scoperta delle papille ossee in \"Velociraptor\" e \"Dakotaraptor\" \u00e8 stata usata come argomento per sostenere che tutti i dromaeosauridi fossero piumati.\nPaleobiologia.\nFunzione dell'artiglio.\nLa funzione dell'artiglio falciforme sul secondo dito del piede \u00e8 fonte di dibattito. Quando John Ostrom lo descrisse per \"Deinonychus\" nel 1969, ipotizz\u00f2 che l'artiglio fosse usato per sventrare le prede, come i denti canini delle tigri dai denti a sciabola. Dawn Adams sugger\u00ec nel 1987 che l'artiglio fosse usato per eviscerare i dinosauri ceratopsidi. Questa interpretazione fu applicata a tutti i dromaeosauridi. Nel 2005 per\u00f2, fu suggerito che l'artiglio fosse invece usato principalmente per l'arrampicamento, ma che potesse anche essere usato per pugnalare le prede piuttosto che sventrarle.\nNel descrivere \"Deinonychus\", Ostrom lo paragon\u00f2 allo struzzo e al casuario, osservando come entrambi questi uccelli siano forniti di artigli letali sul secondo dito. Il casuario in particolare \u00e8 dotato di un artiglio lungo 125\u00a0mm. Ostrom cit\u00f2 Gilliard (1958) nel descrivere come il casuario \u00e8 capace di menomare e sventrare un umano. Studi condotti nel 1999 e nel 2003 per\u00f2 rilevarono che su 241 attacchi registrati da parte di casuari perirono solo una persona e due cani. Non ci sono prove che le vittime fossero state smembrate o sventrate. I casuari infatti usano i loro artigli per difendersi, per attaccare minacce e per minacciare i rivali. La seriema \u00e8 un altro uccello dotato di un artiglio ingrandito sul secondo dito; lo usa per smembrare piccole prede prima di consumarle.\nUno studio condotto nel 2009 per mettere alla prova la funzionalit\u00e0 degli artigli posteriori e anteriori di \"Velociraptor\" mostr\u00f2 paralleli strutturali a quelli del gufo reale, i cui artigli sono usati principalmente per l'arrampicamento. Gli scienziati coinvolti nello studio notarono come la punta del secondo artiglio posteriore sia ideale per perforare e aggrappare. Nel paragonare gli artigli dei dromaeosauridi a quelli di certi animali odierni, fu osservato che il livello di curvatura negli artigli pu\u00f2 essere usato come indizio di stile di vita, dove gli artigli pi\u00f9 ricurvi indicano una vita pi\u00f9 o meno arboricola. Gli artigli posteriori di \"Deinonychus\" infatti presentano una curvatura di 160 gradi, livello tipico degli animali arboricoli. Anche gli artigli anteriori mostrano una curvatura simile.\nIl paleontologo Peter Mackovicky comment\u00f2 questo studio, concludendo che l'artiglio doveva avere anche un'altra funzione, dato che la forma ricurva \u00e8 stata rinvenuta anche in generi di grossa taglia come \"Achillobator\", troppo grandi per arrampicarsi. Macovicky sugger\u00ec che gli artigli venissero usati per aggrapparsi ai fianchi delle prede di grosse dimensioni.\nNel 2009, Phil Senter pubblic\u00f2 uno studio sulle dita del piede dei dromaeosauridi, dimostrando come la loro flessibilit\u00e0 sia compatibile con lo scavo dei nidi d'insetti. Ipotizz\u00f2 che i generi pi\u00f9 piccoli, come \"Rahonavis\" e \"Buitreraptor\", erano sufficientemente ridotti da poter essere insettivori, mentre quelli pi\u00f9 grandi, come \"Deinonychus\" e \"Neuquenraptor\", avrebbero usato gli artigli per catturare prede vertebrate rifugiatesi nei nidi d'insetti.\nNel 2011, Denver Fowler e i suoi colleghi suggerirono un nuovo metodo con cui \"Deinonychus\" e gli altri dromaeosauridi avrebbero catturato le prede. Questo modello, nominato il modello di \"contenimento della preda da parte dei rapaci\" (\"raptor prey restraint\" o RPR), propone che \"Deinonychus\" uccidesse le sue prede in un modo simile agli uccelli rapaci accipitridi; \"Deinonychus\" sarebbe saltato sopra la preda, trattenendola col suo peso corporeo e aggrappandosi strettamente ad essa con gli artigli ricurvi. Come gli accipitridi, il dromaeosauride avrebbe cominciato a nutrirsi mentre la preda era ancora viva, fino a che non moriva dissanguata. Questo modello \u00e8 basato principalmente sulla morfologia e le proporzioni dei piedi dei dromaeosauridi, che sono paragonabili a quelli dei rapaci. Fowler not\u00f2 che gli arti inferiori e le zampe della maggior parte dei dromaeosauridi sono molto simili a quelli delle aquile e degli sparvieri, soprattutto quando viene preso in considerazione il secondo artiglio ingrandito e la manovrabilit\u00e0 delle dita. Il metatarso corto e la forza d'impugnatura delle dita per\u00f2 erano pi\u00f9 simili a quelli dei gufi. Il metodo RPR sarebbe anche compatibile con altri aspetti anatomici dei dromaeosauridi grandi, come la morfologia delle mandibole e degli arti anteriori. \u00c8 possibile che gli arti anteriori fossero ricoperti da penne lunghe utilizzate, insieme alla coda rigida, per bilanciare il predatore mentre stringeva la preda. Le sue mandibole, che si ritiene fossero relativamente deboli, potrebbero essere state utilizzate in un movimento a sega come fa il moderno drago di Komodo.\nComportamenti sociali.\nAlcuni fossili di \"Deinonychus\" sono stati rinvenuti in associazione con i resti del grande erbivoro \"Tenontosaurus\". Questo \u00e8 stato interpretato come prova che i dromaeosauridi cacciassero in gruppi come alcuni mammiferi odierni Questa conclusione non \u00e8 stata universalmente accettata; infatti, uno studio condotto nel 2007 da parte di Roach and Brinkman suggerisce che invece di essere un cacciatore sociale, \"Deinonychus\" sarebbe stato invece un opportunista solitario che avrebbe approffitato della presenza di altri conspecifici per lanciare assalti disorganizzati su prede grosse. I diapsidi moderni, inclusi gli uccelli e i coccodrilli (i parenti viventi pi\u00f9 stretti ai dromaeosauridi) dimostrano pochi comportamenti di caccia cooperativa. Sono invece solitamente predatori solitari che ogni tanto vengono attratti in massa dalle carcasse, dove occasionalmente scoppiano conflitti tra membri della stessa specie. Nei draghi di Komodo per esempio, gli individui pi\u00f9 grandi mangiano per primi e possono attaccare gli esemplari pi\u00f9 piccoli che cercano di nutrirsi in anticipo. Se l'esemplare pi\u00f9 piccolo soccombe nello scontro, viene cannibalizzato. Tali comportamenti sono coerenti con ci\u00f2 che fu scoperto nelle zone che dimostrano presunte prove di comportamenti di caccia cooperativi nei dromaeosauridi. Gli esemplari di \"Deinonychus\" rinvenuti in queste zone sono infatti tutti adolescenti con arti mancanti e altri segni di mutilazione.\nNel 2007, alcuni scienziati descrissero le prime orme di dromaeosauride rinvenute in Cina. Oltre a confermare l'ipotesi che camminavano con l'artiglio falciforme retratto dal suolo, le orme (lasciate da animali grandi quanto \"Achillobator\") mostrano prove della presenza di sei individui che si spostavano insieme nella stessa direzione lungo una riva. Gli individui mantenevano una distanza fra di loro di solo un metro e camminavano a un passo abbastanza lento. Gli scienziati che scoprirono queste tracce suggerirono che ci\u00f2 dimostra che certi dromaeosauridi fossero stati sociali, questo per\u00f2 non \u00e8 sufficiente a concludere che cacciassero anche insieme.\nVolare e planare.\n\u00c8 stato ipotizzato che almeno cinque specie di dromaeosauride fossero in grado di volare o almeno planare. Il primo, \"Rahonavis\" (un tempo erroneamente classificato come un uccello primitivo) potrebbe essere stato capace di volo potenziato, come indicato dai suoi arti anteriori forniti di papille ossee per l'attaccamento delle penne remigianti. Le ali di \"Rahonavis\" erano pi\u00f9 robuste di quelle di \"Archaeopteryx\" e mostrano la presenza dei legamenti necessari per il battito delle ali. In seguito a questo, Luis Chiappe concluse che \"Rahonavis\" potesse volare ma in modo pi\u00f9 goffo rispetto agli uccelli odierni.\nUn'altra specie, \"Microraptor gui\", avrebbe potuto planare usando sia le ali posteriori che quelle anteriori. Uno studio condotto da Sankar Chatterjee nel 2005 indic\u00f2 che le ali di \"Microraptor\" funzionavano come un biplano e che planava in stile \"fugoide\", lanciandosi gi\u00f9 da un albero per poi alzarsi in aria aprendo le ali e le penne della coda per aggrapparsi ad un altro albero. Chatterjee concluse che \"Microraptor\" mostrava anche gli adattamenti necessari per il volo potenziato limitato.\n\"Changyuraptor yangi\", un parente stretto di \"Microraptor\", \u00e8 anch'esso ritenuto essere stato un volatore limitato o almeno un planatore per via dei suoi arti proporzionati in modo equilibrato. \"Changyuraptor\" per\u00f2 era molto pi\u00f9 grande, paragonabile a un tacchino comune, cos\u00ec rendendolo uno dei dinosauri volanti non-aviari pi\u00f9 grandi.\nUn'altra specie, \"Deinonychus antirrhopus\", mostra una limitata capacit\u00e0 di volo. Gli esemplari giovani infatti erano forniti di arti superiori pi\u00f9 lunghi rispetto agli adulti, con cingoli scapolari pi\u00f9 robusti. Questi tratti sono paragonabili a quelli degli altri teropodi volanti e indicano che potessero volare da giovani, per poi perdere questa capacit\u00e0 una volta cresciuti.\nSensi.\nStudi comparativi sugli anelli sclerotici di vari dromaeosauridi (\"Microraptor\", \"Sinornithosaurus\", e \"Velociraptor\") e quelli degli uccelli e rettili odierni indicano che alcuni dromaeosauridi (come \"Microraptor\" e \"Velociraptor\") fossero stati predatori notturni, mentre si pu\u00f2 dedurre che \"Sinornithosaurus\" fosse stato catemerale (attivo in brevi intervalli durante il giorno). La scoperta di piumaggio iridescente in \"Microraptor\" ha messo in dubbio l'ipotesi notturna, dal momento che nessun uccello notturno odierno presenta questa caratteristica.\nAltri studi condotti sui bulbi olfattivi dei dromaeosauridi rivelarono che avevano una capacit\u00e0 olfattiva simile a quella dei tirannosauridi e degli uccelli odierni dotati d'un olfatto elevato, come l'avvoltoio collorosso. Ci\u00f2 dimostra quanto fosse importante questo senso nella vita quotidiana dei dromaeosauridi.\nPaleopatologia.\nNel 2001, Bruce Rothschild studi\u00f2 le fratture da stress e le fratture da avulsione negli scheletri di vari teropodi. Poich\u00e9 le fratture da stress sono causate da traumi ripetuti, si pu\u00f2 dedurre che nei dromaeosauridi siano stati causati da comportamenti regolari. Tale fratture furono infatti scoperte su un artiglio anteriore di dromaeosauride, probabilmente subito durante uno scontro con una preda.\nClassificazione.\nRelazione con gli uccelli.\nI dromaeosauridi condividono molti tratti in comune con gli uccelli primitivi. La natura specifica della loro parentela con gli uccelli \u00e8 stata fonte di vari studi, con varie ipotesi proposte e smentite da nuove scoperte. Sin dal 2001, Mark Norell e i suoi colleghi hanno analizzato estensivamente i fossili di vari celurosauri, arrivando alla conclusione provvisoria che i dromaeosauridi erano i dinosauri non-aviari pi\u00f9 imparentati con gli uccelli odierni, e che i troodontidi (anch'essi forniti di tratti simili agli uccelli) erano una stirpe pi\u00f9 distante. Proposero persino che la famiglia Dromaeosauridae fosse parafilettica relativa agli uccelli. Nel 2002, Hwang e i suoi colleghi arrivarono alla conclusione, attraverso le opere di Norell, e nuove scoperte che i dromaeosauridi e i troodontidi fossero cugini degli uccelli. Secondo i paleontologi per\u00f2 non ci sono ancora prove sufficienti per determinare se i dromaeosauridi potessero volare o se fossero discesi da antenati volatili.\nTeorie alternative.\nI dromaeosauridi erano cos\u00ec simili agli uccelli che certi ricercatori hanno proposto di classificarli come uccelli propriamente detti. Essendo stati dotati di piume, i dromaeosauridi (insieme a vari altri celurosauri) sono tecnicamente \"uccelli\" se si usa la definizione tradizionale. Altri, come Lawrence Witmer, hanno dichiarato che classificare un teropode come \"Caudipteryx\" come un uccello in base solo alla presenza di piume renderebbe il termine \"uccello\" inutile e insensato.\n\u00c8 stato proposto varie volte che i dromaeosauridi discendessero da antenati volatili. Tali ipotesi vengono spesso nominati \"Birds Came First\" (BCF), ovvero \"gli uccelli vennero per primi\" Nelle sue opere, Gregory S. Paul not\u00f2 numerosi tratti fisiologici in sostegno di questa ipotesi, proponendo che il dromaeosauride ancestrale fosse simile ad \"Archaeopteryx\". In tal caso, i dromaeosauridi di taglia grossa erano paragonabili agli struzzi moderni, anch'essi creature terricole discese da volatili.\nNel 2002, fu scoperto \"Microraptor\", il dromaeosauride pi\u00f9 primitivo rinvenuto al tempo. Un anno dopo, i tratti primitivi di \"Microraptor\", insieme alle sue ali e piume, furono usate come prove che il dromaeosauride ancestrale fosse un planatore. In questo caso, i dromaeosauridi pi\u00f9 grandi avrebbero gradualmente perso questa abilit\u00e0 nel corso della loro evoluzione. Altri ricercatori come Larry Martin sostengono che i dromaeosauridi e gli altri maniraptoriani (inclusi gli uccelli) in generale non sono dinosauri affatto.\nNel 2005, fu descritto un esemplare di \"Archaeopteryx\" cos\u00ec ben conservato da poter dedurre che fosse pi\u00f9 vicino ai teropodi non-aviari di quanto si pensasse prima. Specificamente, fu scoperto che \"Archaeopteryxx\" era fornito d'un osso palatino primitivo, un alluce non invertito, e un secondo dito posteriore ipertrofizzato. Questa analisi filogenetica fu controversa, siccome mostrava che \"Confuciusornis\" era pi\u00f9 imparentato con \"Microraptor\" che a \"Archaeopteryx\", cos\u00ec rendendo Avialae un taxon parafilettico. Fu proposto che il paraviano ancestrale fosse capace di volare e di planare, e che i dromaeosauridi e i troodontidi fossero discendenti che avevano perso queste capacit\u00e0. Corfe e Butler criticarono questa opera sulla base della metodologia.\nQueste ipotesi alternative furono messe alla prova quando Turner e i suoi colleghi descrivono nel 2007 un nuovo dromaeosauride; \"Mahakala\", un genere ancora pi\u00f9 antico e primitivo di \"Microraptor\". \"Mahakala\" possedeva arti superiori troppo corti per consentirgli di volare o planare. I ricercatori coinvolti arrivarono alla conclusione che la norma ancestrale dei dromaeosauridi non includeva la capacit\u00e0 di volare e che gli unici veri dinosauri volatili sono contenuti nel clade Avialae (che include anche gli uccelli moderni).\nUn ulteriore studio per\u00f2 condotto nel 2012 determin\u00f2 che il dromaeosauride pi\u00f9 antico fosse \"Xiaotingia\", un genere molto simile ad \"Archaeopteryx\", cos\u00ec indicando che almeno questo membro antico della famiglia potesse volare.\nDeinonychosauria.\nSin dagli anni sessanta, i dromaeosauridi sono spesso classificati insieme ai troodontidi in un clade nominato \"Deinonychosauria\", in base alla presenza del secondo dito posteriore ipertrofizzato (un tratto che oggi si sa essere presente anche negli uccelli primitivi). Il nome Deinonychosauria fu inventato da Ned Colbert e Dale Russell nel 1969, e fu definito come un clade (incorporando tutti i teropodi pi\u00f9 imparentati con i dromaeosauridi che agli uccelli) da Jaques Gauthier nel 1986. Nei primi anni duemila, il consenso fra i paleontologi fu che i dromaeosauridi erano i pi\u00f9 stretti parenti dei troodontidi, e che insieme a loro fossero i dinosauri pi\u00f9 imparentati agli uccelli. Nel 2012, un'analisi filogenetica su 474 caratteristiche presenti in 111 generi rivel\u00f2 che Deinonychosauria \u00e8 un gruppo monofiletico. Degli studi pi\u00f9 recenti, e con dati pi\u00f9 dettagliati, per\u00f2 indicano che \u00e8 probabile che siano i troodontidi i pi\u00f9 imparentati con gli uccelli. Siccome Deinonychosauria fu in origine definita come tutti gli animali pi\u00f9 imparentati ai dromaeosauridi che agli uccelli (senza un referimento specifico ai troodontidi), Deinonychosauria dovrebbe per forza essere considerato un sinonimo di Dromaeosauridae se i troodontidi sono veramente pi\u00f9 imparentati con gli uccelli.\nTassonomia.\nLa famiglia Dromaeosauridae fu proposta per la prima volta da William Diller Matthew e Barnum Brown, che la definirono come una sottofamiglia (Dromaeosaurinae) della famiglia Deinodontidae nel 1922, contenendo solo il genere \"Dromaeosaurus\".\nLe sottofamiglie di Dromaeosauridae sono spesso riclassificate in base di nuove analisi, ma tipicamente consiste dei gruppi elencati pi\u00f9 sotto. Alcuni tipi di dromaeosauridi non sono stati assegnati a una sottofamiglia particolare, o perch\u00e9 troppo mal conservati da poter essere classificati con certezza o spesso perch\u00e9 sono primitivi rispetto alle sottodivisioni di Dromaeosauridi (\"Mahakala\" per esempio \u00e8 fra i generi pi\u00f9 primitivi e non corrisponde a un sottogruppo finora nominato). La sottofamiglia pi\u00f9 primitiva \u00e8 spesso rappresentata da Unenlagiinae. Questo gruppo enigmatico \u00e8 stato incluso nella famiglia provvisoriamente ed \u00e8 probabile che alcuni dei suoi membri non siano neanche dromaeosauridi. I generi terricoli pi\u00f9 grandi, come \"Buitreraptor\" e \"Unenlagia\", mostrano chiari adattamenti per una vita volatile, bench\u00e9 fossero troppo grossi per spiccare il volo. Un piccolo membro di questo gruppo, \"Rahonavis\", era fornito di ali ben sviluppate con papille ossee che ancoravano le penne remiganti, cos\u00ec indicando che potesse volare. Il secondo clade pi\u00f9 primitivo \u00e8 Microraptoria, un gruppo che include le specie pi\u00f9 piccole, alcune con chiari adattamenti alla vita arboricola. Tutte le tracce di tessuto dei membri di questo gruppo mostrano la presenza del piumaggio. Come certi unenlagiini, \u00e8 probabile che alcuni microraptoriani potessero volare. La sottofamiglia Velociraptorinae ha tradizionalmente incluso \"Velociraptor\", \"Deinonychus\", e \"Saurornitholestes\", e bench\u00e9 la scoperta di \"Tsaagan\" abbia sostenuto questo raggruppamento, l'inclusione di \"Saurornitholestes\" \u00e8 ancora incerto. La sottofamiglia Dromaeosaurinae consiste di generi di taglia media e grande con crani rettangolari (le altre sottofamiglia in genere hanno musi pi\u00f9 stretti).\nLa maggior parte di questa classificazione si basa su Holtz (2011).\nFilogenia.\nDromaeosauridae fu prima definito come un clade da Paul Sereno nel 1998 come il gruppo pi\u00f9 inclusivo contenente \"Dromaeosaurus\", ma non \"Troodon\", \"Ornithomimus\" o \"Passer\". Le varie \"sottofamiglie\" sono state ridefinite come clade, come tutte le specie pi\u00f9 imparentate al genere omonimo che a \"Dromaeosaurus\" o gli altri omonimi degli altri sotto-clade (Makovicky per esempio defin\u00ec Unenlagiinae come tutti i dromaeosauridi pi\u00f9 imparentati a \"Unenlagia\" che a \"Velociraptor\"). Microraptoria rappresenta l'unico sotto-clade non convertito da una sottofamiglia. L'analisi cladistica di Turner et al. (2012) sostenne la monofilia di Dromaeosauridae.\nQuesto cladogramma \u00e8 basato su un'analisi del 2012 da parte di Turner, Makovicky e Norell.\nSempre del 2012, questo cladogramma alternativo riflette i risultati degli studi dei paleontologi Phil Senter, James I. Kirkland, Donald D. DeBlieux, Scott Madsen e Natalie Toth.\nNella cultura di massa.\nIl dromaeosauride \"Velociraptor\" \u00e8 stato reso famoso per il suo ruolo nel romanzo del 1990 \"Jurassic Park\" e dal film omonimo del 1993. Questi \"raptor\" furono modellati sul dromaeosauride imparentato \"Deinonychus\", che a quel tempo fu rinominato \"Velociraptor antirrhopus\" da Gregory Scott Paul. Infatti, i personaggi nel romanzo e nel film scoprono i resti d'un \"raptor\" in Montana, che \u00e8 compatibile col raggio geografico di \"Deinonychus\", ma non di \"Velociraptor\", che viveva nell'Asia centrale.\nNel film, l'anatomia e la grandezza dei \"Velociraptor\" corrisponde a quella di \"Deinonychus\". Dato che la conferma della presenza di piumaggio in \"Velociraptor\" avvenne dopo la distribuzione di \"Jurassic Park\" e il suo primo sequel, nel film i \"raptor\" sono raffigurati con squame simile a quelli dei rettili moderni. In \"Jurassic Park III\" (2001), i maschi della specie sono raffigurati con spine calamose sulla testa e la nuca, malgrado il fatto che una tale struttura non sia compatibile con il piumaggio soffice e ben sviluppato degli uccelli moderni. Altre critiche rivolte ai \"raptor\" dei film includono la posizione prona degli arti anteriori (anatomicamente impossibile nell'animale reale), la loro intelligenza elevata, la loro velocit\u00e0 nella corsa, e il loro comportamento di caccia sociale e cursorio, di cui ci sono poche prove nel \"Velociraptor\" propriamente detto."}
{"id": "148850", "revid": "697352", "url": "https://it.wikipedia.org/wiki?curid=148850", "title": "Santi (The Academy Is...)", "text": "Santi \u00e8 il secondo album della band indie-rock The Academy Is..., pubblicato il 2 e il 3 aprile 2007 (in Gran Bretagna e USA) dalla casa discografica Fueled by Ramen.\nStoria.\nIl titolo dell'album non ancora completato era \"Chop Chop\". La prima anteprima dell'album \u00e8 stata fornita da Johnny Mirandi di Snakes and Suits fame il 26 gennaio, 2007 quando diede la canzone \"LAX to O'Hare\", a absolutepunk.net per passarla in streaming sul loro sito www.absolutepunk.net/theacademyis.\nIl primo singolo dall'album \u00e8 stato \"We've Got a Big Mess on Our Hands\".\nIl secondo singolo \u00e8 stato \"Neighbors\", il video del quale \u00e8 disponibile su YouTube.\nMarted\u00ec 27 marzo, 2007 MTV2.com inizi\u00f2 a trasmettere l'album.\nNella prima settimana di vendite negli Stati Uniti, l'album ha venduto 33000 copie, debuttando alla numero 32 nella classifica \"Billboard\" 200 e alla #94 nella Official Albums Chart.\nWilliam Beckett ha spiegato l'origine di \"Santi\" e come \u00e8 diventato il nome dell'album nella rivista musicale australiana \"Blunt\" con la seguente storia:\n \"Adam ed io andavamo nella stessa scuola superiore, e c'era questo ragazzo di nome Josh Santiago che veniva a scuola con noi. Al momento io stavo facendo un progetto solista, e ascoltavo musica diversa dalla maggior parte della gente - cose come The Get Up Kids, The Promise Ring e Jimmy Eat World - e la gente l\u00ec semplicemente non capiva me o come ero fatto. Perci\u00f2 questo ragazzo in particolare, Josh Santiago, mi faceva vivere l'inferno, come rompermi le costole o chiamarmi con nomi negativi come \"faggot\" (frocio) o cose cos\u00ec. Comunque, lui aveva una cover band di Dave Matthews chiamata Santi, perch\u00e9 il suo nome era Santago e lui era esattamente quel tipo di ragazzo. Quindi noi iniziammo a dire \"santi\" per tutto ci\u00f2 che non era lui - tutto ci\u00f2 che era positivo, solo perch\u00e9 lui era un tipo cos\u00ec negativo e una persona cos\u00ec terribile. Iniziammo a dire \"santi\" per tutte le cose divertenti o belle, pi\u00f9 o meno come 'cheers' (ciao, grazie) o lo diciamo come saluto, come, 'What's up, Santi?' (come va, 'Santi'?) Quindi \u00e8 una parola che usiamo da molto tempo e quando fu il momento di dare il nome all'album lo ascoltammo e and\u00f2 cos\u00ec, 'Santi!' - \u00e8 sempre dovuto essere il nome.\"\nElenco delle tracce.\nTracce bonus del Best Buy\nSingoli.\n\"Neighbors\".\n\"Neighbors\" \u00e8 stato il secondo singolo da \"Santi\". La canzone dura tre minuti e dieci secondi.\nPer questa canzone \u00e8 stato fatto anche un video, che mostra il gruppo ad un concerto e in altri scenari. Ci sono molti cameo di altri gruppi partecipanti al tour Honda Civic, come Mark Hoppus della band +44, Andy Hurley, Pete Wentz e Joe Trohman dei Fall Out Boy e Gabe Saporta di Midtown e Cobra Starship.\nLa canzone \u00e8 stata accompagnata da \"\". Contiene le seconde voci di Max Izzo, che partecip\u00f2 anche alla canzone dei Fall Out Boy \"Honorable Mention\", anche se come nell'album dei Fall Out Boy non \u00e8 stato citato."}
{"id": "148852", "revid": "22356", "url": "https://it.wikipedia.org/wiki?curid=148852", "title": "Ceratopsi", "text": ""}
{"id": "148853", "revid": "21880", "url": "https://it.wikipedia.org/wiki?curid=148853", "title": "Neoceratopsia", "text": "Il clade Neoceratopsia comprende dinosauri erbivori appartenenti al gruppo dei ceratopsi. In sostanza, in questo clade gli scienziati hanno classificato tutti i ceratopsi evoluti, dai quali sono esclusi sostanzialmente forme bipedi come \"Yinlong\", \"Chaoyangsaurus\", \"Xuanhuaceratops\" e gli psittacosauridi. I neoceratopsi includono principalmente forme quadrupedi o semibipedi, generalmente di grosse dimensioni.\nAll'interno dei neoceratopsi si possono distinguere varie famiglie:\nOltre a queste famiglie ben definite, i neoceratopsi comprendono anche una variet\u00e0 di forme pi\u00f9 o meno primitive, come \"Liaoceratops\", \"Yamaceratops\" e \"Auroraceratops\", tutti dell'Asia orientale, ma anche il grosso \"Zuniceratops\" del Nuovo Messico, considerato un possibile antenato dei ceratopsidi."}
{"id": "148855", "revid": "287204", "url": "https://it.wikipedia.org/wiki?curid=148855", "title": "Ceratopsidae", "text": "I ceratopsidi (Ceratopsidae) sono una famiglia di dinosauri dell'ordine degli ornitischi. I loro resti si rinvengono esclusivamente in terreni del Cretaceo superiore (tra 80 e 65 milioni di anni fa) nei terreni dell'America settentrionale, anche se recentemente un Ceratopsidae \u00e8 stato scoperto in Cina (\"Sinoceratops\"). Pi\u00f9 volte (sia per resti ossei che per orme) si \u00e8 ipotizzata la presenza di ceratopsidi in Sud America, senza per\u00f2 mai avere alcun tipo di conferma.\nCaratteristiche.\nLa parola stessa \"Ceratopsidae\" descrive la loro principale caratteristica: dal greco \"cheras - cheratos\" (corno) e \"ops\" (volto), quindi letteralmente \"faccia cornuta\". La caratteristica principale di questi animali infatti era la presenza di corna sulla testa e sul muso, che a seconda della specie potevano essere una, due o tre. I ceratopsidi erano erbivori, e per lo pi\u00f9 di grosse dimensioni. File di denti taglienti erano disposti nella parte posteriore delle mascelle, mentre quella anteriore era costituita da un voluminoso becco simile, come forma, a quello odierno dei pappagalli. \nUna sorta di \"collare\" osseo, spesso parzialmente protruso sopra il collo, inoltre, era situato nella regione posteriore del cranio.\nClassificazione.\nVi sono due principali gruppi di ceratopsidi, classificati in base alle dimensioni e alla forma di collari e corna. I centrosaurini (Centrosaurinae) possedevano generalmente corni nasali ben sviluppati o rigonfiamenti ossei; il collare era relativamente corto e di forma vagamente rettangolare e dotato di elaborati aculei lungo il bordo. I casmosaurini (Chasmosaurinae), altrimenti noti come ceratopsini (Ceratopsinae) erano invece caratterizzati da lunghi collari triangolari e da corna sopraorbitali particolarmente sviluppate.\nProbabile comportamento.\nLe strutture sopra descritte mostrano una notevole variet\u00e0 tra le varie specie, ma il loro utilizzo non \u00e8 del tutto chiaro. \u00c8 probabile che venissero usate nella difesa contro i predatori (come i tirannosauridi), ma i collari di molte specie (ad es. \"Chasmosaurus\") sembrano essere stati piuttosto fragili. \u00c8 pi\u00f9 probabile che queste straordinarie gorgiere fossero state caratteristiche sessuali secondarie, simili a quelle dei moderni ungulati, e venissero utilizzate nei display o nei combattimenti rituali intraspecifici. Le massicce protuberanze sui crani di forme come \"Pachyrhinosaurus\" e \"Achelousaurus\", inoltre, richiamano le strutture che formano la base delle corna dell'attuale bue muschiato, e si pu\u00f2 ipotizzare quindi che questi dinosauri ingaggiassero duelli testa contro testa, come nel caso dei bovidi odierni.\nSembra che almeno i centrosaurini fossero stati animali gregari: ci\u00f2 sarebbe dimostrato da ritrovamenti di veri e propri \"letti d'ossa\" contenenti un gran numero di esemplari con pochissime altre specie presenti.\nCultura di massa.\nI pi\u00f9 noti rappresentanti di questa famiglia furono il \"Triceratops,\" lo \"Styracosaurus\" e il \"Pachyrhinosaurus\". A causa del loro aspetto e della notevole abbondanza di resti fossili, questi dinosauri sono spesso tra i \"protagonisti\" di giocattoli e videogiochi. Per quanto riguarda il mondo del cinema, i ceratopsidi sono delle \"star\" fin dagli anni del muto (tra cui \"Il mondo perduto\", 1925), e ovviamente sono apparsi in film come \"Fantasia\", \"Un milione di anni fa\", \"Alla ricerca della valle incantata\", \" Jurassic Park\", \"Dinosauri, a spasso con i dinosauri e transformers 4-l'era dell'estinzione\"\nTassonomia.\nIl clade ceratopsidae \u00e8 stato definito da Paul Sereno, nel 1998, come il gruppo che comprende l'ultimo antenato comune di \"Pachyrhinosaurus\" e \"Triceratops\" e tutti i loro discendenti. Nel 2004, \u00e8 stato da Peter Dodson a definire il clade in modo da includere \"Triceratops\", \"Centrosaurus\", e tutti i discendenti del loro pi\u00f9 recente antenato comune."}
{"id": "148857", "revid": "1543377", "url": "https://it.wikipedia.org/wiki?curid=148857", "title": "Thief (serie)", "text": "Thief (letteralmente \"ladro\") \u00e8 una serie di videogiochi \"stealth\" pubblicati da Eidos Interactive a partire dal 1998, in cui il giocatore impersona il ladro Garrett in un immaginario mondo steampunk, somigliante a un incrocio fra l'Alto Medioevo e l'et\u00e0 vittoriana, con l'aggiunta di primitive tecnologie, magia e creature fantastiche.\nLa serie.\nLa serie \u00e8 attualmente composta da:\nIn Italia i primi due titoli, tradotti solo nel manuale, sono usciti come \"Dark Project: L'ombra del ladro\" e \"Dark Project II: The Metal Age\". Una versione migliorata e aggiornata di \"The\" \"Dark Project\", intitolata \"Thief: Gold\", \u00e8 stata distribuita nel 1999 e aggiunge al gioco base tre nuove missioni, nuovi nemici e la risoluzione di diversi bug.\nI Looking Glass Studios, gi\u00e0 creatori dell'acclamato \"System Shock\", hanno sviluppato sia \"Dark Project: L'ombra del ladro\", sia \"Dark Project II: The Metal Age\". Dopo la bancarotta dello studio, avvenuta nel 2000, molti lavoratori sono stati trasferiti alla Ion Storm Austin, dove hanno iniziato a sviluppare il terzo capitolo della serie, intitolato \"Thief: Deadly Shadows\". Il gioco \u00e8 stato pubblicato il 25 maggio 2004, portando per la prima volta un episodio della saga anche sul mercato console.\nCon l'uscita di \"DromEd\", un editor di mappe dedicato, la particolarmente attiva comunit\u00e0 dei fan ha iniziato a distribuire una ricca serie di missioni amatoriali, alcune delle quali hanno raggiunto un successo tale che i loro creatori sono stati assunti alla Ion Storm Austin per lavorare su \"Thief: Deadly Shadows\".\nDopo qualche anno di silenzio, la saga \u00e8 stata poi ripresa da Eidos Montr\u00e9al, che nel 2009 annunciava tramite il suo sito internet di essere attivamente al lavoro su \"Thief IV\". Nel corso degli anni successivi, si sono susseguite numerose smentite e conferme, giungendo poi all'ufficializzazione del nuovo capitolo, che \u00e8 stato presentato come un reboot con un nuovo protagonista, ambientato molti anni dopo rispetto alla trilogia originale.\nIl 2 aprile 2013 viene diffuso in rete il primo trailer ufficiale del gioco, anticipato poco pi\u00f9 di una settimana prima da un teaser trailer della durata di 27 secondi. Il videogioco, intitolato semplicemente \"Thief\", \u00e8 stato pubblicato su Xbox One, PS4 e PC il 28 febbraio 2014.\nModalit\u00e0 di gioco.\nLa saga di \"Thief\" \u00e8 stata la prima serie di videogiochi a introdurre una meccanica di gioco \"stealth\" realistica e in prima persona, fondata su un motore grafico espressamente concepito per gestire differenti effetti di illuminazione, suoni dinamici, nonch\u00e9 (a partire da \"Deadly Shadows\") una rappresentazione molto verosimile della fisica degli oggetti. L'intelligenza artificiale dei personaggi non giocanti permette loro di effettuare alcune azioni in maniera autonoma, e contribuisce a creare un mondo di gioco vibrante e coinvolgente, in cui ogni mappa \u00e8 popolata di passanti che conversano tra di loro per le strade, mercanti che offrono le loro cianfrusaglie, guardie che si lamentano dei loro turni di notte, avventori che si ritrovano a bere nelle taverne. \nL'essenza del gioco sta nel cercare di evitare gli scontri diretti e di superare silenziosamente i nemici per raggiungere gli obiettivi della missione, nascondendosi fra le ombre e al riparo da occhi indiscreti. Uccidere un innocente spesso causa il fallimento della missione, mentre ai livelli di difficolt\u00e0 pi\u00f9 elevati uccidere \"chiunque\", nemici compresi, comporta il termine della partita. Per raggiungere gli obiettivi, spesso \u00e8 utile carpire informazioni o segreti che facilitano lo svolgimento del gioco, ad esempio origliando le conversazioni tra i vari personaggi o cercando note e documenti lungo la via. \u00c8 necessario prestare molta attenzione ai percorsi delle guardie e ai loro movimenti, e memorizzare la posizione degli avversari, in modo da cogliere l'attimo giusto per sgattaiolare tra di loro senza essere visto.\nIl comparto sonoro del gioco \u00e8 una parte integrante e fondamentale del gameplay. Bisogna tenere in considerazione i rumori sia per individuare la presenza di nemici nelle vicinanze, sia perch\u00e9 gli eventuali suoni provocati dal giocatore possono attirare le guardie verso il loro luogo d'origine. Per evitare di essere uditi si pu\u00f2 camminare furtivamente o attraversando superfici morbide, piuttosto che pavimenti in marmo o mattonelle su cui i passi risuonano in maniera pi\u00f9 fragorosa.\nAnche la luce gioca un ruolo essenziale nelle strategie di movimento. Un'icona sullo schermo (chiamata \"Gemma della Visibilit\u00e0\") indica in ogni momento quanto sia esposto il protagonista. Nascondersi negli angoli pi\u00f9 bui, o rimanere accovacciati, rende il personaggio meno visibile, mentre camminare in piedi o correre aumenta esponenzialmente il rischio di essere individuati. Il giocatore deve sempre tenere presente la differenza di illuminazione fra le aree, cos\u00ec da poter trovare un rifugio sicuro nel caso dovesse rendersi necessario nascondersi tra le ombre. \nDurante ogni missione, \u00e8 possibile utilizzare dei particolari strumenti che permettono al giocatore di ottenere determinati risultati a seconda delle situazioni. \u00c8 chiaramente possibile scassinare porte e lucchetti, permettendo di rubare oggetti di valore, oppure di accedere ad aree inizialmente non raggiungibili. Il giocatore ha a disposizione anche un arco composito, con il quale non solo pu\u00f2 attaccare gli avversari, ma anche avvantaggiarsi grazie all'utilizzo di frecce speciali. Le frecce con la ampolla d'acqua, ad esempio, possono essere usate per spegnere torce o bracieri, diminuendo l'illuminazione nella zona e andando a creare utili sacche d'ombra che possono essere usate per occultarsi. Le frecce magiche di muschio creano sul pavimento un tappeto d'erba che attutisce il rumore degli spostamenti. Le frecce con la punta rumorosa causano una serie di scoppi e crepitii che attirano l'attenzione delle guardie, allontanandole dal loro percorso di ronda. Le frecce a corda funzionano come un rampino, permettendo di arrampicarsi verso il punto in cui sono state lanciate.\n\"Thief\" ha contribuito alla nascita di un vero e proprio nuovo genere, i videogiochi \"stealth\", che hanno attinto a piene mani dallo stile di gioco della serie Looking Glass. L'esempio pi\u00f9 diretto \u00e8 probabilmente costituito dalla serie di \"Splinter Cell\", in cui il sistema di gestione della luce, dei rumori, e l'interfaccia che mostra di essere pi\u00f9 o meno visibile, sono analoghi a quelli impiegati in \"Thief\".\nAmbientazione.\nIl mondo di \"Thief\" \u00e8 in sostanza un medioevo dark fantasy, che presenta caratteristiche ed elementi steampunk. Gli eventi si svolgono prevalentemente per le strade e nei vicoli di una tetra megalopoli senza nome, conosciuta semplicemente come \"La Citt\u00e0\". Nel corso della storia, la tecnologia ha raggiunto un livello intermedio tra quello della prima e quello della seconda rivoluzione industriale, in cui la diffusione delle macchine a vapore e la scoperta dell'elettricit\u00e0 avevano permesso una forte espansione commerciale e urbanistica, con lo sviluppo di una economia pi\u00f9 fervente e moderna. Una gran parte dei quartieri della \"Citt\u00e0\" vengono illuminati grazie all'energia elettrica, che contribuisce anche ad alimentare molti dei numerosi macchinari e dispositivi che campeggiano in ogni luogo. La metallurgia \u00e8 una delle discipline chiave per la societ\u00e0, e viene venerata in modo quasi religioso da alcune delle fazioni presenti nel gioco. Le armi da fuoco paiono non esistere, con l'eccezione dell'artiglieria pesante con cui sono equipaggiate alcune sentinelle Meccaniciste e, paradossalmente, i motori a vapore non sembrano essere mai stati impiegati per la locomozione dei veicoli. Le guardie indossano elmo e cotta di maglia, i soldati utilizzano spade lunghe e mazze ferrate, e la maggior parte delle strutture e degli edifici ricordano pi\u00f9 uno stile architettonico tardo medievale che non quello di epoca vittoriana che \u00e8 solitamente tipico delle ambientazioni steampunk. Ciononostante, l'abbigliamento dei membri civili della borghesia e dell'aristocrazia appare simile a quello del periodo rinascimentale. \nAl di fuori della \"Citt\u00e0\", lo svolgimento della trama prevede anche occasionali escursioni in aree limitrofe, come l'\"Isola di Markham\", la \"Cittadella dei Kurshok\", e perfino il viaggio in una dimensione parallela, nota come l'\"Abisso del Caos\". Nel mondo del gioco fanno infatti la loro comparsa anche numerosi elementi soprannaturali, e la magia influenza in ogni momento una parte preponderante del corso degli eventi.\nLa Citt\u00e0.\n\"La Citt\u00e0\", a quanto si dice, \u00e8 incredibilmente antica e sorge sulle rovine di un altro insediamento precedente, che era stato abitato dai cosiddetti Precursori. I Precursori erano una civilt\u00e0 avanzata, governata da un Re, e avevano raggiunto vette di sviluppo incomparabili riuscendo a fondere tra di loro in maniera armoniosa la sapienza nella magia e quella nella tecnica. La loro stirpe venne spazzata via da un tremendo cataclisma che fece sprofondare sotto terra praticamente ogni traccia della loro esistenza.\n\"La Citt\u00e0\" \u00e8 governata da un Barone che per\u00f2, nel corso degli avvenimenti narrati nel gioco, si trova lontano impegnato in una guerra per il dominio sulle rotte commerciali con la vicina \"Blackbrook\". In sua assenza, la \"Citt\u00e0\" \u00e8 quindi in preda a un vuoto di potere, e viene amministrata da uomini carismatici e corrotti, solitamente appartenenti al ceto nobiliare, tra i quali spesso sorgono delle faide. Accanto a loro, nel sottobosco criminale, si muovono i Protettori (i capi criminali), ciascuno occupante una zona specifica, di cui gestisce tutti i traffici non legali.\nMano a mano che si procede con la trama, si viene conoscenza dei vari quartieri e zone che costituiscono la \"Citt\u00e0\". A causa della frammentariet\u00e0 delle informazioni per\u00f2, certe aree vengono solamente citate. I principali quartieri sono:\nFazioni.\nCi sono tre fazioni principali che operano nella Citt\u00e0:\nArmi e attrezzi.\nLe armi che \u00e8 possibile utilizzare in \"Thief\" sono:\nProtagonisti.\nOltre al protagonista ci sono anche molti personaggi centrali nella serie:\nNemici.\nIn \"Thief\" dovrete affrontare (o meglio evitare) diversi tipi di nemici, convenzionalmente divisi in tre gruppi: umani, creature e non-morti.\nNon-morti.\nLe creature non morte furono inserite nel primo capitolo della serie per non rischiare che il gioco fosse eccessivamente ripetitivo, offrendo ai giocatori la possibilit\u00e0 di dedicarsi alla caccia dei nemici in determinati livelli in cui proporre pi\u00f9 azione. Nel secondo gioco occupano uno spazio molto marginale mentre compaiono in diverse delle missioni principali di \"Deadly Shadows\".\nI non morti sono praticamente immuni a qualsiasi arma convenzionale, e devono essere affrontati con delle strategie specifiche. L'acqua santa costituisce la migliore opzione per fronteggiarli. La si pu\u00f2 trovare in ampolle o in piccole fontane che una volta utilizzate renderanno le frecce ad acqua capaci di danneggiare i non morti ma solo per trenta secondi. Nel terzo gioco questa opzione non \u00e8 presente, ma le ampolle possono essere lanciate direttamente sul nemico. Anche frecce infuocate e mine sono letali, ma il rumore causato pu\u00f2 mettere in allerta altri nemici vicini. Non \u00e8 altrettanto ovvio invece che anche le bombe abbaglianti danneggiano i non morti, e con un'area d'azione anche maggiore di quella di una freccia infuocata o dell'acqua santa. Per questo sono preferibili da usare contro gruppi di non morti, in modo da danneggiarne pi\u00f9 in un colpo.\nEditing di gioco.\nUn editor di missioni, Dromed, \u00e8 stato reso disponibile per i primi due videogiochi e per \"Thief: Gold\". Centinaia di missioni dei fan sono state create per questi tre giochi, alcune a livello qualitativo delle missioni originali. Dopo una petizione firmata da migliaia di fan, un editor \u00e8 stato reso disponibile anche per \"Thief: Deadly Shadows\" nel febbraio 2005.\nIl Circolo della Pietra e dell'Ombra.\nIl Circolo della Pietra e dell'Ombra \u00e8 un progetto per la creazione di diverse missioni amatoriali basate sull'universo di \"Thief\", e continua la storia della fan fiction Correspondance of Thieves, disponibile anche in italiano. In questa campagna, di cui per il momento \u00e8 stata resa disponibile solo la prima missione scaricabile dal sito del progetto, si assume il ruolo di \"Dante\", un ladro che si trova nei guai dopo essere scampato a un raid degli Hammeriti, e che trova protezione presso uno dei Protettori, Mastro Nightfall, il signore del Circolo della Pietra e dell'Ombra e Santo Patrono dei Ladri. Mastro Nightfall gestisce un museo che \u00e8 in realt\u00e0 una copertura per una serie di attivit\u00e0 criminali.\nIl progetto procede, anche se lentamente, a causa di problemi di tempo del team di sviluppo.\nDaniel E. Todd, il sovrintendente al progetto, ha affermato pi\u00f9 volte di voler riscrivere alcuni punti di \"Correspondance of Thieves\" e di star lavorando su \"Correspondance of Thieves II\" (titolo provvisorio).\nThe Hammerite Imperium.\nGrande progetto legato al mondo di Thief, \"The Hammerite Imperium\" ha la possibilit\u00e0 di diventare uno dei migliori prodotti amatoriali ambientati nel mondo creato dai Looking Glass Studios. Le missioni avranno luogo ambientate in un passato lontano in cui gli Hammeriti governavano un vasto impero e il protagonista dovr\u00e0 cercare di opporsi al risveglio di un grande male destinato a spazzare via tutto quello che l'uomo ha creato fino ad allora. Il progetto procede lentamente ma \u00e8 possibile seguire il suo avanzare tramite il sito degli sviluppatori."}
{"id": "148860", "revid": "22356", "url": "https://it.wikipedia.org/wiki?curid=148860", "title": "Achelousaurus", "text": ""}
{"id": "148863", "revid": "22356", "url": "https://it.wikipedia.org/wiki?curid=148863", "title": "Abelisaurus", "text": ""}
{"id": "148866", "revid": "287204", "url": "https://it.wikipedia.org/wiki?curid=148866", "title": "Bolungarv\u00edk", "text": "Bolungarv\u00edk \u00e8 un comune di 888 abitanti dell'Islanda. \nGeografia fisica.\nTerritorio.\nSorge sulla penisola di Vestfir\u00f0ir, nella regione nord-occidentale del Paese, a circa dal villaggio di \u00cdsafj\u00f6r\u00f0ur, e a dalla capitale Reykjav\u00edk. \nCultura.\nMusei.\nAntico villaggio di pescatori, oggi Bolungarv\u00edk ospita il museo marittimo di \u00d3sv\u00f6r.\nCinema.\nBolungarv\u00edk \u00e8 stato il luogo delle riprese di \"N\u00f3i Alb\u00edn\u00f3i\", un film di Dagur K\u00e1ri sulla vita di un adolescente in un villaggio islandese."}
{"id": "148867", "revid": "88740", "url": "https://it.wikipedia.org/wiki?curid=148867", "title": "Invasione aliena", "text": "Linvasione aliena \u00e8 un tema classico della fantascienza basato su un grave pericolo corso dall'umanit\u00e0, improvviso ed imprevisto, a seguito di una azione aggressiva operata da organismi, da robot o da cyborg, provenienti da altri pianeti del sistema solare, della galassia, dell'universo o di altri universi paralleli in altre dimensioni. L'attacco alla Terra, minacciato o realizzato, deliberato o incidentale, pu\u00f2 essere condotto in campo aperto, sulla base di forze imponenti e di una schiacciante superiorit\u00e0 tecnologica, oppure per infiltrazione subdola, anche di poche entit\u00e0 organiche o di una sola, sulla base di estreme capacit\u00e0 esobiologiche di adattamento, predazione e riproduzione.\nCaratteristiche.\nNelle storie di fantascienza il fine dell'invasione aliena \u00e8 in genere lo sfruttamento del pianeta Terra per esaurimento delle materie prime del mondo d'origine degli extraterrestri, o semplicemente perch\u00e9 il suddetto mondo \u00e8 andato incontro alla distruzione (a causa di una guerra globale o di un evento catastrofico naturale). Non mancano descrizioni di sfruttamento della popolazione terrestre per colonialismo, schiavismo, sperimentazione scientifica e perfino uso alimentare. Talvolta il fine dell'invasione rimane misterioso, a rimarcare l'incolmabile \"alienit\u00e0\" degli extraterrestri nei confronti degli esseri umani invasi.\nDi solito gli extraterrestri invasori sono ad un livello tecnologico analogo a quello degli esseri umani o di poco pi\u00f9 avanzato (se la disparit\u00e0 fosse maggiore, l'invasione sarebbe o impossibile o facilissima e non ne verrebbe fuori una storia accattivante), pertanto queste storie sono state criticate come irrealistiche: \u00e8 difficile credere che una civilt\u00e0 in possesso del viaggio interstellare non abbia raggiunto un livello tecnologico e scientifico estremamente avanzato, nettamente superiore a quello del genere umano. Un altro motivo per cui le storie di questo genere sono ritenute poco plausibili dal punto di vista scientifico \u00e8 che si considera assai improbabile che due civilt\u00e0 sorgano spontaneamente nello stesso arco di tempo e su pianeti abbastanza vicini da riuscire a venire a contatto diretto tra loro (in base all'equazione di Drake e al paradosso di Fermi). In altri casi il divario tecnologico \u00e8 coperto da altri fattori, come un'errata valutazione strategica (si veda ad esempio Il \"ciclo dell'invasione\" di Harry Turtledove).\nOrigini.\nNel 1898 H. G. Wells pubblic\u00f2 \"La guerra dei mondi\", mettendo in scena un'invasione dell'Inghilterra vittoriana da parte di marziani dotati di sofisticati armamenti. Oggi questo romanzo \u00e8 visto come il prototipo delle storie di invasione aliena e a Wells \u00e8 accreditata l'ideazione di diversi temi sugli extraterrestri che sono stati poi notevolmente ampliati dagli scrittori di fantascienza nel corso del Novecento, tra cui il primo contatto e la guerra interplanetaria tra differenti specie. Prima della pubblicazione de \"La guerra dei mondi\", vi erano state comunque storie di alieni e di invasioni aliene.\nNel 1727 Jonathan Swift pubblic\u00f2 \"I viaggi di Gulliver\". Nel racconto vi \u00e8 una razza di esseri simili agli uomini, ma ad essi superiori, ossessionati dalla matematica. Vivono su un'isola-fortezza galleggiante di quattro miglia e mezzo di diametro chiamata Laputa, usando la sua ombra per evitare che il sole e la pioggia raggiungano le nazioni della Terra sopra cui viaggiano, assicurandosi cos\u00ec che esse renderanno tributo al Laputiani.\nIn \"Micromega\" (1752) di Voltaire vi sono due alieni, provenienti da Saturno e Sirio, che sono di immense dimensioni e visitano la Terra per curiosit\u00e0. Inizialmente credono che il pianeta sia disabitato, a causa della differenza di scala tra loro e gli esseri umani. Quando scoprono la superba visione geocentrica dei filosofi della Terra, essi rimangono molto divertiti per quanto si sentano importanti gli esseri della Terra rispetto ai veri titani come loro.\nNel 1892 Robert Potter, un Pastore australiano, pubblic\u00f2 \"The Germ Growers\" a Londra, romanzo che descrive un'invasione dissimulata di alieni che assumono l'aspetto di esseri umani e tentano di sviluppare una violenta epidemia per facilitare i propri piani di conquista globale. Il libro non fu molto letto e di conseguenza il romanzo di Wells, di gran lunga pi\u00f9 fortunato, \u00e8 generalmente accreditato come la storia capostipite del filone.\nWells aveva gi\u00e0 proposto un diverso esito per l'invasione ne \"La guerra dei mondi\": quando il narratore incontra l'artigliere la seconda volta, l'artigliere immagina un futuro in cui l'umanit\u00e0, nascondendosi nelle fogne e in gallerie sotterranee, conduca un conflitto di guerriglia, combattendo contro i marziani per le generazioni a venire e alla fine, dopo aver imparato a duplicare la tecnologia bellica marziana, distrugga gli invasori riprendendosi la Terra.\nSei settimane dopo la pubblicazione del romanzo di Wells, il quotidiano statunitense \"Boston Post\" pubblic\u00f2 una nuova storia di invasione aliena, un seguito non autorizzato de \"La guerra dei mondi\", che rovescia le parti: \"Edison's Conquest of Mars\", scritto da Garrett P. Serviss, descrive il celebre inventore Thomas Edison condurre una controffensiva contro gli invasori sul loro pianeta d'origine. Si trattava in realt\u00e0 di un seguito di \"Fighters from Mars\", una ristampa pesantemente alterata e non autorizzata de \"La guerra dei mondi\"; entrambi i romanzi furono pubblicati dal \"Boston Post\" nel 1898.\n\"La guerra dei mondi\" fu ristampata negli Stati Uniti nel 1927, prima dell'epoca d'oro della fantascienza, da Hugo Gernsback sulla rivista \"Amazing Stories\". John W. Campbell, un altro editore chiave dell'epoca nonch\u00e9 saltuario autore di racconti, pubblic\u00f2 diverse storie di invasioni aliene nel 1930. Seguirono molti noti scrittori di fantascienza, tra cui Isaac Asimov, Arthur C. Clarke, Clifford D. Simak, oltre a Robert A. Heinlein che scrisse \"Il terrore dalla sesta luna\" nel 1953.\nVariazioni sul tema.\nBuona parte degli scenari pi\u00f9 conosciuti sull'invasione aliena vedono gli extraterrestri atterrare sulla Terra, sterminare o sottomettere la popolazione, combattendo e sconfiggendo (grazie alla superiore tecnologia) le forze armate terrestri e distruggendo le principali citt\u00e0. Il pi\u00f9 delle volte la narrazione \u00e8 incentrata sulle battaglie tra gli invasori e gli eserciti umani, come ne \"La guerra dei mondi\" di H. G. Wells, che si pu\u00f2 considerare il capostipite del filone. Tale tema tende a essere ricorrente in periodi storici caratterizzati dal timore di una vera invasione.\nNon tutte le storie d'invasione seguono per\u00f2 questo schema. In alcune storie gli invasori alieni si infiltrano e sovvertono la societ\u00e0 umana in modo occulto, usando travestimenti, mutando il proprio aspetto o imitando quello altrui, generando conflitti nell'umanit\u00e0 e lasciando che l'uomo distrugga se stesso o i propri alleati. In altre raffigurazioni, gli alieni ottengono una schiacciante vittoria sull'umanit\u00e0 e la maggior parte della storia \u00e8 ambientata dopo che gli alieni hanno preso il sopravvento. Talvolta gli alieni non provengono dallo spazio, ma da un'altra dimensione; in alcune opere, gli invasori potrebbero non essere davvero extraterrestri, ma piuttosto creature demoniache.\nLe modalit\u00e0 e i possibili scopi dell'invasione aliena sono stati analizzati approfonditamente soprattutto nei primi anni in cui il genere letterario fantascientifico si svilupp\u00f2.\nInfiltrazione aliena.\nLa fantascienza ha descritto una modalit\u00e0 d'invasione pi\u00f9 inquietante di quella basata sull'esplicita violenza: l'invasione segreta. Gli alieni infatti potrebbero averci gi\u00e0 invaso, magari mascherandosi da esseri umani, infiltrando una quinta colonna o conquistando gradualmente le pi\u00f9 alte cariche mondiali, nell'attesa del giorno in cui il loro numero o il loro potere consentir\u00e0 loro di esporsi apertamente.\nQuesto tipo di subdola invasione di solito sottolinea timori sociali paranoici e xenofobici ed \u00e8 stato molto comune durante la guerra fredda, con il sospetto diffuso di agenti comunisti, la paura rossa e il maccartismo, ma ritorna in auge in altri momenti di cambiamenti sociali e di disordine.\nUn esempio di tale conquista silenziosa \u00e8 descritto nel romanzo di Jack Finney \"L'invasione degli ultracorpi\" (\"The Body Snatchers\", 1954) o in quello di John Christopher \"I possessori\" (\"The Possessors\" 1964). Gli alieni potrebbero anche assumere il controllo delle persone perch\u00e9 agiscano secondo la loro volont\u00e0 attraverso dispositivi elettronici impiantati nel corpo umano, come nel film del 1953 \"Gli invasori spaziali\" (\"Invaders from Mars\"). L'infiltrazione occulta degli alieni \u00e8 un tema centrale anche nella teoria del complotto sugli UFO.\nOccupazione aliena.\nL'occupazione da parte di alieni pu\u00f2 ricorrere in numerose storie sull'invasione. In breve, gli alieni vincono e occupano la Terra o la civilt\u00e0 umana (talvolta cercando anche di terraformare il pianeta per renderlo pi\u00f9 adatto alle loro esigenze), almeno fino a che un movimento di resistenza umana sconfigge gli alieni e/o i loro governi fantoccio.\nNumerose storie di occupazione sono lo specchio di reali invasioni storiche condotte da governi totalitari, come la Germania nazista; in questo scenario gli alieni invasori danno sostegno ai governi umani esistenti che accolgono i loro nuovi padroni alieni o reprimono governi di opposizione e li ricostruiscono a propria immagine, rinforzando il loro ruolo tramite l'impiego di collaborazionisti, informatori e polizia segreta.\nEsempi di vita sotto occupazione aliena sono presenti nella serie TV \"V - Visitors\" (1983-84), nella serie di romanzi sui Tripodi di John Christopher, nella miniserie a fumetti \"Slash Maraud\" e nella serie di videogiochi di \"Half-Life\". In \"All Tomorrows\" di Nemo Ramjet, i Qu - una razza superiore aliena - dopo aver conquistato gli umani li riducono allo stato di animali attraverso l'ingegneria genetica, impedendo ogni forma di resistenza.\nIncursioni aliene.\nAlieni incapaci di sostenere un'invasione su larga scala, a causa del proprio numero ridotto, possono effettuare piuttosto delle incursioni, sfruttando lo shock della propria venuta per ispirare terrore. Altre storie su questo argomento vedono gli alieni condurre ricognizioni e missioni di avanscoperta per saggiare la risposta della popolazione umana e in particolare delle forze militari terrestri. Gli alieni cercheranno inoltre di scegliere bersagli isolati, quali zone desertiche o rurali degli Stati Uniti, come area per condurre dei test o per lo sbarco. Questo tipo di trama attribuisce migliori possibilit\u00e0 a piccoli gruppi, come la polizia locale o anche ordinari civili, di respingere gli invasori e di ritornare alla vita normale dopo l'evento.\nA causa del ristretto budget, questa variazione sul tema fu assai comune nei \"film di serie B\" fantascientifici degli anni cinquanta, come \"Destinazione... Terra\" (\"It Came from Outer Space\"), \"Fluido mortale\" (\"The Blob\") e \"Plan 9 from Outer Space\". \u00c8 rappresentata anche nel film \"Signs\".\nInvasioni nel passato.\nUna diversa prospettiva \u00e8 offerta dal concetto di \"invasione aliena nel passato\", in cui un periodo storico, pi\u00f9 o meno lontano, serve da scenario per un'invasione aliena di uno dei tipi sopra descritti.\nIl progetto pi\u00f9 ambizioso di questo genere appare quello di Harry Turtledove, con il suo ciclo narrativo ucronico dell\"'Invasione\" (proseguito con quello della \"Colonizzazione\"), dove alieni rettiliformi sbarcano sulla Terra nel 1942 intenzionati alla conquista, obbligando le opposte fazioni della seconda guerra mondiale a segnare un improvviso cessate il fuoco per combattere (separatamente, in buona parte) la loro guerra contro gli invasori.\nIn \"Sideslip\" (1968) di Ted White e Dave van Arnam, un detective privato della moderna New York si ritrova in una realt\u00e0 alternativa in cui la Terra \u00e8 sotto occupazione da parte di umanoidi interstellari soprannominati \"Angeli\", che sono atterrati nel 1938, approfittando della confusione seguita proprio alla trasmissione del programma radiofonico \"La guerra dei mondi\" di Orson Welles e trasformando da allora il pianeta in una loro colonia. In \"Starspawn\" (1990) di Kenneth Von Gunden, la Terra \u00e8 infiltrata da piccoli alieni parassitari capaci di attaccarsi ad un essere umano e di controllarlo, simile allo scenario de \"Il terrore dalla sesta luna\" (1951) di Heinlein, tranne per il fatto che l'invasione si svolge nel Medioevo inglese, con uno sfondo di cavalieri che assediano un castello. In uno scenario simile, in \"Crociata spaziale\" (\"The High Crusade\", 1960) di Poul Anderson, un'astronave aliena sbarca in un villaggio inglese medioevale, ma gli aspiranti conquistatori - fin troppo fiduciosi di se stessi - scoprono nella maniera peggiore di non essere immuni a spade e frecce; gli umani conquistano la nave spaziale e partono alla conquista di un impero tra le stelle, ma perdono contatto con la Terra, dove dunque prosegue la storia a noi familiare. Analogamente nel fumetto \"Cowboys &amp; Aliens\" un gruppo di alieni intenzionati, intorno alla met\u00e0 del XIX secolo, a conquistare il pianeta verr\u00e0 sconfitto da cowboy e nativi Apache. In \"Eifelheim\" (1986) di Michael Flynn un vascello alieno sbarca nell'Europa centrale nel bel mezzo della peste nera. Addirittura nel film \"Stargate\", si ipotizza un'invasione avvenuta in tempi molto antichi, sfruttando il mito delle piramidi costruite da \"intelligenze non umane\".\nNel telefilm \"Doctor Who\", a causa dell'elemento del viaggio nel tempo, avvengono un gran numero di invasioni della Terra, tra cui l'invasione della Londra vittoriana da parte dei Cybermen. Il film di Star Trek \"Primo contatto\" (1996) utilizza diffusamente questo tema, bench\u00e9 il quadro di riferimento sia nel futuro; gli alieni Borg viaggiano indietro nel tempo raggiungendo la Terra nel 2063 - due o trecento anni prima degli eventi narrati in \"Star Trek\" - per impedire il primo volo a velocit\u00e0 di curvatura, un evento chiave che permetter\u00e0 agli umani di raggiungere le altre stelle (provocando, in prospettiva, la costituzione della Federazione dei Pianeti Uniti, acerrima nemica dei piani di invasione/assimilazione dei Borg).\nNella serie di videogiochi \"\" (2006-2011) si ipotizza che la seconda guerra mondiale non sia mai scoppiata e che nel 1948 la terra sia stata invasa da creature aliene umanoidi chiamate \"chimera\" e rapidamente soggiogata.\nInvasione aliena altruistica.\nNella narrativa il tema dell'invasione aliena altruistica, a scopo benefico, \u00e8 stato invece esplorato in rare occasioni. In questo tipo di storie gli invasori, in una sorta di \"fardello degli omini verdi\", colonizzano il pianeta nel tentativo di diffondere la loro cultura e \"civilizzare\" i \"barbari\" abitanti indigeni, oppure osservano segretamente i terrestri salvandoli da loro stessi. Il tema condivide molti tratti con quello delle occupazioni ostili, ma gli invasori tendono a vedere la popolazione occupata come persone da istruire o eguali piuttosto che come strumenti e schiavi.\nIl tema finale dell'osservatore segreto \u00e8 un tema paternalistico/maternalistico. In questo tipo di storie, gli alieni intervengono nelle questioni umane per prevenirne l'autodistruzione, come Klaatu e Gort che in \"Ultimatum alla Terra\" (\"The Day the Earth Stood Still\", 1951) avvisano i leader della Terra di abbandonare i loro modi bellicosi per unirsi ad altre civilt\u00e0 spaziali, in caso contrario si distruggeranno da soli o verranno distrutti dalla loro unione interstellare. Altri esempi di invasioni aliene benefiche sono il film di Gene Roddenberry \"The Questor Tapes\" (1974) e un episodio del 1968 del suo \"Star Trek\" (\"Missione Terra\"), \"Le guide del tramonto\" (\"Childhood's End\", 1953) di Arthur C. Clarke, la trilogia di light novel giapponesi \"Seikai no monsh\u014d\" e il ciclo di romanzi delle \"cinque galassie\" (\"Uplift\") di David Brin.\nInvasioni aliene demoniache.\nUn'altra variazione sul tema dell'invasione aliena \u00e8 l'invasione demoniaca, in cui gli invasori sono esseri soprannaturali o comunque creature demoniache di ispirazione religiosa, che si infiltrano sulla Terra, attaccano l'umanit\u00e0, prendono il sopravvento sulla societ\u00e0 umana (travestiti da umani essi stessi) e muovono \"guerra ai santi\", compiendo gli eventi descritti nell\"'Apocalisse\" di Giovanni o in altra profezia religiosa, talvolta inventata appositamente per la storia. Seguono questo concetto \"Warhammer 40.000\", il manga \"Devilman\" e la serie di videogiochi di \"Doom\". Il gi\u00e0 citato romanzo \"Le guide del tramonto\" pu\u00f2 anche essere visto come una forma di invasione aliena demoniaca per via dell'aspetto diabolico degli Overlord. Nel gi\u00e0 citato telefilm Doctor Who sono invece degli Angeli Piangenti i nemici alieni del protagonista.\nImmigrazione aliena.\nL'immigrazione di massa di una popolazione aliena sulla Terra pu\u00f2 essere vista, soggettivamente, come una forma di \"invasione\". In questo caso i personaggi non sono alieni bellicosi quanto piuttosto dei miti profughi extraterrestri senza via di ritorno al proprio pianeta d'origine, che non cercano di prendere il controllo del mondo ma al contrario aspirano ad una pacifica convivenza.\nIl tema dell'immigrazione aliena, sviluppato - seppure in rare occasioni - soprattutto a partire dalla fine del XX secolo, analizza in un contesto alternativo i reali problemi sociali legati ai fenomeni immigratori e alle minoranze etniche; il soggetto centrale \u00e8 la difficolt\u00e0 di integrazione con la societ\u00e0 umana. Il tema del conflitto \u00e8 dunque presente non sul piano bellico ma su quello sociale. Gli alieni immigrati possono essere facilmente sfruttati dai terrestri, arrivando ad un rovesciamento dei ruoli rispetto al tema classico dell'invasione aliena.\nIl film \"Alien Nation - Nazione di alieni\" (\"Alien Nation\", 1988, da cui \u00e8 stata anche tratta una serie tv omonima) \u00e8 un thriller in cui una popolazione di profughi extraterrestri, ex schiavi, ha trovato rifugio nella Terra di oggi, ma l'integrazione con i terrestri \u00e8 difficile e la maggior parte degli alieni, sfruttata come manodopera a basso costo, finisce per vivere in ghetti, dove si manifestano problemi di tossicodipendenza.\nIl film \"District 9\" (2009) riprende il tema ispirandosi all'apartheid sudafricano ed esplora argomenti quali la xenofobia e la segregazione razziale applicate dagli umani agli alieni.\nUna trattazione umoristica dell'immigrazione aliena - incrociata in questo caso con il tema dell'infiltrazione segreta e della teoria del complotto sugli UFO - \u00e8 un elemento centrale nel film \"Men in Black\" (1997).\nAltre.\nCapita che due o pi\u00f9 delle varianti appena descritte vengano combinate assieme. Ad esempio, gli alieni possono all'inizio infiltrarsi nella societ\u00e0, poi, dopo avere guadagnato la fiducia degli umani, iniziare improvvisamente a distruggere le citt\u00e0, cogliendo di sorpresa i terrestri. Altro esempio di ci\u00f2 \u00e8 un episodio doppio del telefilm \"Stargate SG-1\" in cui la razza aliena degli Aschen si fa amici gli umani e condivide con loro liberamente la propria avanzata tecnologia e medicina in cambio degli indirizzi degli stargate. Ma diviene ben presto chiaro che gli alieni stanno pianificando la graduale scomparsa della razza umana rendendo sterili persone di entrambi i sessi.\nIn un altro tipo di invasione vista in vari film di Godzilla, tra cui \"Gli eredi di King Kong\" (1968), delle razze aliene assumono il controllo dei mostri della Terra e li usano per attaccare e distruggere le maggiori citt\u00e0, ma per ironia della sorte trovano la sconfitta per mano degli stessi mostri.\nOpere.\nAnimazione.\nIn molti fumetti manga e serie televisive a cartoni animati di origine giapponese, l'invasione \u00e8 un meccanismo narrativo ricorrente, forzato fino a giungere alla parodia o all'avvenimento episodico.\nCinema.\nInvasioni aliene nella cinematografia \"(elenco non esaustivo, in ordine cronologico)\"\nLetteratura.\nAlcuni esempi significativi di invasioni aliene descritte nella letteratura \"(in ordine cronologico)\":"}
{"id": "148869", "revid": "2175", "url": "https://it.wikipedia.org/wiki?curid=148869", "title": "Feodor Chaliapin", "text": ""}
{"id": "148871", "revid": "287204", "url": "https://it.wikipedia.org/wiki?curid=148871", "title": "Classe 500", "text": "La Classe 500, riservata a motocicli con cilindrata fino a 500 cm\u00b3, \u00e8 stata una categoria del Campionato del mondo di velocit\u00e0 dal 1949 al 2001, anno in cui fu sostituita dalla MotoGP.\nStoria.\nLa \"Classe 500\" si \u00e8 disputata ininterrottamente per 53 anni, dalla nascita del Motomondiale alla stagione 2001. In questo mezzo secolo \u00e8 stata la classe di maggior cilindrata, ad esclusione delle stagioni 1977, 1978 e 1979, durante le quali venne sperimentata la Formula 750.\nLa lunga storia della \"Classe 500\" si divide in due parti: la prima dominata da moto con propulsori a 4T di costruzione europea e la seconda egemonizzata da moto con propulsori 2T di costruzione giapponese.\nLe motorizzazioni 4T avevano dominato tutte le edizioni del campionato \"500\" fino al 1974, quando l'avvento delle Case giapponesi aveva mutato la tipologia dei propulsori, orientandosi stabilmente sulla tecnica duetempistica. Negli anni settanta, infatti, l'evoluzione dei materiali costruttivi ed i nuovi sistemi di raffreddamento a liquido, avevano risolto i problemi delle frequenti rotture nei motori, dovute a carenza qualitativa della componentistica e soprattutto, agli eccessivi riscaldamento o raffreddamento del gruppo termico. In occasione del GP di Germania del 1976, svoltosi il 29 agosto sul circuito del N\u00fcrburgring, si registr\u00f2 l'ultima vittoria di una moto 4T in questa classe, congiuntamente all'ultima vittoria nella lunga carriera di Giacomo Agostini.\nNell'ultimo quarto di secolo della \"Classe 500\", \u00e8 stato riscontrato il progressivo e continuo aumento della diversit\u00e0 tecnologica tra i veicoli di normale produzione, normalmente a 4T, e quelli costruiti per le competizioni, tutti a 2T, evidenziando l'impossibilit\u00e0 di trasferire, nella corrispondente produzione di maximoto della grande serie, le migliorie tecnologiche sperimentate nelle gare, con immenso spreco di risorse tecnologiche ed economiche.\nA partire dalla stagione agonistica del 2002 la \"Classe 500\" \u00e8 stata abolita e sostituita con la MotoGP il cui regolamento prevede una diversificazione dei limiti di peso e cilindrata per motori a 2T rispetto ai 4T, all'evidente scopo di favorire l'utilizzo di questi ultimi.\nClassifiche dei titoli.\nIl pilota maggiormente titolato in questa classe \u00e8 Giacomo Agostini, con 8 campionati mondiali conquistati, seguito da Mick Doohan con 5 e da Geoffrey Duke, Mike Hailwood, Eddie Lawson e John Surtees, a pari merito con 4 campionati a testa.\nPer quanto riguarda la ripartizione dei 53 titoli costruttori assegnati nella \"classe 500\", la marca maggiormente titolata \u00e8 la MV Agusta che si \u00e8 aggiudicata 16 campionati mondiali, seguita dalla Honda con 13 e dalla Yamaha con 9. Tra le case iridate risultano anche la Suzuki (7), la Gilera (5), la Norton (2) e la AJS con un solo titolo, il primo del 1949.\nIn totale vennero disputati 580 gran premi e i piloti con il maggior numero di vittorie singole sono Agostini con 68, Doohan con 54 e Hailwood con 37. Per quanto riguarda le case, le prime tre posizioni sono occupate da Honda con 156 vittorie, seguita da MV Agusta con 139 e Yamaha con 120.\nCriteri di assegnazione dei punti.\nIl primigenio criterio di assegnazione dei punti, adottato nel 1949, ha subito molte variazioni nel susseguirsi dei vari campionati; tanto che applicando ad ogni campionato i criteri dei successivi o precedenti a volte risulta un diverso vincitore del titolo piloti o costruttori.\nDal 1949 al 1976 \u00e8 stato posto un limite ai risultati validi per evitare che con una serie ininterrotta di dignitosi piazzamenti, favoriti dagli altrui ritiri, si potesse vincere il campionato senza aver mai vinto una gara.&lt;br&gt;\nSolamente per il 1976, per la quale venivano considerati i migliori 6 piazzamenti: avendo suddiviso il campionato in due met\u00e0 erano ritenuti validi i migliori 3 risultati tra le prime cinque gare, e i migliori 3 negli ultime cinque gare della stagione.\nCirca l'aspetto numerico del punteggio, nel 1949 si part\u00ec con l'assegnare punti ai primi cinque piloti classificati di ogni gara, oltre a 1 punto all'autore del giro pi\u00f9 veloce, l'anno seguente vennero assegnati ai primi sei classificati, togliendo il punto aggiuntivo per il giro veloce.\nDal 1969 al 1988 il punteggio sempre pi\u00f9 ampliato fino ad arrivare a premiare i primi 15, mentre nel 1993 venne modificato con l'aumento del punteggio dei primi tre classificati.\nPer l'assegnazione dei punti relativi al \"Titolo Costruttori\" ci si basa sempre sul punteggio assegnato ai piloti, ma si sommano solo i punti conquistati dal migliore piazzamento per gara di ogni scuderia.\nRegolamento tecnico.\nL'ultima versione del regolamento (dal 1993 al 2001) per questa categoria imponeva d'avere un peso minimo delle moto pari a 100\u00a0kg per le bicilindriche, 115 per le tricilindriche e 130 per le quadricilindriche."}
{"id": "148872", "revid": "2149966", "url": "https://it.wikipedia.org/wiki?curid=148872", "title": "Lanciostory", "text": "Lanciostory \u00e8 una rivista settimanale italiana di fumetti, pubblicata dall'Eura Editoriale dal 1975 al 2009 e poi dall'Editoriale Aurea; ha superato i duemila numeri pubblicati.\nStoria editoriale.\nLa testata ha esordito in edicola il 14 aprile 1975 con il n. 1 preceduto da un n. 0 promozionale dello stesso mese e anno, ideato per sondare il potenziale gradimento da parte dei lettori. La rivista ebbe sin dall'inizio un'impostazione editoriale precisa: scelta di fumetti di scuola sudamericana, allora poco conosciuta, cura per la veste tipografica, corredo di rubriche di attualit\u00e0. Inoltre nella pagina della posta (\"4 chiacchiere tra noi\") il direttore Stelio Rizzo condusse la rubrica in modo innovativo: dialogava con i lettori anche su argomenti non esclusivamente fumettistici. Dopo la sua scomparsa, Filippo Ciolfi (gi\u00e0 direttore di \"Skorpio\") ha proseguito questa impostazione per alcuni anni, poi abbandonata in favore di una presentazione dei fumetti contenuti nel numero successivo e di saltuarie e occasionali brevi risposte ai lettori.\n\u00c8 su \"Lanciostory\" che sono state pubblicate la serie western \"Hud Kelly\" disegnata da Rodolfo Torti, su testi originali di Marco Di Tillo, e \"L'Eternauta\", opera di fantascienza di H\u00e9ctor Oesterheld e Francisco Solano L\u00f3pez. I principali autori latinoamericani sono stati tutti ospitati sulle pagine di questa rivista contenitore. Il buon successo commerciale ha portato allo sviluppo di diversi progetti paralleli: pubblicazioni di serie monografiche, libri cartonati che ristampano le migliori storie apparse su \"Lanciostory\" e la gemella \"Skorpio\". Tra il finire degli anni ottanta e l'inizio anni novanta \"Lanciostory\" si \u00e8 rivolto anche alla prestigiosa scuola franco-belga, pubblicandone molte storie, senza rinnegare le scelte iniziali. Dal 1998, inoltre, l'Eura Editoriale ha messo a disposizione nei suoi settimanali uno spazio di tutto rispetto e di alta visibilit\u00e0 per i fumetti di scuola italiana, cominciando con la pubblicazione di \"Napoli Ground Zero\", che ha visto impegnati autori e disegnatori quali Lorenzo Bartoli, Roberto Recchioni, Cristiano Cucina e altri ancora.\nFra i principali personaggi va menzionato Dago, il popolare \"giannizzero nero\", che ha una storia ormai pluridecennale e un albo monografico dedicato che pubblica storie inedite, appositamente create, pi\u00f9 una ristampa cronologica delle sue avventure apparse sul periodico. Fra i grandi autori fatti conoscere al grande pubblico ricordiamo Paolo Eleuteri Serpieri, autore di numerose storie western per l'Eura.\nIn appendice pubblica le strisce della serie \"Beep Peep\".\nUn altro aspetto di grande rilievo \u00e8 l'atteggiamento nei confronti dei fumetti come forma narrativa. \"Lanciostory\" e l'Eura in generale, come affermato nella rubriche della posta in molte occasioni, hanno sempre considerato il fumetto un medium con pari dignit\u00e0 rispetto agli altri, in grado di raccontare qualunque cosa, a una sola condizione: la buona qualit\u00e0 della fattura.\nDal n. 1 dell'anno 2010 \"Lanciostory\" viene pubblicato dalla casa editrice Editoriale Aurea, che ha preso in carico le testate Eura Editoriale alla fine del 2009, quando la propriet\u00e0 dell'azienda \u00e8 stata ceduta. Il nuovo team, composto dal direttore responsabile Enzo Marino e dal direttore editoriale Sergio Loss, provenienti dalla Eura, prosegue nella tradizione della testata pubblicando una selezione di fumetti italiani e stranieri.\nContenuti.\nInserti.\nUna selezione della produzione fumettistica dell'Eura Editoriale \u00e8 stata pubblicata negli inserti omaggio che hanno trovato spazio nelle pagine centrali del settimanale (pi\u00f9 raramente con un secondo inserto nelle pagine finali), da spillare e conservare rilegati con la copertina omaggio che l'Eura inviava a casa di chi ne aveva fatto richiesta.\nQuesto l'elenco degli inserti pubblicati su \"Lanciostory\":\nSerie a fumetti della scuola franco - belga.\nSono numerosi i fumetti appartenenti alla scuola franco-belga pubblicati da \"Lanciostory\".\nEcco qualche esempio:\n1. \"XIII\", scritta da Jean Van Hamme e disegnata da William Vance (con l'eccezione dell'ultimo volume, disegnato da Jean Giraud), pubblicata dalla Dargaud a partire dal 1984, che ha per protagonista l'omonimo personaggio numero XIII.\n2. \"Alpha\".\n3. \"Il terzo testamento\", testi di Xavier Dorison e disegni di Alex Alice\n4. Memorie di cenere - Testi e disegni di Philippe Jarbinet - di cui sono stati pubblicati i seguenti tomi:\n5. \"Alvin Norge\", testi e disegni di Chris Lamquet - di cui sono stati pubblicati i seguenti tomi:"}
{"id": "148875", "revid": "78273", "url": "https://it.wikipedia.org/wiki?curid=148875", "title": "Fyodor Ivanovich Chaliapin", "text": ""}
{"id": "148877", "revid": "1474322", "url": "https://it.wikipedia.org/wiki?curid=148877", "title": "Marafone Beccacino", "text": "Il Marafone Beccacino \u00e8 un gioco di carte per quattro persone giocato con un mazzo da 40 carte, simile al \"Tressette\" ma con la presenza di un seme di briscola. \nNel ferrarese \u00e8 chiamato Trionfo (dal nome \"trionfa\" dato al seme di briscola), a Cesena Marafon, a Forl\u00ec Marafon, Beccacino o Tri sett con taj' a Ravenna. Altri nomi usati sono Marafone, Maraffone, Tresette con taglio e Maraffa (dal nome della combinazione di asso, due e tre dello stesso seme).\nRegole.\nSi gioca con un mazzo da 40 carte di carte da gioco di seme spagnolo. La scala di valori delle carte di ogni seme \u00e8: 3 2 asso re cavallo fante 7 6 5 4. Le carte dal 7 al 4 sono dette scartini (o anche lisce); re cavallo fante sono dette figure. \nUna partita \u00e8 composta da una serie di mani fino al raggiungimento di 41 punti e una figura da parte di una delle due squadre (o 31 punti nella variante \"corta\" della partita). Ogni mano \u00e8 composta da una serie di 10 prese.\nI quattro giocatori si dividono in due squadre di due giocatori e di dispongono attorno ad un tavolo quadrato: i giocatori della stessa squadra siedono uno di fronte all'altro. \nSvolgimento.\nPer la prima mano si sceglie un mazziere che mischia le carte, le fa tagliare dal giocatore alla sua sinistra e le distribuisce in senso antiorario, cominciando dal giocatore alla sua destra. Ogni giocatore riceve una mano di 10 carte.\nIl giocatore con il 4 di denari sceglie la briscola (in gergo \"battezza\"), lo comunica a tutti gli altri partecipanti ed inizia la prima presa giocando una carta a sua scelta. Gli altri giocatori, procedendo in senso antiorario, sono obbligati a rispondere giocando se possible una carta dello stesso seme, se non ne hanno possono giocare una carta di un altro seme. Se \u00e8 stata giocata almeno una briscola vince la presa (e prende le quattro carte giocate in quella presa) il giocatore che ha giocato la briscola di maggior valore; altrimenti vince la presa il giocatore che ha giocato la carta pi\u00f9 alta dello stesso seme di quella che ha aperto la presa. Le presa successiva \u00e8 iniziata dal giocatore che ha vinto quella precedente.\nParole ammesse.\nDurante il gioco \u00e8 vietato l'uso di segni e di qualsiasi forma di comunicazione tra i giocatori. L'unica eccezione \u00e8 il giocatore che apre il turno, il quale pu\u00f2 utilizzare una e una sola delle seguenti parole:\nDicendo una di queste parole non si pu\u00f2 bluffare. \nLa parola pu\u00f2 essere sostituita da un segno corrispondente, compiuto mentre si gioca la carta: battere il pugno sul tavolo per bussare; sfregare la mano sul tavolo per strisciare; sollevare in alto la mano per volare.\nL'uso di segni o parole non convenute tra i giocatori, o da parte di un giocatore diverso da quello che apre il turno, determina la perdita della mano con il punteggio di 11 a 0 (detto in gergo \u201cprendere l'undici\u201d o cappotto).\nPunteggi e vittoria.\nTerminata la serie di prese si contano i punti della mano. Le carte hanno il seguente valore:\nEscludendo la Maraffa, ogni mano vale quindi in totale 11 punti e 2/3: le squadre calcolano il proprio punteggio solo con i numeri interi e arrotondando per difetto. Per esempio: se una squadra totalizza 7 e 2/3, il punteggio totalizzato nella mano sar\u00e0 7.\nIl mazziere della mano successiva sar\u00e0 il giocatore che ha scelto la briscola in quella precedente.\nVince la partita la squadra che totalizza per prima 41 punti (o 31 punti nella variante \"corta\" della partita). Se un giocatore pensa che la sua squadra abbia raggiunto i 41 punti, la squadra pu\u00f2 \"chiamarsi fuori\" (ovvero, dichiarare di avere gi\u00e0 nel mazzo delle prese i punti per vincere e chiudere in anticipo l'ultima partita): in questo modo la mano termina immediatamente, senza che vengano giocate le restanti prese e la squadra che si \u00e8 \"chiamata fuori\" impedisce all'altra squadra di conquistare ulteriori prese. Se una squadra si chiama fuori e, dopo aver contato i punti delle prese effettuate ed averli sommati ai punti ottenuti nelle mani gi\u00e0 giocate, non raggiunge i punti per la vittoria (in gergo \"sbaglia la chiamata\") scatta automatico l'11 a 0 per la squadra avversaria.\nVarianti.\nPer cinque persone.\n\"Trionfo\" o \"Trionfino\" viene anche indicato come nome della versione a 5 giocatori piuttosto che al \"Marafon Beccacino\"\nOgni giocatore riceve 8 carte, quindi si apre un giro di contrattazioni, partendo dal giocatore che riceve il 5 di spade e proseguendo in senso antiorario. Le dichiarazioni possibili sono in ordine di valore: \"chiamo\" (vincere insieme a un altro giocatore contro gli altri tre), \"di pi\u00f9\" (vincere da solo), \"maso\" (vincere da solo e fare 6 punti di carte prima che gli altri giocatori ne facciano uno) e \"maso dei masi\" (vincere tutte le mani da solo). Se non si vuole dichiarare si dice \"Passo\", se tutti passano la mano va a monte, il giocatore che ha ricevuto il 5 di spade diventa il mazziere e il primo a dichiarare sar\u00e0 nella nuova mano sar\u00e0 il giocatore alla sua destra. Il giocatore che vince la dichiarazione (\"chiamante\" o \"signore\" dichiara il seme di briscola, se ha vinto con un \"chiamo\" allora dichiara anche una carta di un seme diverso (generalmente il 3). Chi ha quella carta diventa il suo compagno (\"amico\"), ma comunque si pu\u00f2 rivelare solo giocando la carta chiamata (\u00e8 ammesso anche \"chiamarsi in mano\" e giocare comunque da solo). Se il chiamante ha fatto una delle altre dichiarazioni allora gioca da solo.. Il \"signore\" e l\"amico\" sono detti i \"ricchi\" o i \"signori\", i giocatori rimanenti che si oppongono a loro sono detti \"poveri\" o il \"popolo\".\nLe mani vengono giocate secondo le normali regole del \"Marafone\". Al termine di ogni mano si conteggiano i punti fatti dal \"Signore\" (ed eventuale \"amico\") e quelli fatti dal \"Popolo\" e si determina se il \"Signore\" ha soddisfatto le condizioni della sua chiamata, assegnando quindi il punteggio indicato dalla seguente tabella "}
{"id": "148879", "revid": "7077", "url": "https://it.wikipedia.org/wiki?curid=148879", "title": "Maraffone", "text": ""}
{"id": "148881", "revid": "647919", "url": "https://it.wikipedia.org/wiki?curid=148881", "title": "Trattato di Kyoto", "text": ""}
{"id": "148887", "revid": "106908", "url": "https://it.wikipedia.org/wiki?curid=148887", "title": "Bohnenspiel", "text": "Il Bohnenspiel (noto anche come Baltisches Bohnenspiel, Kardis-Bohnenspiel, Badari), letteralmente \"gioco dei fagioli\", \u00e8 un gioco da tavolo astratto della famiglia dei mancala, e molto simile al Wari. Si pu\u00f2 considerare l'unico mancala della \"tradizione europea\": veniva infatti giocato, almeno dal XIX secolo, dall'aristocrazia tedesca nelle province baltiche dell'Impero Russo, e da queste regioni si diffuse poi, nello stesso secolo, ad altre nazioni europee (per esempio Svizzera e Prussia). Ancora oggi il gioco \u00e8 piuttosto diffuso nei paesi europei orientali. Qui, alcuni lo giocano usando come tavoliere le confezioni di uova da 12, idea originaria della Repubblica Democratica Tedesca, dove il Bohnenspiel si diffuse col nome \"Badari\".\nRegole.\nIl bohnenspiel utilizza un tavoliere 6x2, inizialmente equipaggiato con 6 pezzi per buca. Le regole sono essenzialmente uguali a quelle del Wari, eccetto che la cattura avviene dalle buche che contengono 2, 4 o 6 semi. Il gioco termina quando uno dei due giocatori non pu\u00f2 pi\u00f9 muovere; l'avversario cattura tutti i semi rimasti in gioco."}
{"id": "148888", "revid": "6923", "url": "https://it.wikipedia.org/wiki?curid=148888", "title": "Villa", "text": "La villa \u00e8 una tipologia architettonica, storicamente un'ampia residenza collegata ad attivit\u00e0 agricole. L'idea e la funzione della villa hanno subito una considerevole evoluzione dalla sua invenzione, situabile in epoca romana tardo-repubblicana.\nLa villa romana.\nLa villa era originariamente una casa di campagna romana costruita per le classi sociali pi\u00f9 elevate. Secondo Plinio il Vecchio, vi erano due tipi di villa: la \"villa urbana\", che era una residenza di campagna che poteva essere facilmente raggiunta da Roma (o da un'altra citt\u00e0) per una notte o due, e la \"villa rustica\", la residenza con funzioni di fattoria, occupata in modo permanente dai servi, i quali generalmente si occupavano della propriet\u00e0, che ruotava attorno alla villa, che poteva essere abitata stagionalmente.\nC'era una certa concentrazione di ville imperiali nei pressi della baia di Napoli, in particolar modo sull'isola di Capri; ma non mancavano sul Monte Circeo e sulla costa anziate. I ricchi romani fuggivano dalle calure estive nei colli vicino a Roma, specie a Tivoli (vedi Villa Adriana). Cicerone si dice possedesse non meno di sette ville, la pi\u00f9 antica delle quali era presso Arpinum, che aveva ereditato. Plinio il Giovane ne possedeva tre o quattro, delle quali la pi\u00f9 conosciuta in base alle sue descrizioni era presso Laurentum.\nGli scrittori romani riferiscono con soddisfazione dell'autonomia delle loro ville, dove bevevano il loro vino e spremevano il loro olio, un sintomo della crescente frammentazione dell'Impero Romano. Quando ville complete e funzionanti venivano donate alla Chiesa cristiana, servirono come base per monasteri che sopravvissero alle invasioni dei Goti e dei Longobardi. Un notevole esempio di tali ville convertite in monasteri \u00e8 costituito da Montecassino.\nResti di ville romane sono stati accuratamente indagati anche in Inghilterra. Come le loro controparti italiane, erano societ\u00e0 agrarie completamente funzionanti grazie a campi e vigneti, forse persino a fabbriche di mattoni o cave, e ruotavano attorno a un centro di comando di alto livello dotato di propri bagni e giardini. La grande villa di Woodchester conservava i suoi pavimenti in mosaico quando la chiesa parrocchiale anglo-sassone fu costruita (non per caso) sullo stesso luogo. Le sepolture nel cortile della chiesa fino al XVIII secolo dovettero essere scavate attraverso i pavimenti intatti in mosaico. Il Palazzo romano di Fishbourne, villa rustica nei pressi di Chichester, \u00e8 stato costruito, in modo poco convenzionale, come un grande rettangolo aperto con giardini circondati da portici e a cui si accedeva attraverso un portico. Verso la conclusione del III secolo le citt\u00e0 romane in Gran Bretagna cessarono di espandersi: come i patrizi vicini al centro dell'impero, i Britanni romani si ritiravano dalle citt\u00e0 dentro le loro ville, che entrarono in una fase di palazzo, un'\"et\u00e0 d'oro\" della vita della villa.\nDue tipi di piano di villa nella Britannia romana possono essere caratteristici delle ville romane in genere. Quello pi\u00f9 usuale possiede estese ali di stanze tutte aperte su un portico di collegamento, che pu\u00f2 essere esteso ad angoli retti, anche per racchiudere un cortile. L'altro tipo ha una stanza centrale a navate come una basilica, indizio del ruolo di magistrato del proprietario. Le costruzioni della villa erano spesso strutture indipendenti collegate attraverso i loro cortili comuni. Per le parti meno prestigiose la villa era fatta di costruzioni di legno, attentamente regolate a tenone e mortasa e tenute insieme, su una base di pietra; per le parti cerimoniali al legno si sostituiva completamente la pietra. Sono state inoltre ritrovate tracce di vetri e telai in ferro per finestre.\nLa villa post romana.\nDopo l'epoca romana il termine fu riferito a una fattoria autosufficiente, solitamente fortificata, in Italia o nei territori gallo-romani. Era autosufficiente come un villaggio e i suoi abitanti, che potevano esservi legalmente vincolati in qualit\u00e0 di servi della gleba, erano chiamati \"villani\" o \"villici\". I Franchi Merovingi adottarono il concetto (ma il termine francese, posteriore, fu \"basti\" or \"bastide\").\nIn Spagna, una \"villa\" \u00e8 una citt\u00e0 con uno statuto (\"fuero\") di minore importanza rispetto alla \"citt\u00e0\" (\"ciudad\").\nUna successiva evoluzione port\u00f2 ad essere la distinzione tra \"villas\" e \"ciudades\" puramente onorifica.\nMadrid \u00e8 una \"Villa y Corte\", ma l'assai pi\u00f9 piccola Ciudad Real fu dichiarata \"ciudad\" dalla corona spagnola.\n\"Villa\" (o i suoi derivati) \u00e8 parte di molti toponimi spagnoli, come Vila Real e Villadiego.\nQuando \u00e8 associata a un nome di persona spagnolo, \u00e8 probabilmente derivata dal senso originale di propriet\u00e0 di campagna piuttosto che di citt\u00e0.\nLa villa nel Rinascimento.\nCon Leon Battista Alberti e i suoi trattati (\"De re aedificatoria\" e poi \"Villa\") venne riscoperto il gusto della villa suburbana come luogo di piacere e di ozio rispetto alle residenze urbane e vennero ripresi tutta una serie di consigli edificativi da Vitruvio e altri autori, con qualche aggiunta e nuova chiarificazione. La prima villa costruita in pieno stile rinascimentale viene considerata Villa Medici a Fiesole, dove per la prima volta sono assenti i caratteri militari e difensivi tipici dei castelli e caseggiati rustici medievali. Qualche decennio dopo Lorenzo il Magnifico faceva costruire a Giuliano da Sangallo la villa medicea di Poggio a Caiano, utilizzata come modello per i successivi sviluppi architettonici. Fondamentale \u00e8 la nuova concezione di apertura verso l'esterno (rispetto alla chiusura difensiva medievale), con i giardini che diventano un tramite insostituibile tra l'abitazione e la natura stessa.\nDalla Toscana il concetto di villa si diffuse nelle altre corti italiane: a Roma, a Ferrara, a Mantova, a Milano e altrove.\nNel XIV e XV secolo in Italia, la \"villa\" connotava una volta ancora una casa di campagna, talvolta la sede del potere della famiglia come nel caso di Villa Caprarola, pi\u00f9 spesso progettata per i piaceri stagionali, generalmente collocata in modo da essere facilmente raggiungibile dalla citt\u00e0.\nNon distante da Roma nel XVI secolo furono costruite numerose ville: Villa Madama - il progetto della quale \u00e8 attribuito a Raffaello e che fu completata da Giulio Romano nel 1524-1525 dopo la morte di Raffaello - fu una delle residenze private mai costruite che hanno avuto pi\u00f9 influenza; elementi derivati da Villa Madama apparvero nelle ville fino al XIX secolo. Villa Albani fu costruita vicino alla Porta Salaria. Altre sono Villa Borghese con i suoi famosi giardini; Villa Doria Pamphilj (1650); Villa Giulia di Papa Giulio III (1550), progettata dal Vignola. \nLe colline di Frascati videro la costruzione della Villa Aldobrandini (1592), Villa Falconieri e Villa Mondragone.\nVilla d'Este presso Tivoli \u00e8 famosa per i suoi giochi d'acqua nei suoi giardini terrazzati, e altrettanto nota \u00e8 Villa Medici a Roma, sulla collina del Pincio, costruita nel 1540.\nIn Toscana alla fine del Cinquecento Ferdinando I de' Medici faceva completare a Bernardo Buontalenti il sistema della ville medicee, dei veri e propri centri di controllo sul territorio, usate dai granduchi durante i loro spostamenti, nonch\u00e9 centri della florida industria agricola locale.\nIn Liguria l'opera di Galeazzo Alessi si distingue per l'eccezionale adeguamento architettonico al territorio: l'apertura visiva della villa al paesaggio, come suo completamento, si risolve in un doppio loggiato, al piano terreno verso il mare e al piano superiore verso le montagne, esaltando le caratteristiche stesse del paesaggio ligure.\nLe ville di Palladio.\nAlla fine del XVI secolo le ville progettate da Andrea Palladio (1508-1580) nel territorio di Vicenza e lungo la riviera del Brenta nei territori della Repubblica di Venezia rimasero esempi influenti per oltre quattro secoli. Palladio spesso accorpava gli annessi rustici (detti \"barchesse\") in un'unica architettura nelle sue ville estese, come nel caso di Villa Emo a Fanzolo di Vedelago, creando un ampio fronte di elevato effetto scenografico. Il corpo centrale della villa era a sua volta diviso verticalmente, in senso funzionale, con i servizi a occupare tutto il piano inferiore. Al piano nobile si accedeva attraverso una grandiosa scalinata, che conduceva a una loggia che faceva parte di un pronao, dotato di timpano, ripreso direttamente dai templi romani.\nLa \"villa\" inglese.\nAll'inizio del XVIII secolo anche in Inghilterra crebbe lo spazio di questo tipo di architettura e il termine venne adottato dalla lingua inglese. Grazie all'opera di estimatori ed emuli di Palladio, come Inigo Jones, nella valle del Tamigi presto nacquero molte ville neopalladiane, tra le quali la Marble Hill House.\nNegli Stati Uniti la villa di Monticello di Thomas Jefferson, a Charlottesville in Virginia, pu\u00f2 essere considerato il primo esempio di questa tipologia oltreoceano. Mentre la Casa Bianca \u00e8 una copia delle ville palladiane italiane.\nLa villa di delizia, ottocentesca e moderna.\nNel XIX secolo il termine \"villa\" fu esteso a descrivere qualsiasi casa suburbana che fosse isolata in aperta campagna, in contrapposizione alla 'schiera' di case unite.\nAl momento in cui si costruirono ville semi-isolate nel XX secolo, il termine perse il suo originario significato e si inflazion\u00f2. La 'villa' suburbana divenne \"bungalow\" dopo la prima guerra mondiale.\nRestano comunque legate all'architettura moderna importanti opere classificabili in tale tipologia, progettate e costruite da architetti come Frank Lloyd Wright, Richard Neutra, Le Corbusier.\nEsempi rappresentativi di villa nell'architettura contemporanea:"}
{"id": "148892", "revid": "1573940", "url": "https://it.wikipedia.org/wiki?curid=148892", "title": "Abrosaurus dongpoensis", "text": "Abrosaurus dongpoensis \u00e8 un grande dinosauro quadrupede, con collo e coda lunghi, appartenente all'infraordine dei sauropodi. \u00c8 stato ritrovato in terreni del Giurassico medio in Cina negli anni ottanta e per qualche tempo \u00e8 \"rimbalzato\" da una descrizione informale a un'altra con il nome di \"A. gigantorhinus\", ma \u00e8 stato descritto ufficialmente solo molti anni dopo.\nTassonomia.\n\"Abrosaurus\" fa parte, probabilmente, di un gruppo di dinosauri vissuti esclusivamente in Cina e in Estremo Oriente, conosciuti come Euelopodidi, ovvero sauropodi piuttosto primitivi ma dalle caratteristiche peculiari. In realt\u00e0, \"Abrosaurus\" potrebbe essere stato un Camarasauride: alcune caratteristiche, soprattutto il cranio alto e robusto, farebbero supporre una parentela con il ben noto \"Camarasaurus\" nordamericano."}
{"id": "148893", "revid": "22356", "url": "https://it.wikipedia.org/wiki?curid=148893", "title": "Achillobator", "text": ""}
{"id": "148895", "revid": "834", "url": "https://it.wikipedia.org/wiki?curid=148895", "title": "NGC 5272", "text": ""}
{"id": "148896", "revid": "767487", "url": "https://it.wikipedia.org/wiki?curid=148896", "title": "Variabili strumentali", "text": "In statistica, la stima con il metodo delle variabili strumentali \u00e8 utilizzata nell'analisi di regressione lineare. Un'ipotesi standard del modello classico di regressione lineare \u00e8 che le variabili esplicative non siano correlate con la componente non spiegata, o disturbo; laddove tale ipotesi viene meno, la regressione con il consueto metodo dei minimi quadrati non consentir\u00e0 di ottenere stime consistenti (cio\u00e8 asintoticamente corrette e con varianza asintoticamente nulla). Se tuttavia \u00e8 disponibile una \"variabile strumentale\", \u00e8 ancora possibile ottenere stime consistenti.\nIl metodo di stima di un modello lineare tramite variabili strumentali \u00e8 anche noto come metodo dei minimi quadrati a due stadi (o 2SLS, dall'inglese \"Two-Stages Least Squares\").\nDefinizione.\nIllustrazione del modello generale di regressione con variabili strumentali e la sua terminologia:\nformula_1\ndove:\nVengono stimati col Metodo dei minimi quadrati a due stadi.\nValidit\u00e0 degli strumenti.\nUn insieme di strumenti formula_9 deve soddisfare due condizioni per essere valido:\nIllustrazione del metodo.\nSi consideri il modello di regressione lineare:\nNel modello classico di regressione si ipotizza che le variabili esplicative formula_16 non presentino correlazione con i disturbi formula_17, formula_18. Il metodo dei minimi quadrati ottiene lo stimatore per il parametro formula_19 come soluzione all'equazione:\nCi\u00f2 conduce allo stimatore (dei minimi quadrati ordinari, in inglese \"Ordinary Least Squares\", o OLS):\nPoich\u00e9 formula_16 e formula_17 sono incorrelati, passando al limite per formula_24 il secondo termine nell'espressione sopra converge a zero in probabilit\u00e0, cos\u00ec che la stima formula_25 \u00e8 consistente.\nQuando l'ipotesi standard viene meno, tuttavia, lo stimatore dei minimi quadrati non \u00e8 pi\u00f9 consistente. Pu\u00f2 in tal caso essere utile considerare una \"variabile strumentale\" formula_26, formula_27, non correlata con il disturbo formula_17 (e, idealmente, correlata con la variabile esplicativa formula_29). Grazie ad essa \u00e8 possibile impostare uno stimatore tramite il metodo dei momenti, tale da soddisfare la condizione:\nDalla condizione sopra discende lo stimatore (delle variabili strumentali, in inglese \"Instrumental Variables\", o IV):\nPoich\u00e9 formula_26 e formula_17 non presentano correlazione, lo stimatore formula_34 godr\u00e0 della propriet\u00e0 di consistenza. Pu\u00f2 essere interessante osservare che tale stimatore costituisce un caso pi\u00f9 generale di quello ottenuto con il metodo dei minimi quadrati; tale metodo, in altre parole, pu\u00f2 essere pensato come una stima tramite variabili strumentali, in cui le stesse variabili esplicative (formula_29 nella notazione sopra adottata) sono utilizzate come variabili strumentali.\nIl caso multivariato.\nLa procedura descritta sopra \u00e8 immediatamente adattabile al caso multivariato. Si consideri una matrice formula_36 di \"N\" osservazioni di \"K\" regressori, e una matrice formula_37 di \"N\" osservazioni di \"P\" variabili strumentali, tale che:\ndove \"I\" denota la matrice identit\u00e0 di dimensione \"N\", e:\nSi pu\u00f2 allora scrivere:\nApplicazione del metodo.\nLa correlazione tra regressori e disturbi in un modello di regressione lineare pu\u00f2 insorgere in una serie di circostanze. Alcuni casi notevoli, generalmente menzionati in letteratura, sono:\nIl metodo delle variabili strumentali \u00e8 spesso applicato con una procedura di stima con i minimi quadrati a due stadi (in inglese, \"Two-Stages Least Squares\", o 2SLS). Nell'approccio 2SLS, in un primo stadio di stima i regressori (formula_29 nella notazione sopra) sono regrediti sulle variabili strumentali (formula_26), ottenendo dei valori di previsione di primo stadio formula_46. Nel secondo stadio, la variabile dipendente (formula_47) \u00e8 regredita sui valori di previsione di primo stadio formula_46, ottenendo le stime formula_34.\nPer le sue caratteristiche, il metodo delle variabili strumentali \u00e8 soggetto a problemi legati alla scelta delle variabili strumentali stesse. Al di l\u00e0 dei requisiti formali per il funzionamento del metodo (assenza di correlazione con i disturbi), queste ultime potranno essere individuate mediante considerazioni strettamente relative al problema oggetto di analisi statistica. Modifiche esogene di una data politica (ad es., cancellazione di un programma di borse di studio), differenze geografiche nell'applicazione di dati standard (ad es., differenze di risultati necessari per il superamento di un dato esame in diversi stati), o mera casualit\u00e0 potranno definire delle opportune variabili strumentali."}
{"id": "148904", "revid": "124350253", "url": "https://it.wikipedia.org/wiki?curid=148904", "title": "Nino Rota", "text": "Nel corso della sua lunga carriera collabor\u00f2 con numerosi registi di fama internazionale come Luchino Visconti, King Vidor, Eduardo De Filippo, Mario Monicelli, Ren\u00e9 Cl\u00e9ment, Franco Zeffirelli e in particolare Federico Fellini (per il quale compose le colonne sonore di quasi tutti i film tra i quali, per citarne solo alcuni, \"La strada\", \"8\u00bd\", \"La dolce vita\", \"I vitelloni\" e \"Amarcord\") e Francis Ford Coppola (per il quale compose le musiche de \"Il padrino\" e \"Il padrino - Parte II\" vincendo, per il secondo film citato, il Premio Oscar alla migliore colonna sonora).\nTra gli altri riconoscimenti troviamo un Golden Globe, un Premio BAFTA, un Grammy Award, un David di Donatello e cinque Nastri d'argento.\nBiografia.\nLa formazione musicale di Nino Rota \u00e8 stata molto precoce: entrato al Conservatorio Giuseppe Verdi di Milano nel 1923, \u00e8 stato allievo di Paolo Delachi e Giulio Bas. \nNel 1922 compose \"L'infanzia di San Giovanni Battista\", scritto a quasi undici anni ed eseguito nello stesso anno a Milano e l'anno successivo a Tourcoing, in Francia; in occasione della esecuzione francese, chiamato alla ribalta dal pubblico entusiasta, ne diresse la replica del finale. Nel 1926 Rota scrisse \"Il Principe Porcaro\", un'operina per ragazzi ispirata a una fiaba di Hans Christian Andersen. Tre quarti d'ora di una musica che, considerata l'et\u00e0 del compositore, \u00e8 giudicata dai critici gi\u00e0 matura, senza sbavature, intensa e al tempo stesso ironica.\nSuccessivamente Nino Rota studi\u00f2 privatamente con Alfredo Casella a Roma (dopo aver studiato, a Milano, con Ildebrando Pizzetti), conseguendo il diploma in composizione musicale all'Accademia di Santa Cecilia nel 1929. Al 1930 risale l'esame di maturit\u00e0 presso il Liceo Virgilio di Roma.\nNel 1930 si rec\u00f2 negli Stati Uniti, e vi rimase due anni, per alcuni corsi di perfezionamento, vincendo una borsa di studio a Filadelfia presso il prestigioso Curtis Institute of Music, dove fu allievo, tra gli altri, di Rosario Scalero e di Fritz Reiner e dove strinse amicizia con Aaron Copland; compagni di corso furono Gian Carlo Menotti e Samuel Barber. Torn\u00f2 in Italia per laurearsi in lettere all'Universit\u00e0 degli Studi di Milano, discutendo con Antonio Banfi, nel 1936, una tesi dedicata al compositore Gioseffo Zarlino, pubblicata per cura di Matteo M. Vecchio.\nNel 1933 esegu\u00ec il suo primo accompagnamento musicale del film \"Treno popolare\" di Raffaello Matarazzo. Film veloce e giovanile, fu girato da un cast di ventenni tutto in esterni, con pochi mezzi e con grande realismo e allegria; la sua musica sottoline\u00f2 con gaia spensieratezza il carattere gioviale e divertente del film. Per l'occasione compose anche una simpatica canzonetta, \"Treno popolare\", che divenne il leitmotiv centrale del film. Il rapporto di collaborazione e amicizia con Matarazzo continu\u00f2 anche in altri film, nel 1942 e nel 1943.\nNel 1937 insegn\u00f2 teoria e solfeggio al Conservatorio Giovanni Paisiello di Taranto e due anni dopo pass\u00f2 al Conservatorio Niccol\u00f2 Piccinni di Bari, dove insegn\u00f2 armonia e composizione; di quest'ultimo istituto divenne direttore nel 1950.\nDopo aver realizzato l'accompagnamento musicale per il film \"Zaz\u00e0\" di Renato Castellani nel 1944, nel 1952 incontr\u00f2 Federico Fellini, impegnato a produrre \"Lo sceicco bianco\" per Luigi Rovere. Da allora tra i due artisti si instaur\u00f2 un'amicizia lunga trent'anni e una collaborazione per numerosi film. Compose le musiche anche per due capolavori di Luchino Visconti, \"Rocco e i suoi fratelli\" (1960) e \"Il Gattopardo\" (1963). Nel 1968 compose le musiche per il film \"Romeo e Giulietta\", diretto da Franco Zeffirelli, Nastro d'argento nel 1969 alla migliore colonna sonora. Nel 1972 ebbe grande successo la colonna sonora del film \"Il Padrino\", che tuttavia non ottenne la candidatura all'Oscar in quanto non si trattava di musiche originali (il Maestro aveva riutilizzato temi da lui composti anni prima, come il tema principale \"Parla pi\u00f9 piano\", rielaborazione con ritmo pi\u00f9 lento della musica per il film \"Fortunella\" di Eduardo de Filippo). Rota vincer\u00e0 comunque l'ambito riconoscimento due anni pi\u00f9 tardi per le musiche originali del film \"Il Padrino - Parte II\", dividendolo con l'altro compositore del film Carmine Coppola. Nel 1977 vinse il David di Donatello per il miglior musicista per il film \"Il Casanova di Federico Fellini\". \nDall'inizio della sua carriera come compositore di colonne sonore non smise di comporre musica per orchestra, da camera e vocale, oltre a numerose opere liriche (la pi\u00f9 celebre delle quali \u00e8 probabilmente Il cappello di paglia di Firenze) e si permise anche qualche incursione nel mondo della televisione, come ad esempio le musiche per lo sceneggiato \"Il giornalino di Gian Burrasca\" (compose su testo di Lina Wertm\u00fcller la canzone \"Viva la pappa col pomodoro\", cantata da Rita Pavone; da notare, sempre cantata dalla stessa, \"Io dire le bugie no\" che riprende la \"Controdanza\" del \"Gattopardo,\" alle cui musiche Rota aveva lavorato poco tempo prima).\nPer la musica sacra sono particolarmente importanti le cantate \"Mysterium\", \"La Vita di Maria\" e \"Roma capomunni\", i cui testi sono stati selezionati da Vincenzo Verginelli, con cui condivideva gli ideali dell'ermetismo.\nRota mor\u00ec poco dopo la fine delle registrazioni della sua ultima colonna sonora per Fellini, \"Prova d'orchestra\".\nPer i funerali di Fellini, Giulietta Masina chiese al trombettista Mauro Maur di suonare il tema \"Improvviso dell'Angelo\" di Nino Rota nella Basilica di Santa Maria degli Angeli e dei Martiri a Roma.\nPur essendo conosciuto soprattutto per il suo lavoro nel mondo del cinema, Nino Rota ha composto anche per il teatro e il balletto con notevole riscontro internazionale.\nA lui sono dedicati il Conservatorio Nino Rota a Monopoli, in origine nato su iniziativa dello stesso compositore come sezione staccata di quello barese e oggi sede autonoma, l'auditorium del Conservatorio Niccol\u00f2 Piccinni di Bari e la sala concerti del Conservatorio Egidio Romualdo Duni di Matera, nato su iniziativa dello stesso compositore come sezione distaccata di quello barese e oggi con sede autonoma, del quale fu il primo direttore.\nNel 2009, l'Italia ha emesso un francobollo dedicato al compositore, a trent'anni dalla sua scomparsa.\nArchivio personale.\nIl suo archivio comprendente manoscritti, materiali preparatori e di supporto all\u2019esecuzione, edizioni a stampa, lettere, recensioni, ecc. \u00e8 conservato presso la Fondazione Cini di Venezia."}
{"id": "148906", "revid": "16066", "url": "https://it.wikipedia.org/wiki?curid=148906", "title": "Canis familiaris", "text": ""}
{"id": "148907", "revid": "486946", "url": "https://it.wikipedia.org/wiki?curid=148907", "title": "Luigi di Sicilia", "text": ""}
{"id": "148910", "revid": "16066", "url": "https://it.wikipedia.org/wiki?curid=148910", "title": "Invarianza di gauge", "text": ""}
{"id": "148912", "revid": "324090", "url": "https://it.wikipedia.org/wiki?curid=148912", "title": "Taiz\u00e9", "text": ""}
{"id": "148913", "revid": "827882", "url": "https://it.wikipedia.org/wiki?curid=148913", "title": "Denominazione comunale d'origine", "text": "La denominazione comunale d'origine (De.C.O.), o denominazione comunale (De.Co.), \u00e8 un riconoscimento istituito e concesso dall'amministrazione comunale al fine di tutelare e valorizzare un prodotto tipico, una ricetta tradizionale, un'attivit\u00e0 agroalimentare o un prodotto dell'artigianato (alimentare e non) in stretta correlazione col territorio e la sua comunit\u00e0, senz'alcuna sovrapposizione con le denominazioni d'origine vigenti. La Denominazione comunale d'origine, a differenza di marchi come DOP, IGP e STG, non \u00e8 un marchio di qualit\u00e0, ma un'attestazione di tipicit\u00e0.\nLe De.C.O. sono state istituite in seguito alla legge statale n\u00ba 142 dell'8 giugno 1990, che consente ai Comuni la facolt\u00e0 di disciplinare, nell'ambito dei princ\u00ecpi sul decentramento amministrativo, in materia di valorizzazione delle attivit\u00e0 agroalimentari tradizionali. Dal 2002 sono normalmente istituite prendendo a modello un regolamento-tipo predisposto dall'ANCI.\nIn alcuni casi, per esempio a Torino, la De.Co. pu\u00f2 essere attribuita anche a feste, saperi o terreni caratteristici del territorio.\nLa Liguria, con la legge regionale n. 11/2018, ha istituito un registro regionale dei comuni liguri con prodotti De.Co.\nNel caso di Stupinigi, frazione del comune di Nichelino ma il cui territorio del parco naturale si estende anche all'interno dei confini amministrativi di Beinasco, Candiolo, None, Orbassano e Vinovo, la De.Co. \u00e8 stata istituita con regolamento intercomunale."}
{"id": "148915", "revid": "628767", "url": "https://it.wikipedia.org/wiki?curid=148915", "title": "Carpi (popolo)", "text": "I Carpi erano un popolo di origine incerta (alcuni la pensano collegata ai Daci) originariamente stanziata sui pendii orientali dei monti Carpazi, in un'area corrispondente all'attuale distretto di Bac\u0103u, in Romania.\nEtimologia.\nIl loro nome sembra essere connesso al luogo dove vivevano, in quanto significa \"roccia\" o \"montagna\" (cf. albanese: \"karp\u00eb\" = 'roccia', dalla lingua protoindoeuropea *ker/sker). Il nome dei monti Carpazi \u00e8 cos\u00ec probabilmente o derivato dal nome della trib\u00f9, o \u00e8 il nome della trib\u00f9 derivato dal nome delle montagne. Tolomeo per primo menzion\u00f2 la catena montuosa dei Carpazi (\"Karpates\"), corrispondente a quella dei Carpazi occidentali.\nStoria.\nMentre molte trib\u00f9 daciche (come i Costoboci) vennero o sconfitte dall'Impero Romano o devastate da trib\u00f9 germaniche come i Vandali, i Carpi (probabilmente una federazione di trib\u00f9 daciche libere) incrementarono il loro potere nel II secolo diventando (fino alle invasioni barbariche) i pi\u00f9 importanti avversari dell'Impero Romano nell'Europa sud-orientale. I Carpi erano senza dubbio di origine dacica, ma con molte influenze sarmate e romane. Dalla fine del II secolo i Carpi cominciarono ad essere chiusi tra l'Impero Romano a sud e ad ovest, mentre cresceva il potere dei Goti ad est. Comunque, dopo una serie di guerre, i Goti e i Carpi si allearono contro il comune nemico, l'Impero Romano.\nL'invasione alla fine fu quindi fermata dal generale di Filippo l'Arabo, Decio Traiano, futuro imperatore, presso la citt\u00e0 di Marcianopoli, che era rimasta sotto assedio per lungo tempo. La resa fu anche possibile grazie all'ignoranza dei Germani in fatto di macchine d'assedio e probabilmente, come suggerisce Giordane, \u00abdalla somma versata loro dagli abitanti\u00bb.\nTra il 238 e il 273, alleati con i Goti, i Carpi saccheggiarono la provincia romana di Mesia. \u00c8 possibile che siano stati i Carpi la trib\u00f9 che attacc\u00f2 Callati, Dionisopoli e Marcianopoli nel primo III secolo. Diventando una seccatura per l'Impero, Filippo l'Arabo, Aureliano e poi Diocleziano li combatterono, meritandosi il titolo di \"Carpicus maximus\" per averli sconfitti. Secondo lo storico romano Ammiano Marcellino e secondo Giordane, vennero sottomessi e trasferiti da Galerio in Pannonia dove loro rimasero attorno all'area attorno all'attuale citt\u00e0 di P\u00e9cs, fino all'invasione degli Unni.\nSesto Aurelio Vittore conferma il fatto, ma aggiunge che a quel punto, l'intera nazione dei Carpi venne spazzata via, sebbene ci\u00f2 appaia in contraddizione con i successivi attacchi dell'Impero Bizantino alla stessa trib\u00f9.\nComunque, lo storico bizantino Zosimo, li menziona nel V secolo, usando il nome di Carpo-Daci (forse per distinguerli dai Carpi che vivevano in territorio romano) e dice che furono sconfitti presso il Danubio dall'imperatore Teodosio I nel tardo IV secolo. Questo fu l'ultimo resoconto in cui sono nominati i Carpi.\nIl loro destino (come il destino dei Daci in generale) \u00e8 ancora materia di dibattito per gli storici. Probabilmente alcuni di questi Daci liberi si ritirarono nell'area molto boscosa dei Carpazi, dove insieme ai daco-romani formarono pi\u00f9 tardi il popolo rumeno. Alcuni vennero pi\u00f9 avanti schiavizzati (si suppone che gli Hutsuli dell'Ucraina meridionale e della Bucovina abbiano schiavizzato dei Daci), alcuni vennero assimilati da altri popoli in migrazione (come i Goti), o forse loro stessi migrarono a sud diventando gli antenati etnici degli albanesi."}
{"id": "148916", "revid": "599013", "url": "https://it.wikipedia.org/wiki?curid=148916", "title": "Effetto Hall quantistico", "text": "L'effetto Hall quantistico \u00e8 l'equivalente quantistico dell'effetto Hall (che prende il nome dal fisico Edwin Hall). L'effetto Hall quantistico \u00e8 osservato in sistemi elettronici bidimensionali ad alta mobilit\u00e0 e basso disordine. \nIn un sistema elettronico raffreddato a basse temperature, in genere inferiori a 1 K e sottoposto a un forte campo magnetico, la conduttanza di Hall formula_1 (definita come il reciproco della resistenza di Hall) pu\u00f2 assumere solo valori multipli interi di un \"quanto fondamentale di conduttanza\":\ndove:\nIl prefattore prende valori interi (formula_5) nel caso di effetto Hall quantistico ordinario, mentre nell'effetto Hall quantistico frazionario assume valori di frazioni con numeratore intero e denominatore intero dispari (formula_6).\nGli intervalli del valore del campo magnetico formula_7 per i quali si osservano questi effetti sono centrati intorno a valori di formula_7 tali che:\ndove:\nLa larghezza di tali intervalli cresce all'aumentare del livello di disordine presente nel sistema elettronico.\nIn corrispondenza di tali intervalli il sistema \u00e8 \"quantizzato\", in quanto il suo comportamento a livello macroscopico dipende in modo critico da effetti quantistici (come avviene per esempio nei superconduttori o nei superfluidi). La quantizzazione del sistema ha l'effetto di annullare la probabilit\u00e0 di urti dissipativi tra portatori di carica e reticolo cristallino e di conseguenza di azzerare la resistenza longitudinale.\nLa caratteristica sorprendente dell'effetto Hall quantico intero \u00e8 la persistenza della quantizzazione al variare della densit\u00e0 elettronica. Poich\u00e9 la densit\u00e0 degli elettroni rimane costante quando il livello di Fermi \u00e8 all'interno della banda proibita, tale situazione corrisponde a quella in cui vi \u00e8 una densit\u00e0 finita di stati localizzati dove si trova il livello di Fermi, \u00e8 un fenomeno simile alla localizzazione di Anderson.\nApplicazioni.\nLa quantizzazione della conduttanza di Hall \u00e8 estremamente precisa. Attualmente le conduttanze di Hall misurate danno valori che sono multipli interi o frazionari di formula_4 con precisioni vicino a una parte per miliardo (10-9). \u00c8 stato dimostrato che questo fenomeno, conosciuto come \"quantizzazione esatta\", \u00e8 una manifestazione secondaria dell'invarianza di gauge. Questo fatto ha permesso la definizione di un nuovo standard per la resistenza elettrica; come unit\u00e0 si usa la costante di von Klitzing \"R\"K (in onore di Klaus von Klitzing che scopr\u00ec la quantizzazione esatta). Nel 1990 il suo valore \u00e8 stato fissato per convenzione, a \"R\"K-90 = 25\u00a0812,807 \u03a9, ed \u00e8 usata per la calibrazione delle resistenze in tutto il mondo. L'effetto Hall quantistico, inoltre, permette una determinazione estremamente precisa e indipendente della costante di struttura fine, una quantit\u00e0 di fondamentale importanza nell'elettrodinamica quantistica.\nStoria.\nQuantizzazione intera.\nLa quantizzazione intera della conduttanza di Hall fu predetta da Ando, Matsumoto e Uemura sulla base di calcoli approssimati\n. In seguito molti lavorarono osservando gli effetti degli esperimenti eseguiti sul canale di inversione dei MOSFET\n. Fu solo nel 1980 che Klaus von Klitzing lavorando nel laboratori di alti campi magnetici di Grenoble su un campione preparato da Michael Pepper e Gerhard Dorda fece l'inattesa scoperta che la conduttanza di Hall \u00e8 esattamente quantizzata. Per questa ricerca, von Klitzing vinse il Premio Nobel per la fisica del 1985. Il collegamento fra la quantizzazione esatta e l'invarianza di gauge fu trovata da Robert Laughlin\nche ha collegato la conduttivit\u00e0 quantizzata al trasporto di carica quantizzato nella pompa di carica di Thouless.\nLa maggior parte degli esperimenti effetto quantistico intero \u00e8 fatto su eterostrutture di Arseniuro di Gallio. Nel 2007 \u00e8 stato osservato l'effetto hall quantistico intero a temperatura ambiente nel grafene\n e nell'ossido di Zinco Magnesio ZnO\u2013Mg\"x\"Zn1\u2212\"x\"O\nQuantizzazione frazionaria.\nL'effetto Hall quantistico frazionario \u00e8 dovuto ad altri fisici, Daniel Tsui e Horst St\u00f6rmer, che nel 1982 lo scoprirono da alcuni esperimenti sull'eterostruttura dell'arseniuro di gallio sviluppati da Arthur Gossard. Nel 1983 Robert B. Laughlin ne diede la spiegazione sfruttando un nuovo stato liquido quantico importante per studiare gli effetti delle interazioni tra elettroni. Tsui, St\u00f6rmer e Laughlin vinsero nel 1998 il Premio Nobel per la fisica grazie al loro lavoro. L'effetto fu spiegato nuovamente da Jainendra Jain considerando l'esistenza di particelle composite emergenti, formate da elettroni con campo magnetico annesso. L'effetto Hall quantistico frazionario continua a influenzare le teorie sulla classificazione delle particelle quantiche.\nConnessione tra effetto Hall quantistico intero e livelli di Landau.\nIn due dimensioni, quando gli elettroni si muovono in un campo magnetico seguono classicamente delle orbite circolari, se il sistema \u00e8 trattato da un punto di vista della meccanica quantistica gli orbitali sono quantizzati. I livelli energetici di questi orbitali quantizzati possono assumere solo dei valori discreti:\ndove formula_12 \u00e8 la frequenza di ciclotrone. Questi orbitali sono denominati livelli di Landau, e a deboli campi magnetici, la loro esistenza d\u00e0 luogo a molte \"oscillazioni quantistiche\" come le oscillazioni di Shubnikov\u2013de Haas e l'effetto de Haas\u2013van Alphen (che spesso viene utilizzato per caratterizzare la superficie di Fermi nei metalli). Quando il campo magnetico \u00e8 molto intenso, i vari livelli di Landau diventano altamente degenerati (cio\u00e8 molte particelle singole possono avere la stessa energia formula_13. Il numero di stati degeneri di un singolo livello di Landau di un campione di area formula_14 \u00e8 pari a:\nDove formula_16 \u00e8 il quanto di flusso. Quindi per un campo magnetico sufficientemente intenso ogni livello di Landau ha cos\u00ec tanti livelli che tutti gli elettroni liberi del sistema trovano una collocazione in pochi livelli di Landau: questo \u00e8 il regime in cui si osserva l'effetto Hall quantistico.\nEsperimenti.\nIl 22 marzo 2013 viene osservato l'effetto Hall quantistico di Spin nei fotoni, usando fasci di luce polarizzata su superfici di materiale creati ad hoc per la verifica sperimentale\nA giugno 2013 un gruppo del NIST verifica l'effetto Hall quantistico di spin in un condensato di atomi di rubidio, creando un prototipo di transistor spintronico."}
{"id": "148917", "revid": "647919", "url": "https://it.wikipedia.org/wiki?curid=148917", "title": "Berklee School of Music", "text": ""}
{"id": "148921", "revid": "287204", "url": "https://it.wikipedia.org/wiki?curid=148921", "title": "Torrente", "text": "Un torrente, in idrografia, \u00e8 un corso d'acqua caratterizzato da un regime estremamente variabile in termini di deflusso.\nDefinizione.\nUn \"torrente\", secondo la definizione da Ardito Desio, \u00e8 un:\nPer quanto riguarda invece i singoli corsi d'acqua si pu\u00f2 osservare che a livello toponomastico e cartografico la distinzione tra fiumi e torrenti non si basa su criteri oggettivi (quali ad esempio portata, lunghezza, ampiezza del bacino ...) quanto piuttosto deriva da fattori storici o culturali. Corsi d'acqua lunghi, con portate notevoli e relativamente poco variabili nel tempo vengono infatti chiamati \"torrenti\" in zone ricche di acque mentre in aree pi\u00f9 aride spesso vengono chiamati \"fiumi\" corsi d'acqua dall'andamento idrologico altrettanto irregolare. Anche a livello normativo molti ordinamenti non sanciscono una distinzione netta tra \"fiumi\" e \"torrenti\". Ad esempio l'Orco, che scende sul versante padano delle Alpi Occidentali, \u00e8 considerato un torrente pur avendo anche d'estate una portata pi\u00f9 che significativa, mentre l'Entella, che dall'Appennino Ligure scende direttamente al mare, pur scomparendo quasi del tutto nella stagione calda \u00e8 cartografato come \"fiume\".\nL'idronimo generico \"torrente\" \u00e8 di derivazione latina, traendo origine dal verbo \"torr\u0113re\" (dalla stessa radice di \"torrido\"), il cui significato fondamentale era \"disseccare\", \"arroventare\", \"ardere\", ma avente anche il senso di \"essere implacabile\", \"violento\", \"impetuoso\".\nMorfologia.\nIn generale i torrenti si originano a monte in un bacino a forma di imbuto che termina in un canale di scolo dove si incanalano le acque meteoriche ed i materiali alluvionali. Spesso il \"greto\" del torrente \u00e8 fatto di rocce e sassi erosi dall'acqua sul fondo o da essa trasportati.\nDopo un percorso a monte caratterizzato in genere da una notevole pendenza dell'alveo i torrenti creano spesso, al loro sbocco in una valle pi\u00f9 ampia o in una zona pianeggiante, conoidi di deiezione in cui si accumulano, per brusca diminuzione di pendenza, i materiali alluvionali. Il corso d'acqua pu\u00f2 ricevere acque da altri ruscelli o torrenti e confluire poi in fiumi, laghi, altri torrenti o direttamente in mare.\nRegime.\nRispetto ad un fiume il torrente manca in genere dell'alimentazione da parte di sorgenti regolari e costanti e presenta una notevole alternanza fra le magre estive e le piene autunnali e primaverili (\"regime torrentizio\") in concomitanza con i differenti regimi precipitativi interannuali. Inoltre, contrariamente ad un fiume, un torrente pu\u00f2 rimanere secco, privo di acqua.\nFacendo riferimento a questa caratteristica i torrenti vengono divisi in \"permanenti\" (quando il bacino di raccolta garantisce in tutti i periodi dell'anno il deflusso superficiale nel loro letto), \"sempermanenti\" e \"temporanei\". I torrenti permanenti traggono in genere origine da rilievi sui quali durante l'inverno si accumula una notevole massa nevosa, che viene gradualmente persa durante i mesi pi\u00f9 caldi. Quelli \"temporanei\" invece, oltre che andare in secca nella stagione calda, possono anche presentarsi privi d'acqua durante l'inverno ed attivarsi solo a fronte di precipitazioni di un certo rilievo. Esempi di questo tipo di corso d'acqua sono le fiumare delle zone semi-aride del bacino del Mediterraneo. Altri esempi di torrenti temporanei sono gli Arroyo (America Centrale) e i Uadi (Nord-Africa).\nA volte la \"sparizione\" dell'acqua \u00e8 solo apparente, nel senso che il deflusso prosegue nel sottosuolo ed \u00e8 mascherato dal materiale detritico che costituisce l'alveo del corso d'acqua. Sperimentalmente la cosa pu\u00f2 essere facilmente verificata scavando in alveo fino ad incontrare la falda acquifera.\nI torrenti, o almeno alcuni tratti del loro corso, sono di solito caratterizzati da una forte azione erosiva, da notevole capacit\u00e0 di trasporto solido, anche di materiali di grosse dimensioni, e delle piene improvvise.. Ci\u00f2 pu\u00f2 provocare danni ai centri abitati e alle vie di comunicazione: spesso nella storia l'uomo ha modificato il corso dei torrenti per limitare i danni e sfruttare le acque convogliandole in canali, oppure ne ha rettificato o modificato il percorso naturale con opere di vario tipo (es. briglie) o ancora ne ha arginato le sponde.\nEsempi di torrenti.\nA seguire alcuni esempi di torrenti."}
{"id": "148922", "revid": "2225945", "url": "https://it.wikipedia.org/wiki?curid=148922", "title": "Reazione (politica)", "text": "Un reazionario, nelle scienze politiche, \u00e8 una persona o entit\u00e0 che sostiene il ritorno ad un precedente assetto storico e politico storicamente superato. \u00c8 un termine riferito solitamente a chi si oppone ad ogni progresso, riforma ed innovazione.\n\u00c8 tipico di diverse politiche di destra e nell'uso popolare, la parola \u00e8 comunemente usata per riferirsi a una posizione altamente tradizionale, opposta al cambiamento sociale o politico.\nIl termine nasce durante la Rivoluzione francese per descrivere i monarchici, sostenitori dell'Ancien R\u00e9gime, i reazionari termidoriani anti-giacobini o i fautori del mantenimento del sistema feudale, dell'assolutismo e dei privilegi dell'aristocrazia, e in seguito durante la Restaurazione legittimista per descrivere i conservatori controrivoluzionari pi\u00f9 intransigenti (in Francia detti nella loro forma pi\u00f9 estrema ultrarealisti), come Joseph de Maistre, in quanto \"reagirono\" contro la rivoluzione, la Repubblica e l'Impero di Napoleone, volendo riportare sul trono i Borboni deposti nel 1792 e gli altri sovrani legittimi usurpati da Bonaparte, con il Congresso di Vienna sotto l'egida di Metternich e Talleyrand.\n\u00c8 stato ed \u00e8 tuttora utilizzato anche dalla sinistra marxista, progressista e libertaria con significato spregiativo per quanti si oppongono alle forze rinnovatrici o rivoluzionarie anche in area moderata, o alla modernit\u00e0 e verso chi venga accusato di esprimere idee retrograde o conservatrici (tradizionalismo, antifemminismo, autoritarismo, colonialismo, razzismo, islamofobia, ecc.). In questo caso \u00e8 usato arbitrariamente come termine ombrello ed epiteto peggiorativo, al pari dell'opposto \"giacobino\". Nei regimi comunisti e tra i loro sostenitori - seguendo le idee di Marx o Mao Zedong - sovente il termine era o \u00e8 tipicamente usato per qualunque \"controrivoluzionario\" o dissidente, ossia chiunque non aderisse al marxismo-leninismo ufficiale e fosse sospettato di essere filo-capitalista, anticomunista, conservatore o liberaldemocratico. Talvolta veniva usato anche dal fascismo, ideologia definita reazionaria dalle scienze politiche, per definire in maniera impropria gli avversari, nell'ambito della cosiddetta ideologia della \"rivoluzione fascista\".\nNon mancano, anche in tempi recenti, utilizzi positivi del termine, come in Nicol\u00e1s G\u00f3mez D\u00e1vila che lo usa come sinonimo di \"ribelle antimoderno\", in quanto opposto ad un mondo o un'esistenza che lo ha condotto al nichilismo o al pessimismo (si vedano anche Nietzsche, Schopenhauer o la figura dell'anarchico di destra di Ernst J\u00fcnger o del dandy); per G\u00f3mez D\u00e1vila:\nStoria.\nDurante la \"Restaurazione\".\nIl termine entr\u00f2 nell'uso a partire dalla caduta di Napoleone (per i giacobini egli stesso un reazionario) per indicare quelle frange ultraconservatrici, dette appunto \"reazionarie\", che, nel clima della Restaurazione, intendevano riportare l'Europa all'Ancien R\u00e9gime, spesso con l'ausilio dei clericali, contrastando qualsiasi spinta al progresso anche in campo culturale e civile. Questo seppure sia usato dagli storici per definire gruppi come gli \"chouan\", i vandeani, i \"muscadins\" e i termidoriani anti-giacobini (si veda il termine reazione termidoriana) da parte dei Montagnardi, e pi\u00f9 in generale tutti i \"controrivoluzionari\" anche moderati del periodo 1789-1815.\nL'ideologia reazionaria si caratterizza per puntare ad annullare le conseguenze indotte da movimenti che considera negativi, nella fattispecie per cui fu coniato la Rivoluzione francese.\nSecondo i filosofi della Restaurazione l'assetto socio politico \u00e8 un assetto dettato dalla storia (storicismo) e/o dalla cultura e dalla religione, e non pu\u00f2 essere mutato per fini individuali. L'uomo non pu\u00f2 cambiare a suo piacimento l'ordine delle cose: anche l'ordinamento politico \u00e8 dato quindi dalla storia e dalla tradizione (in quanto frutto dell'accumulazione di esperienze) e non pu\u00f2 cambiare se non limitatamente e in maniera lenta. Il potere, per i reazionari cattolici, non \u00e8 creazione umana ma divina (diritto divino dei re), il sovrano \u00e8 il rappresentante in terra di Dio e dovr\u00e0 rispondere esclusivamente a lui (assolutismo) o al suo rappresentante (il papa).\nI reazionari di questo periodo insistono (come i collettivisti e il comunitarismo) sull'antindividualismo, vedendo le strutture della comunit\u00e0 come pi\u00f9 importanti della singola persona: tali strutture sono configurate secondo un modello piramidale, secondo essi non \u00e8 vero che siamo tutti uguali (anti-egualitarismo) ed \u00e8 la natura stessa a dircelo; \u00e8 giusto che chi \u00e8 pi\u00f9 dotato stia ai vertici della piramide.\nIl reazionarismo fa spesso molta leva sull'argomento religioso, come l'alleanza trono-altare, con il Re e la Chiesa che si aiutano vicendevolmente a governare la cosa pubblica.\nSi definisce \"reazionario\" l'individuo anche pi\u00f9 generalmente colui che lotta per mantenere o ripristinare forme politiche precedenti alle riforme che vive.\nTra i paladini del pensiero reazionario storico furono i tradizionalisti Joseph de Maistre, Louis de Bonald, Juan Donoso Cort\u00e9s, Luigi Taparelli d'Azeglio (fratello di Massimo d'Azeglio), e Monaldo Leopardi (padre di Giacomo Leopardi). Un predecessore pu\u00f2 essere in parte considerato Edmund Burke, il quale per\u00f2 come altri controrivoluzionari (ad esempio Chateaubriand, che per un periodo collabor\u00f2 con Napoleone) \u00e8 schierato su posizioni di reazione conservatrice pi\u00f9 moderata e (prima del 1789) conservatorismo liberale.\nIn Francia furono reazionari i fautori del legittimismo pi\u00f9 \"a destra del re\", i cosiddetti ultrarealisti.\nCelebri politici e capi di Stato reazionari furono Carlo X di Francia, Luigi XVIII, Klemens von Metternich, Jules de Polignac, Ferdinando I delle Due Sicilie e sua moglie Maria Carolina d'Asburgo-Lorena (sorella della regina Maria Antonietta), Maria Teresa Carlotta di Borbone-Francia (figlia di Maria Antonietta e Luigi XVI, i due sovrani ghigliottinati), papa Pio VI, papa Pio VII, Alessandro I di Russia, Vittorio Emanuele I di Savoia, Francesco I d'Austria, Luisa di Prussia, Carlo Alberto di Savoia durante la prima parte del suo regno, e, pi\u00f9 sfumato, William Pitt il Giovane.\nLa storiografia e l'antropologia reazionaria rifiutano l'idea di uno stato di natura buono proposto da Rousseau e il razionalismo illuminista, recuperando concezioni di filosofi cristiani e/o storicisti come Agostino d'Ippona, Tommaso d'Aquino, Machiavelli, Hobbes, Platone, Aristotele, Dante e Giambattista Vico.\nUn termine spregiativo utilizzato dai democratici e liberali per definire i reazionari era \"codini\", da una tipica acconciatura con parrucca e codino in voga ancora tra gli aristocratici.\nXIX e XX secolo.\nAlla fine del XIX secolo ritornano in auge le idee reazionarie dando vita ad una sorta di \u201cnuovo reazionarismo\u201d.\nIl movimento reazionario di inizio del XX secolo continua ad essere ostile alla democrazia e ad essere convinto che l'ordine sociale collettivo debba considerarsi pi\u00f9 importante del ruolo individuale; si concretizza, per\u00f2, un nuovo protagonista politico: la massa. Importanti esponenti di questo ritorno reazionario sono Heinrich von Treitschke, Enrico d'Artois, conte di Chambord e Maurice Barr\u00e8s.\nI nuovi reazionari puntano sui sentimenti di appartenenza alla comunit\u00e0 e alla nazione in contrapposizione alle altre nazioni e a chi non appartiene alla propria identit\u00e0 nazionale.\nSoprattutto in Francia e Germania l'antisemitismo funge da ulteriore collante per le idee nazionalistiche (si veda Charles Maurras, antisemita, anti-protestante e antitedesco) che sostengono che l'ebreo non sia intimamente legato alla nazione in cui vive, che non gli stia a cuore il destino della nazione ma solo quello dell'internazionalismo ebraico. Allo stesso modo ai socialisti viene rimproverato di essere esclusivamente interessati all'internazionalismo socialista.\nNelle diverse ideologie e correnti moderne.\nFascismo e nazismo.\nMolto spesso, fascismo e nazismo sono stati definiti dai loro detrattori come movimenti reazionari.\nMa per scavare pi\u00f9 a fondo nel rapporto tra reazione e i regimi fascisti e nazisti, bisogna analizzare il concetto di corporativismo statalista di tipo fascista (diverso da quello cristiano pre-moderno non statalista, sebbene sotto il rigido controllo delle leggi morali imposto dalle gerarchie ecclesiastiche): il corporativismo infatti \u00e8 l'applicazione economica dell'ideale anti-egualitario che lo stesso Julius Evola proponeva e lodava in societ\u00e0 antiche socialmente gerarchizzate quale quella romana (patrizi, plebei e schiavi), egiziana (faraone, visir, sacerdoti, nobili, scribi, artigiani e schiavi) ed indiana (Brahmin, Kshatriya, Vaishya, Sudra e Intoccabili). Il corporativismo fascista e nazista, pur con le dovute differenze, tendeva a gerarchizzare molto l'apparato produttivo.\nDa questa citazione si pu\u00f2 evincere il disprezzo che Julius Evola nutriva per le scienze positive, che hanno portato progresso materiale e sociale alla societ\u00e0:\nAnche il reazionario antisemita L\u00e9on Degrelle, grande ammiratore di Hitler, \u00e8 scettico nei confronti del benessere e del progresso:\nPer non parlare, infine, dell'opinione che Adolf Hitler aveva dell'uguaglianza tra gli individui (prodotto del progresso sociale, a sua volta determinato dal progresso tecnico e scientifico).\nPossiamo concludere che il nazismo, il rexismo belga e, per alcuni versi, il fascismo italiano, pur non essendo reazionari in senso completo, recavano anche caratteri reazionari e avversi al progresso scientifico perch\u00e9, almeno in teoria e in alcune loro componenti (non maggioritarie, sebbene cruciali negli apparati di regime, quali il misticismo proprio di Hitler ed Himmler o l'avversione di Walter Darr\u00e9 per la civilt\u00e0 industriale), disprezzavano il progresso scientifico, sociale e di tutto ci\u00f2 che comportano (l'uguaglianza, la democrazia e i diritti civili), attribuendo il presunto decadimento spirituale della modernit\u00e0 alle \"scienze positive\" (assimilandole erroneamente con il mercato ed il consumismo). Ovviamente, la competizione internazionale con paesi iper-civilizzati ha indotto il nazismo ed il fascismo a sviluppare forti apparati produttivi e forte investimento nella scienza.\nFrasi anti-reazionarie di Mussolini, che attaccavano il concetto di \"reazione\" in quanto \"tradizionalismo\", sono figlie della natura progressista originaria di tipo socialista del movimento, ma esse non negano gli elementi reazionari interni al regime.\nNeoghibellinismo pagano.\nJulius Evola e altri proposero anche una sorta di ricostituzione della romanit\u00e0 imperiale universale contrapposta al papato della \"res publica christiana\" medievale vagheggiata da de Maistre e al nazionalismo del fascismo clericale durante gli anni '30, rimasta un'idea minoritaria, soprattutto nella componente neopagana, specie \"romana\" tradizionale, a causa dei Patti lateranensi.\nSeconda met\u00e0 del XX secolo.\nLa reazione dialettica.\nNella seconda met\u00e0 del ventesimo secolo si \u00e8 venuto affermando un nuovo modo di intendere il concetto e la realt\u00e0 della reazione non solo nel campo filosofico, ma anche in quello politico ad opera del filosofo Antonio Cammarana (Acate, 17-12-1947), che, con il saggio di filosofia politica \u201cTeorica della reazione dialettica \u2013 Filosofia del postcomunismo\u201d (1976), vuole dimostrare come \u201cnon l\u2019azione, ma la reazione, nel campo spirituale e da questo a tutti gli altri campi, sia la molla propulsiva del progresso e della vita universale e come una dialettica della reazione sia lo svolgimento dell\u2019azione, che segue la reazione come atto spirituale\u201d.\nNel Prologo del saggio dal titolo \u201cIl ponte degli asini\u201d, Antonio Cammarana afferma:\n\u201cIl concetto dell\u2019azione come antecedente (prius) e condizionante e della reazione, uguale e contraria all\u2019azione, come conseguente (posterius) in opposizione, illazionato gratuitamente nell\u2019adagio dell\u2019azione che fa da cominciamento e della reazione come termine ultimo dello svolgimento dell\u2019azione (barriera valicabile e non) e inizio del cammino a ritroso (di ogni cammino a ritroso) o annullamento (via e ricerca della via dell\u2019annullamento) degli effetti di un movimento rivoluzionario o di un mutamento qualsiasi (ogni movimento rivoluzionario, ogni mutamento qualsiasi), ha dominato e continua a dominare, come logica dell\u2019azione e della reazione o mito del bene e del male, i campi del sapere in cui sia passibile di applicazione.\nNel campo politico l\u2019azione \u00e8 stata sinonimo di trasformazione. Chi agisce opera nel mondo, chi reagisce cerca di frenare l\u2019opera dell\u2019uomo nel mondo. E dal momento che il termine reazione ha assunto la significazione non dello stimolo e del richiamo all\u2019azione, ma dell\u2019arresto dell\u2019azione (di ogni azione) volta al cambiamento del mondo, reazione ha indicato sempre pi\u00f9 interruzione e mortificazione dell\u2019azione. L\u2019identificazione, poi, sempre pi\u00f9 frequente del termine reazione con il termine conservazione, ha avallato queste legge estendendola al terreno spirituale, ossia al dominio del pensiero. Il reazionario viene cos\u00ec posto sul terreno del conservatore, detentore di qualcosa, di poco conto, di gran conto, del privilegio, piccolo, grande, ad ogni costo, a tutti i livelli. Si sono cos\u00ec capovolti i termini del discorso (di ogni discorso) sull\u2019uomo, sul mondo, sul destino dell\u2019uomo nel mondo, ed \u00e8 venuto alla fine un discorso dapprima mordente, in seguito fiacco, alla fine scialbo che, esauriti tutti i suoi temi, muove pi\u00f9 per conformismo che per effettivo valore spirituale\u201d.\nLa reazione come concetto e realt\u00e0 diviene \u201cl\u2019oggetto pi\u00f9 degno di una filosofia veramente attuale\u201d nel pensiero di Armando Plebe, anche se, come dice Plebe, \u201cuna facile statistica troverebbe pi\u00f9 numerosi gli individui disposti a confessare d\u2019avere violentato entrambe le nonne (anche se non \u00e8 vero) di quelli disposti ad affermare di essere reazionari\u201d.\nSecondo Plebe la reazione \u00e8:\n1) come struttura teorica, \u201cil periodico ritorno della filosofia, che invita gli uomini alla conoscenza del proprio destino, che non \u00e8 quello del cane legato al carro, che vi corre dietro, come fanno i rivoluzionari, n\u00e9 quello di lasciarsi trascinare dal carro e guaire come fanno i conservatori\u201d;\n2) come figura di valore morale, \u201cl\u2019esplicazione delle tecniche e finalit\u00e0 con cui l\u2019uomo pu\u00f2 liberarsi dagli automatismi condizionanti le sue azioni, sia nei confronti di se stesso che degli altri uomini\u201d.\nCon ci\u00f2 Plebe d\u00e0 realt\u00e0 concreta e dignit\u00e0 al concetto e alla realt\u00e0 della reazione, ponendo l\u2019uomo come valore pensante capace di liberarsi dalla logica del sistema (di ogni sistema) e dal livellamento marxista della cultura.\nMa, con Plebe, \u201cla reazione \u00e8 ancora reazione logica, reazione come assunzione della realt\u00e0 che sta di fronte a noi, ove la reazione \u00e8 dialettica, movimento, esplicazione\u201d; non solo, ma anche \u201catto spirituale, primigenio e riflesso, di scelta e di coraggio, che si compone, ogni giorno, nell\u2019accettazione della vita e della condizione di vita come realt\u00e0 e nella trasformazione della realt\u00e0 come vita dell\u2019uomo\u201d.\nL\u2019impegno dell\u2019uomo nel mondo \u00e8, infatti, una continua reazione dialettica al mondo com\u2019\u00e8 di fatto, per realizzarlo com\u2019\u00e8 nel pensiero o il pensiero. Il mondo statico immutabile astratto non \u00e8 mai esistito da quando l\u2019uomo, nel mondo, reagisce al mondo e lo trasforma nel pensiero (idealmente) e con l\u2019azione del pensiero nella realt\u00e0 (realmente). \u201cOgni atto non reattivo al mondo \u00e8 conformativo al mondo. L\u2019uomo e il mondo sono l\u2019eterna reazione dell\u2019uomo al mondo\u201d.\nLa reazione, allora, secondo Antonio Cammarana, \u00e8 \u201cuna dialettica del processo attraverso cui l\u2019uomo accetta l\u2019esistenza della realt\u00e0 e della sua condizione di uomo e s\u2019impegna nella trasformazione della medesima. Essa sfocia nel rivoluzionamento della realt\u00e0 e in un procedimento in cui l\u2019uomo si eleva al piano di un divenire sempre pi\u00f9 assoluto e unificatore della realt\u00e0 in movimento. Esiste, infatti, una realt\u00e0 qual \u00e8 di fatto e, in noi, una realt\u00e0 quale vorremmo che fosse. Il punto di partenza \u00e8 ancora una tesi (mondo), ma l\u2019antitesi (l\u2019uomo) si \u00e8 arricchita dei postulati di ogni sano idealismo e di una concreta visione realistica della vita. La sintesi, nel presente in cui si realizza, non potr\u00e0 non essere il risultato, sempre provvisorio e mai definitivo, di uno scontro interiore (nel pensiero) e frontale (nella realt\u00e0), che si perpetua in ogni presente della vita. La non definitivit\u00e0 del risultato, la sua provvisoriet\u00e0, lo sforzo reale dell\u2019uomo volto a concretare un mutamento definitivo mostrano l\u2019esistenza in s\u00e9 e la presenza, in noi, di una realt\u00e0 che si vorrebbe che fosse e che noi facciamo essere nello scontro che si realizza\u201d."}
{"id": "148924", "revid": "26630", "url": "https://it.wikipedia.org/wiki?curid=148924", "title": "Lessico", "text": "Il lessico (o vocabolario) \u00e8 il complesso delle parole e delle locuzioni di una lingua (ad esempio, il lessico italiano, il lessico greco), oppure anche solo una parte di tale complesso, come, ad esempio, l'insieme delle parole e delle locuzioni proprie di un settore del sapere umano (\"il lessico della zoologia\", \"il lessico giuridico\") o di un'attivit\u00e0 umana (\"il lessico sportivo\", \"il lessico politico\"), oppure l'insieme delle parole e delle locuzioni utilizzate da una particolare collettivit\u00e0 (\"il vocabolario dei poeti ermetici\"), o in una particolare epoca (\"il lessico del Seicento\"), o in una particolare opera (\"il lessico della \"Divina commedia\"\"), o da un particolare scrittore (\"il lessico di Leopardi\"), oppure l'insieme delle parole e delle locuzioni utilizzate o comprese da uno specifico parlante.\nI termini \"lessico\" e \"vocabolario\" sono sinonimi, ma l'uso del termine \"vocabolario\" prevale in riferimento a collettivit\u00e0 o a singole persone.\nLessico di una persona.\nInerentemente al lessico di una persona si distingue tra:\nIn generale basta un lessico ristretto dalle 400 alle 800 parole per far fronte alle esigenze comunicative; per comprendere messaggi pi\u00f9 complessi (articoli di riviste, giornali o letture di classici) sono necessarie dalle 4.000 alle 5.000 parole, mentre in casi eccezionali, come in Dante Alighieri, \u00e8 richiesto un bagaglio lessicale di 80.000-100.000 parole.\nVariet\u00e0 lessicale e lingue flessive.\nUn confronto pu\u00f2 essere fatto con la lingua tedesca: il Duden contiene circa 120.000 parole chiave. Tramite la flessione possono venire create, nelle lingue flessive, innumerevoli forme lessicali a partire da relativamente poche forme di base: nella \"lingua tedesca\" (fattore 10), per esempio; decisamente meno che in quelle che stanno lentamente perdendo la flessione (come la lingua inglese, che ha un fattore 4).\nLessico italiano.\nAll'interno del lessico italiano si pu\u00f2 individuare una porzione composta da circa 7000 lessemi (parole) che prende il nome di vocabolario di base (D'Achille 2010, p.\u00a068).\nIl vocabolario di base a sua volta \u00e8 formato da:\nAl di fuori del vocabolario di base \u00e8 presente un altro settore che comprende 45.000 lessemi che per\u00f2 compaiono in testi complessi comprensibili da persone con un livello di istruzione elevato. Questo settore \u00e8 detto vocabolario comune. Vocabolario di base e vocabolario comune formano il cosiddetto vocabolario corrente, al di fuori del vocabolario corrente si pu\u00f2 collocare il lessico settoriale (vocabolario della chimica, vocabolario della fisica, vocabolario della biologia).\nNel lessico italiano \u00e8 importante citare anche la funzione delle voci gergali e dei regionalismi.\nLe voci gergali sono parole usate da persone all'interno di un gruppo per manifestare l'appartenenza al gruppo stesso (\"sbirro\", \"secchione\").\nI regionalismi invece sono parole che vengono usate solamente in varie regioni e per questo comprensibili per la maggior parte solo dagli abitanti del posto. Le componenti fondamentali del lessico italiano dal punto di vista etimologico sono tre:\nLessicologia semantica.\nLa lessicologia semantica compie degli studi sui rapporti che sono possibili tra le parole e che possono essere analizzati sia sul piano paradigmatico sia su quello sintagmatico.\nEntrambi i concetti sono stati esposti dal linguista svizzero Ferdinand de Saussure nel \"Cours de linguistique g\u00e9n\u00e9rale\" del 1916.\nIl piano paradigmatico rappresenta l'insieme di parole che una lingua mette a disposizione del parlante per formare delle frasi, mentre il piano sintagmatico rappresenta la combinazione vera e propria di parole che portano alla formulazione di frasi e quindi di messaggi linguistici.\nPer quanto riguarda la lessicologia semantica c'\u00e8 da fare un'importante distinzione tra polisemia e omonimia.\nLa polisemia si ha quando una parola ha la possibilit\u00e0 di esprimere pi\u00f9 significati. Tra i significati espressi da una parola polisemica \u00e8 presente sempre una caratteristica comune a tutti i significati. \nL'omonimia invece riguarda parole che sono uguali dal punto di vista del significante ma che mutano dal punto di vista del significato (\"porto\"(verbo), \"porto\"(luogo)).\nNella lessicologia semantica hanno grande importanza i concetti di antonimia, iperonimia, iponimia e meronimia (D'Achille 2010 p.\u00a063-64).\nLessico nel parlato.\nNelle comunicazioni orali il lessico usato dagli interlocutori \u00e8 molto ridotto rispetto all'uso nello scritto, infatti le conversazioni parlate sono di solito informali e per questa ragione i parlanti usano raramente lessemi che portano all'uso di un registro elevato (D'Achille 2010, p.\u00a0204).\nInoltre nel parlato vengono compiute molte ripetizioni di parole e vengono usati termini che hanno un significato molto generico, quindi nel parlato \u00e8 molto sfruttata la polisemia.\nUn'altra particolarit\u00e0 del lessico parlato \u00e8 l'uso di pronomi clitici che vengono uniti a verbi (pronomi enclitici) e assumono un significato diverso da quello che hanno inizialmente (\"farcela\" significa \"riuscire a fare qualcosa\").\nDa segnalare anche l'uso frequente dell'alterazione che viene usata per enfatizzare o rafforzare un concetto (bimbetto, pennette) oppure di termini con valore elativo per la stessa ragione.\nAnalizzando il lessico nel parlato si pu\u00f2 notare inoltre che interviene frequentemente la variazione diastratica.\nLa variazione diastratica \u00e8 molto legata al cosiddetto \"italiano popolare\" ovvero il linguaggio che usano persone anziane e con un livello di istruzione molto basso, ma anche al parlato giovanile (D'Achille 2010 p.\u00a0214-215).\nIn generale il linguaggio giovanile \u00e8 formato da:\nLessico nello scritto.\nNelle comunicazioni scritte viene usato un lessico molto pi\u00f9 ampio rispetto al parlato. Infatti raramente sono presenti delle ripetizioni che sono sostituite da sinonimi o da perifrasi (la parola \"dire\" \u00e8 spesso sostituita da \"affermare\" o \"annunciare\").\nIl registro usato nello scritto solitamente \u00e8 molto elevato perch\u00e9 lo scritto viene usato per comunicazioni di carattere formale come accade nei compiti di esame o nelle lettere inviate ad autorit\u00e0 comunali, regionali e nazionali.\nMutamenti semantici.\nNel corso del tempo il lessico di una lingua pu\u00f2 cambiare e si pu\u00f2 modificare. I principali mutamenti lessicali sono:\nDistribuzione statistica degli elementi lessicali.\nLa distribuzione variabile delle parole viene descritta tramite la legge di Zipf, detta anche legge empirica.\nAttraverso il neologismo Zipf ha anche ideato una nuova parola che deriva sempre da lessico, cio\u00e8 \"lessile\", che non ha un significato preciso nella lingua italiana ma significa \"poco comprensivo\".\nUn problema nella misurazione del volume lessicale pu\u00f2 per esempio sollevare la questione se debbano essere contate anche le parole composte (p.e. \"appendiabiti\" - una parola nuova o due parole?)\nRicchezza lessicale e livello di istruzione.\nIn questo deve essere considerato: quanto pi\u00f9 \u00e8 alto il livello di istruzione di una persona, tanto pi\u00f9 ricco sar\u00e0 il suo lessico. Un lessico pi\u00f9 ampio servir\u00e0 per uno scambio di informazioni pi\u00f9 differenziato. I semplici tabloid utilizzano un lessico di 400 parole, i quotidiani intellettuali invece un lessico di circa 5.000 parole. In modo simile si possono categorizzare le trasmissioni televisive. Il lessico di una persona dipende dal campo di interessi di questa persona (oltre alla terminologia specifica)."}
{"id": "148925", "revid": "1543377", "url": "https://it.wikipedia.org/wiki?curid=148925", "title": "Demetrio Volcic", "text": "\u00c8 stato un giornalista Rai, celebre come corrispondente estero da Praga, Vienna, Bonn, e in particolare da Mosca.\nBiografia.\nNato a Lubiana, nel Regno di Jugoslavia, da una famiglia triestina di lingua slovena, che \"non si trovava tanto bene sotto il fascismo, n\u00e9 a Trieste n\u00e9 a Gorizia, e allora sono andati a Lubiana dove c'era la possibilit\u00e0 di parlare la lingua che si voleva\". \nCarriera giornalistica.\nDipendente RAI dal 1956, diviene inviato speciale da Trieste nel 1964, passando solo nel 1968 a corrispondente dall'estero, incarico che lo ha portato fuori dall'Italia fino al 1993.\nDopo aver ricoperto il ruolo di inviato in Unione Sovietica passa alla direzione del TG1 dal 1993 al 1994. Nel 1995 \u00e8 stato coordinatore della redazione giornalistica delle radio CNR.\nNel 1994 \u00e8 stato docente dei corsi di Dottrine politiche e Politica internazionale presso l'Universit\u00e0 degli Studi di Trieste. Nel 2006 gli \u00e8 stata conferita la laurea magistrale \"honoris causa\" in Relazioni Pubbliche dall'Universit\u00e0 degli Studi di Udine.\nNel 1996 ha lasciato la carriera giornalistica per la carriera accademica e politica.\nPolitica.\nDal 22 dicembre 1997 al 29 maggio 2001 ha ricoperto l'incarico di Senatore della Repubblica Italiana, eletto nelle liste del Partito Democratico della Sinistra, subentrato per elezione suppletiva a Darko Bratina, deceduto il 23 settembre 1997.\nDal 20 luglio 1999 al 19 luglio 2004, eletto nelle liste dei Democratici di Sinistra, \u00e8 stato membro del Parlamento europeo, facendo parte del gruppo del PSE e ricoprendo l'incarico di membro effettivo della commissione affari regionali e trasporti e di membro supplente della commissione affari esteri, diritti dell'uomo, la sicurezza comune e la politica di difesa. Inoltre, \u00e8 stato vicepresidente della delegazione alle commissioni parlamentari di cooperazione UE-Armenia, UE-Azerbaigian e UE-Georgia, nonch\u00e9 relatore per l'ingresso nel 2004 dei dieci nuovi Paesi membri dell'Unione europea, con la responsabilit\u00e0 sul processo di avvicinamento della Slovenia all'UE.\nVita privata.\nVolcic era sposato e padre di due figli: uno vive a Mosca, l'altra in Gran Bretagna.\nDemetrio Volcic conosceva sei lingue ed era anche un discreto giocatore di scacchi, come ricorda Francesco Cagliari che lo incontr\u00f2 a Mosca dopo il putsch di agosto, definito \"golpe da operetta\" dallo stesso Volcic, nei primi anni '90."}
{"id": "148926", "revid": "79968", "url": "https://it.wikipedia.org/wiki?curid=148926", "title": "Garibaldi", "text": ""}
{"id": "148931", "revid": "2166030", "url": "https://it.wikipedia.org/wiki?curid=148931", "title": "Ballo Excelsior", "text": "Ballo Excelsior \u00e8 un \"gran ballo\" mimico di Luigi Manzotti su musica di Romualdo Marenco, la cui prima avvenne al Teatro alla Scala di Milano l'11 gennaio 1881.\nRealizzazione.\nRealizzato secondo la formula del \"ballo grande italiano\" e denominato \"azione coreografica, storica, allegorica, fantastica in 6 parti e 11 quadri\", lo spettacolo \u00e8 basato sull'idea, dominante nella societ\u00e0 di fine Ottocento, del trionfo della scienza. All'allegoria della vittoria di Luce e Civilt\u00e0 contro Oscurantismo, nemico del Progresso seguono quadri che esaltano le grandi opere e invenzioni di quel periodo: il battello a vapore inventato da Denis Papin, il piroscafo, la pila di Alessandro Volta, il telegrafo, la lampadina di Thomas Edison, il canale di Suez, il traforo del Moncenisio (detto cos\u00ec erroneamente poich\u00e9 il traforo passa sotto il Punta del Fr\u00e9jus.\nL'errore di denominazione \u00e8 dovuto al fatto che il traforo sostituiva la via molto pi\u00f9 lunga e impervia, del passaggio sul Colle del Moncenisio). Durante il dispiegarsi dei grandi successi della Scienza, continua tuttavia la lotta fra Luce e il Genio delle Tenebre, che si risolve con Civilt\u00e0 che alfine libera lo Schiavo dalle sue catene e l'irrinunciabile apoteosi finale.\nIn scena il dispiego di mezzi \u00e8 imponente: composto da undici quadri, ricco di effetti speciali, si avvale di un corpo di ballo costituito da quattrocentocinquanta elementi.\nIl Corriere della Sera scrive: \"\u00c8 il paradiso, il trionfo dell'umanit\u00e0 incivilita, una festa del pensiero, ricco e splendido\". Lo spettacolo \u00e8 molto patriottico, tanto che pure la sala \u00e8 piena di lampadine e bandiere tricolori; si vuole esaltare l'avvento di un mondo in cui regnano modernit\u00e0 e pace. L'incasso \u00e8 straordinario per l'epoca: 6000 \u00a3, e lo spettacolo resta in cartellone per 103 serate consecutive.\nRiguardo al simbolismo che pervade l'intero balletto, secondo Flavia Pappacena: \"Il ballo prosegue la tradizione allegorica del Settecento. A partire dall'esaltazione della ragione, fino alla civilt\u00e0 intesa come processo di elevazione culturale, i temi di fondo richiamano i principi massonici\"(cit). Peraltro Romualdo Marenco era massone.\nStoria.\nDopo Milano lo spettacolo delizia le platee di tutto il mondo: nel 1889 \u00e8 all'Esposizione Universale di Parigi. Nel 1913 viene trasformato in un film per la regia di Luca Comerio, mentre una ricostruzione filmata sonora \u00e8 tuttora visibile nell'episodio omonimo del film \"Altri tempi\" diretto nel 1952 da Alessandro Blasetti.\nNel 1913 Luca Comerio realizz\u00f2 il film \"Excelsior\" su incarico del noto editore musicale Lorenzo Sonzogno che aveva fondato la societ\u00e0 Musical-Films.\nL'unico frammento di pellicola rimasto \u00e8 stato oggetto di una fortunosa ricostruzione.\nPer le riprese di questo film, Comerio pot\u00e9 contare sulla collaborazione di un altro grande pioniere della cinematografia italiana, Attilio Prevost, che realizz\u00f2 un dispositivo foto-ottico in grado di consentire al direttore d\u2019orchestra di andare in sincrono con la pellicola.\nUn'altra ricostruzione del balletto \u00e8 presente nello sceneggiato \"Cuore\" di Luigi Comencini (1984). La rappresentazione \u00e8 importante nell'economia dello sceneggiato che sposta il periodo di svolgimento degli eventi di Cuore una ventina d anni dopo proprio per rappresentare la disillusione che il primo conflitto mondiale porta ai ragazzi che erano appunto cresciuti nell'ottimismo positivista di fine '800, ben rappresentato appunto dal \"Ballo Excelsior\".\nSulle scene lo spettacolo permane fino allo scoppio della prima guerra mondiale, ma dal 1967 viene realizzata una nuova versione - ridotta nell'organico e modificata per essere modernizzata - nata in origine per il Maggio Fiorentino con la regia di Filippo Crivelli, la coreografia di Ugo Dell'Ara, le scene e i costumi di Giulio Coltellacci e la revisione-ricostruzione della partitura di Fiorenzo Carpi e Bruno Nicolai.\nNel 1983 e nel 1984 il Ballo Excelsior viene allestito, con grande successo di pubblico, all'Arena di Verona.\nSul finire del secolo \u00e8 stato riproposto a Roma prima dall'Accademia Nazionale di Danza (estate 1997, con Fethon Miozzi e Fabio Grossi nei ruoli principali) e poi dal Teatro della Tosse (giugno 1999 al Teatro Eliseo).\nNel 1999 Flavia Pappacena ha ricostruito, dalla trascrizione originale di G. Cammarano (1883) del gran ballo Excelsior, \u201cIl vincitore della regata\u201d del terzo quadro \u201cIl primo battello a vapore\u201d.\nNel 2000 alla Scala di Milano \u00e8 stato allestito per festeggiare l'arrivo del nuovo millennio con Roberto Bolle, Massimo Murru e Isabel Seabra e presentato poco dopo in \"tourn\u00e9e\" all'Op\u00e9ra Garnier di Parigi.\nUna versione per marionette realizzata dalla \"Compagnia Colla\" nel 1895 viene tuttora rappresentata da I Piccoli di Vittorio Podrecca e dal Teatro Colla di Milano, in cui viene usata copia delle scene dello spettacolo originale."}
{"id": "148933", "revid": "810736", "url": "https://it.wikipedia.org/wiki?curid=148933", "title": "Cev", "text": ""}
{"id": "148937", "revid": "697352", "url": "https://it.wikipedia.org/wiki?curid=148937", "title": "Autotreno", "text": "Autotreno (talvolta erroneamente chiamato TIR) indica un convoglio costituito di una unit\u00e0 di trazione e di una o pi\u00f9 unit\u00e0 rimorchiate sprovviste di motore. In genere si intende per autotreno un autocarro con il rimorchio ma tecnicamente anche un'autovettura trainante una roulotte \u00e8 un autotreno.\nImpiego su strada.\nIl convoglio stradale viene regolamentato dalle varie autorit\u00e0 nazionali che ne codifica sia gli ingombri massimi in fatto di lunghezza, larghezza e altezza, sia il peso massimo a terra e di conseguenza il peso massimo di merce trasportata.\nLe due semi-unit\u00e0 sono unite tra di loro da uno speciale meccanismo composto da un \"timone\" posto nella parte anteriore del rimorchio e da un gancio situato sul retro dell'autocarro trainante. Il timone generalmente termina con un occhiello nel quale viene inserito un \"perno\" d'acciaio attraversante anche il gancio posto sulla motrice, detto \"campana\"; sui veicoli pi\u00f9 all'avanguardia viene utilizzato, in sostituzione del pi\u00f9 classico occhione, un sistema di aggancio \"a sfera\" che, permettendo una migliore distribuzione delle sollecitazioni, garantisce una maggiore durata del sistema di aggancio riducendo i costi di manutenzione del veicolo.\nIn questo modo l'unit\u00e0 trainata mantiene una distanza fissa dalla trainante riuscendo ad inscrivere le curve stradali grazie alla possibilit\u00e0 di movimento del timone nel gancio. Da tenere spesso sotto osservazione il timone e l'occhiello perch\u00e9 devono essere perfettamente diritti. Il progresso tecnologico ha migliorato sempre pi\u00f9 le metodologie di aggancio riuscendo a ridurre sempre pi\u00f9 la distanza di sicurezza necessaria tra le unit\u00e0, ottenendo una maggior volumetria di carico senza aumentare l'ingombro in lunghezza del convoglio.\nLe continue ricerche hanno anche portato ad agganci semiautomatici, facilmente utilizzabili con l'intervento del solo guidatore, e ad un abbassamento progressivo dei piani di carico delle merci; il risultato \u00e8 che se, fino ad alcuni anni fa, la possibilit\u00e0 volumetrica di carico era di circa 80\u00a0m\u00b3 si \u00e8 giunti a delle possibilit\u00e0 superiori ai 120\u00a0m\u00b3 per gli automezzi pi\u00f9 recenti, i cosiddetti \"grande volume\". Questo tipo di mezzo di trasporto viene utilizzato per movimentare grandi quantit\u00e0 di merce e si confronta, nell'utilizzo, con l'altro tipo di convoglio usuale nel trasporto su strada, l'autoarticolato composto da trattore stradale e semirimorchio.\nOgnuna delle due soluzioni presenta punti di vantaggio e punti di svantaggio; per quanto riguarda l'autotreno i vantaggi si possono riassumere in:\nL'autotreno pu\u00f2 arrivare al massimo a 18\u00a0m di lunghezza ma pu\u00f2 arrivare anche a 18,75\u00a0m se la distanza tra l'estremit\u00e0 anteriore del vano carico della motrice e quella posteriore del rimorchio non supera i 16,40 m e la distanza tra queste due parti meno la distanza tra il posteriore della motrice e l'estremit\u00e0 anteriore del rimorchio non supera i 15,65\u00a0m."}
{"id": "148939", "revid": "767487", "url": "https://it.wikipedia.org/wiki?curid=148939", "title": "Taiz\u00e9 (Saona e Loira)", "text": "Taiz\u00e9 \u00e8 un comune francese di 180 abitanti situato nel dipartimento della Saona e Loira nella regione della Borgogna-Franca Contea.\nIl villaggio ha raggiunto fama mondiale negli ultimi decenni grazie alla presenza della Comunit\u00e0 di Taiz\u00e9, una comunit\u00e0 monastica cristiana ecumenica fondata da fr\u00e8re Roger nel 1940."}
{"id": "148943", "revid": "1543377", "url": "https://it.wikipedia.org/wiki?curid=148943", "title": "M5 (astronomia)", "text": "M 5 (conosciuto anche come NGC 5904) \u00e8 un ammasso globulare visibile nella costellazione del Serpente (Testa); \u00e8 piuttosto brillante.\nOsservazione.\nPer rintracciare M5 occorre puntare sulla stella Unukalhai (), quindi spostarsi di 8\u00b0 a ovest e 2\u00b020' verso sud; pu\u00f2 essere ripreso nello stesso campo con un oculare a bassi ingrandimenti. In un binocolo 10x50 si presenta come un oggetto quasi stellare nebuloso; un buon binocolo 11x70 ne fornisce una splendida immagine, una macchia argentea dai bordi sfumati. In un rifrattore da 80\u00a0mm \u00e8 una brillante nebulosa rotonda di 5' di diametro, mentre un telescopio da 100mm o pi\u00f9 comincia a risolvere in stelle l'ammasso, ma il nucleo rimane irrisolvibile; n\u00e9 aumenta il diametro apparente rivelando le stelle pi\u00f9 evanescenti che si trovano alla sua periferia.\nM5 pu\u00f2 essere osservato da entrambi gli emisferi terrestri, grazie al fatto che la sua posizione \u00e8 praticamente equatoriale: l'oggetto infatti raggiunge quasi la medesima altezza in cielo da ogni coppia di latitudini opposte (ad esempio 30\u00b0N e 30\u00b0S), pertanto nessun emisfero risulta particolarmente privilegiato rispetto all'altro per la sua osservazione. Il periodo migliore per la sua individuazione nel cielo serale \u00e8 quello compreso fra aprile e settembre.\nStoria delle osservazioni.\n\u00c8 stato scoperto da Gottfried Kirch e da sua moglie Maria Margarethe Winckelmann il 5 maggio 1702; Messier riscopr\u00ec M5 nel maggio 1764, descrivendolo cos\u00ec: \"Bella nebulosa tra la Bilancia e il Serpente, vicino alla stella n\u00b0 5 del Serpente (secondo il Catalogo di Flamsteed), di sesta magnitudine; non contiene stelle e, con un buon cielo, si vede bene in un ordinario strumento da un piede [di lunghezza focale]...rivista il 5 sett. 1780, e il 30 genn. e il 22 marzo 1781.\" La risoluzione in stelle fu ottenuta per la prima volta da William Herschel nel 1791. William Herschel dedica a M5 molte osservazioni, riuscendo anche a risolverlo in stelle per la prima volta; Lord Rosse lo descrive come un oggetto molto concentrato nelle regioni centrali.\nCaratteristiche.\nM5 \u00e8 situato ad una distanza di circa 24.500 anni luce dalla Terra e contiene pi\u00f9 di 100.000 stelle (secondo alcune stime 500.000); si sa che almeno un centinaio di queste sono stelle variabili del tipo RR Lyrae, con periodi che si aggirano intorno ai 0.5 giorni. La sua magnitudine apparente \u00e8 5,6.\nQuesto ammasso mostra una notevole ellitticit\u00e0 e con un'et\u00e0 stimata in 13 miliardi di anni si pensa sia uno degli ammassi globulari pi\u00f9 vecchi. Ci appare di circa 17 primi d'arco e con un diametro reale di circa 130 anni luce \u00e8 anche considerato uno dei pi\u00f9 grandi ammassi globulari. M5 si sta allontanando da noi a circa 50 km/s."}
{"id": "148945", "revid": "1305887", "url": "https://it.wikipedia.org/wiki?curid=148945", "title": "Alf", "text": ""}
{"id": "148946", "revid": "400694", "url": "https://it.wikipedia.org/wiki?curid=148946", "title": "ALF", "text": ""}
{"id": "148947", "revid": "106658952", "url": "https://it.wikipedia.org/wiki?curid=148947", "title": "Variabile di comodo", "text": "In econometria, una variabile binaria, o variabile \"dummy\", \u00e8 una variabile che assume valore 0 o 1, a seconda che sia soddisfatta o meno una data condizione. \u00c8 inserita in una regressione multivariata con lo scopo di catturare l'effetto di una variabile qualitativa sul valore medio della variabile dipendente, andando a modificare l'intercetta; in tal senso permette di migliorare l'adattamento della regressione, poich\u00e9 consente di cogliere ed inserire nel sistema di variabili anche fattori extrastatistici.\n\u00c8 inoltre talvolta utilizzata al fine di anestetizzare l'effetto distorsivo di una variabile endogena del sistema che presenta una o pi\u00f9 osservazioni anomale; in tal caso, assume la forma di un vettore con valori tutti uguali a 0 (zero), ad esclusione di quello corrispondente all'osservazione anomala che si intende eliminare. \nL'utilizzo delle variabili binarie risulta estremamente profittevole di fronte a regressioni multivariate di fenomeni economici con osservazioni protratte nel tempo. \nPer fare un esempio, volendo costruire una regressione che descriva (variabile esogena) l'andamento del commercio tra paesi europei (si utilizzano di norma variabili ponderate sui valori di import ed export), troveremmo una o pi\u00f9 variazioni positive in corrispondenza dei valori successivi all'entrata in vigore dei vari accordi commerciali. Tali osservazioni inficierebbero in modo negativo sull'adattamento della regressione, ossia sulla capacit\u00e0 delle variabili selezionate di \"spiegare\" il fenomeno oggetto di analisi. Per ovviare a questo difetto, si possono inserire una o pi\u00f9 dummy, variabili vettori con elementi tutti nulli ad eccezione di quelli corrispondenti alle osservazioni \"shiftate\"."}
{"id": "148948", "revid": "1305772", "url": "https://it.wikipedia.org/wiki?curid=148948", "title": "Kisolo", "text": "Il Kisolo o Chisolo \u00e8 un mancala giocato in alcune regioni della Repubblica Democratica del Congo e in Zimbabwe dai popoli Luba, Lulua e Songye. Il significato del nome \u00e8 dubbio. In swahili, \"solo\" indica i semi usati come pezzi nei mancala; \"ki\" potrebbe significare \"produrre\" (swahili) oppure \"vero e proprio\" (lingue bantu), per cui si avrebbe rispettivamente \"produrre semi\" oppure qualcosa come \"il vero gioco\" (il gioco per eccellenza).\nIl Kisolo assomiglia in parte a giochi come il Bao o pi\u00f9 ancora il Bao Kiarabu o il Coro. I Sukuma della Tanzania giocano a un gioco detto Isolo, simile al Kisolo e al Bao.\nRegole.\nTavoliere e disposizione iniziale.\nIl tavoliere del Kisolo \u00e8 generalmente composto da 4 file di 7 buche, ma esistono varianti 4x6 e di altre dimensioni (il numero di file per\u00f2 non pu\u00f2 variare). Inizialmente, 3 semi sono piazzati in ciascuna buca. Nei tavolieri tradizionali del Congo le buche sono solitamente rotonde; solo nella regione del Katanga si trovano con una certa frequenza tavolieri con le buche quadrate. I semi pi\u00f9 usati come pezzi sono quelli dell'albero ngola (\"Pictantus makombo\") o dell'albero menga (\"Canarium schweinfurtii\").\nTurno di gioco.\nAl proprio turno, il giocatore deve, se possibile, \"catturare\". La cattura \u00e8 possibile se c'\u00e8 almeno una buca non vuota nella fila interna del giocatore, antistante a una buca avversaria anch'essa non vuota (una buca \"marker\"). In tal caso, sono catturati tutti i semi della buca avversaria e, se ce ne sono, anche quelli della buca \"dietro\" (stessa colonna, fila esterna). Se sono possibili diverse catture, ovviamente, il giocatore pu\u00f2 scegliere quale eseguire.\nI pezzi catturati vengono seminati in senso antiorario, a partire dalla buca successiva a quella da cui \u00e8 avvenuta la cattura. Se la buca successiva a quella dove viene deposto l'ultimo seme della semina \u00e8 anch'essa un \"marker\", avviene una nuova cattura e prosegue la semina (\"a staffetta\"). Se invece tale buca non \u00e8 un marker ma \u00e8 non vuota, i semi della buca vengono prelevati e seminati. Si pu\u00f2 notare che la cattura e semina a staffetta sono quasi identici, per esempio, a quelli dell'Omweso, eccetto che la buca significativa nel Kisolo \u00e8 \"quella successiva\" a quella che riceve l'ultimo seme di una semina.\nIl turno prosegue con catture e semine a staffetta fino a quando l'ultimo seme di una semina non cade in una buca seguita da una buca vuota.\nSe non \u00e8 possibile iniziare il turno con una cattura, lo si inizia con una semina a partire da una buca a scelta. Per il resto, il turno evolve nello stesso modo.\nVittoria.\nVince, come nel Bao, chi riesce a catturare tutti i semi presenti nella fila interna dell'avversario.\nCollegamenti esterni.\n Regole presso wikimanQala.org "}
{"id": "148957", "revid": "1534511", "url": "https://it.wikipedia.org/wiki?curid=148957", "title": "Hopper (veicolo orbitale)", "text": "L'Hopper \u00e8 uno studio concettuale di un veicolo orbitale, realizzato dalla Daimler Chrysler Aerospace, su commissione dell'Agenzia Spaziale Europea, con il programma FESTIP. \nStoria.\nIl suo scopo era quello di verificare la fattibilit\u00e0 di un sistema di trasporto spaziale europeo riutilizzabile per rimpiazzare l'ormai cancellata navetta spaziale Hermes. Contemporaneamente ad Hopper e all'interno dello stesso programma FESTIP, furono condotti degli studi aerospaziali presso altri centri. \nUn prototipo in scala di Hopper venne utilizzato nel 2003 per verificare la fase di atterraggio automatico della missione di Hopper, il Phoenix.\nL'Hopper ha una forma simile allo Space Shuttle ma si distingue da quest'ultimo per essere un veicolo monostadio completamente riutilizzabile. Questo vuol dire che, a parte il carburante consumato durante la missione e il carico eventualmente rilasciato o raccolto in orbita, la configurazione del veicolo al decollo \u00e8 identica a quella dell'atterraggio. Quando l'Hopper venne progettato, prevaleva l'idea che un veicolo monostadio rappresentasse la via pi\u00f9 economica per l'accesso in orbita. Negli anni successivi, per\u00f2, importanti costruttori come Boeing dimostrarono le enormi difficolt\u00e0 tecniche e realizzative di un tale approccio (da essi stessi in precedenza sostenuto) ed indicarono in un veicolo bistadio che comportasse un compromesso ideale fra i costi di operazione e la sua realizzabilit\u00e0. Un colpo fatale per i sostenitori del monostadio fu la cancellazione dell'X-33 da parte della NASA. \nAttualmente sistemi monostadio sopravvivono solo in studi accademici e vengono considerati non realizzabili dato l'attuale livello tecnologico.\nL'hopper e il programma FESTIP erano destinati a diventare i pi\u00f9 economici di tutti i veicoli spaziali esistenti per condurre operazioni spaziali con equipaggio. Nei primi decenni del XXI secolo, dovrebbe realizzarsi il primo tentativo indipendente di condurre questo tipo di operazioni, una componente importante del progetto ISS. Il piano prevede che il velivolo entri in servizio tra il 2015 e il 2020. Con molta probabilit\u00e0 questi obiettivi non verranno realizzati. Hopper verrebbe accelerato su una pista orizzontale lunga 4\u00a0km e dotata di un binario magnetico fino a una determinata velocit\u00e0, dopodich\u00e9 entrerebbero in funzione i propulsori. Secondo i piani Hopper fornirebbe un modo per trasportare materiale ed equipaggio in orbita molto pi\u00f9 economico dell'Ariane 5, che era stato sviluppato per essere utilizzato insieme al cancellato progetto \"Hermes\", lo shuttle europeo.\nIl programma \"FLPP\" dell'ESA, per l'adozione di un lanciatore di nuova generazione, prevedeva lo sviluppo del Intermediate eXperimental Vehicle\",\" che si sarebbe dovuto lanciare nel 2012 insieme a Vega."}
{"id": "148960", "revid": "21880", "url": "https://it.wikipedia.org/wiki?curid=148960", "title": "Selus", "text": "L'espressione Selus indica, genericamente, un insieme di giochi della famiglia del mancala giocati nel corno d'Africa (in particolare Eritrea, Gibuti e Somalia) su tavolieri con 3 file di buche. Questi giochi appartengono quindi alla relativamente rara famiglia dei \"mancala III\". Dei 103 mancala del corno d'Africa descritti da R. Pankhurst in un eccellente articolo del 1971 (vedi bibliografia), 12 erano mancala III o \"selus\".\nCollegamenti esterni.\n Regole di un Selus di Pankhurst"}
{"id": "148961", "revid": "661526", "url": "https://it.wikipedia.org/wiki?curid=148961", "title": "Vin\u00edcius de Moraes", "text": "Proveniente da famiglia facoltosa, fu addetto d'ambasciata e, come autore di testi, scrisse numerosi classici; da un suo dramma fu inoltre tratto il film \"Orfeo negro\"; noto \"bon vivant\", si spos\u00f2 nove volte e mor\u00ec a Rio de Janeiro, sua citt\u00e0 natale, a 66 anni.\nI primi anni.\nNato in una famiglia amante della musica, de Moraes scrisse poesie fin dall'infanzia. A quattordici anni divenne amico dei fratelli Paulo e Haroldo Tapaj\u00f3s, e con il secondo compose \"Loura ou Morena\", la sua prima canzone. Nel 1929 intraprese gli studi di diritto a Rio de Janeiro. A partire dal 1932 scrisse le parole di dieci canzoni dei fratelli Tapaj\u00f3s. Terminati gli studi pubblic\u00f2 i suoi primi due libri: \"Caminho Para a Dist\u00e2ncia\" (1933) e \"Forma e Exegese\". In seguito lavor\u00f2 come censore cinematografico (1935) e scrisse il suo terzo libro, \"Ariana, a Mulher\" (1936).\nStudi avanzati e inizio della carriera.\nNel 1938 de Moraes si trasfer\u00ec in Inghilterra grazie ad una borsa di studio del governo inglese che gli permise di studiare letteratura ad Oxford. In quel periodo scrisse \"Novos Poemas\" e si spos\u00f2 per procura. Nel 1941, durante la Seconda guerra mondiale, torn\u00f2 a Rio e inizi\u00f2 a scrivere recensioni cinematografiche e critiche in vari giornali e riviste. Due anni dopo si un\u00ec al corpo diplomatico brasiliano e pubblic\u00f2 il libro \"Cinco Elegias\". Nel 1946 ebbe il primo incarico ufficiale: fu inviato a Los Angeles come vice-console e diede alle stampe il suo nuovo lavoro, \"Poemas, Sonetos e Baladas\".\nAll'inizio del 1950, de Moraes torn\u00f2 in Brasile a causa della morte di suo padre. Nel 1953 pubblic\u00f2 il suo primo samba, \"Quando Tu Passas por Mim\", composto assieme al musicista Ant\u00f4nio Maria. Nello stesso anno and\u00f2 a vivere in Francia, come secondo segretario dell'ambasciata brasiliana. La sua opera teatrale \"Orfeu da Concei\u00e7\u00e3o\" vinse il concorso del IV centenario di San Paolo nel 1954. L'anno seguente scrisse dei testi per alcuni brani di musica da camera. Nel 1959 Marcel Camus trasport\u00f2 sul grande schermo \"Orfeu da Concei\u00e7\u00e3o\" col titolo di \"Orfeu Negro\" (il film fu co-prodotto da Brasile, Francia, Italia e Portogallo). Incontr\u00f2 allora un pianista sconosciuto, Tom Jobim, che aveva l'incarico di scrivere la colonna sonora del film. Jobim compose la musica di \"Se Todos Fossem Iguais a Voc\u00ea\", \"Um Nome de Mulher\" e molte altre canzoni che furono registrate, tra gli altri, da Luiz Bonf\u00e1. \"Orfeu negro\" vinse l'Oscar per il miglior film straniero, la Palma d'Oro al Festival di Cannes e il premio dell'Accademia Britannica.\nIn seguito al suo ritorno al lavoro di diplomatico in Francia e Uruguay, pubblic\u00f2 le opere \"Livro de Sonetos\" e \"Novos Poemas II\".\nLa bossa nova.\nNel 1958, la cantante Elizeth Cardoso pubblic\u00f2 l'album \"Can\u00e7\u00e3o do amor demais\", segnando cos\u00ec l'inizio della bossa nova. L'opera include solamente canzoni del duo \"Jobim-de Moraes\", o di uno solo dei due (\"Can\u00e7\u00e3o do amor demais\", \"Luciana\", \"Estrada branca\", \"Chega de saudade\", \"Outra vez\", ecc.), in una produzione che include anche Jo\u00e3o Gilberto nelle ultime due tracce. Grazie a quest'album, la notoriet\u00e0 di tutti questi artisti ebbe un grande impulso; al tempo le canzoni scritte da Jobim e de Moraes erano addirittura disputate tra i vari cantanti pi\u00f9 famosi.\nNegli anni sessanta de Moraes estende le sue collaborazioni a molti artisti brasiliani, in particolare lavora con Toquinho, che divent\u00f2 poi il suo partner musicale preferito e uno dei suoi migliori amici. Le sue canzoni \"Para uma Menina com uma Flor\" e \"Samba da ben\u00e7\u00e3o\" (musicate da Baden Powell) vennero incluse nella colonna sonora di \"Un uomo, una donna\" (\"Un homme et une femme\") (1966) di Claude Lelouch, film che vinse il Festival di Cannes.\n\"Il primo cantante adatto a riproporre questa nuova musica, l\u2019interprete genuino, la voce giusta della modernit\u00e0 apparentemente semplice e lineare, colma di nuove armonie e inedite sonorit\u00e0, tutto questo era Jo\u00e3o Gilberto. Vin\u00edcius e Gilberto avevano dato cos\u00ec vita, sul declinare degli anni Cinquanta,a quella esaltante avventura che avrebbe modificato e accresciuto le fortune internazionali della musica brasiliana.Cominciava cos\u00ec la stagione della bossa nova. La citt\u00e0 di Bahia e la rinomata spiaggia di Copacabana erano diventate il centro spirituale della musica nuova\"\nOltre ai suoi interpreti brasiliani, centinaia di cantanti internazionali hanno registrato le sue 400 e pi\u00f9 canzoni.\nDe Moraes in Italia.\nAnche in seguito alle vicissitudini politiche del Brasile della fine degli anni sessanta e dei primi anni settanta, Vinicius de Moraes \u00e8 frequentemente in Italia con Toquinho con apparizioni anche televisive. Ci\u00f2 apr\u00ec la strada alla musica brasiliana che vivr\u00e0 un'epoca di relativo successo (vedi \"Per un pugno di samba\" di Ennio Morricone - Chico Buarque de Hollanda) che si concluder\u00e0 all'inizio degli anni ottanta con la partecipazione di Toquinho a Sanremo con \"Acquarello\".\nUna selezione di poesie di Vin\u00edcius de Moraes \u00e8 stata tradotta in italiano da Giuseppe Ungaretti, che conobbe de Moraes nel '37, durante il suo soggiorno in Brasile. Parte delle traduzioni di Ungaretti \u00e8 oggi rintracciabile nel volume \"Traduzioni Poetiche\" di Ungaretti nei Meridiani Mondadori. Anche molte delle sue canzoni sono state tradotte.\nNel 1969 de Moraes soggiorn\u00f2 alcuni mesi a Roma; durante questo periodo registr\u00f2 il suo primo album in italiano, \"La vita, amico, \u00e8 l'arte dell'incontro\", affiancato da Sergio Endrigo, un giovanissimo Toquinho alla chitarra e dallo stesso Ungaretti che recita in maniera eccezionale alcune delle proprie traduzioni poetiche. La registrazione avvenne in poche ore e poche sedute di incisione con turnisti della RCA. Nel 1971 duett\u00f2 con Patty Pravo in \"Samba-Preludio\" (brano incluso nell'album \"Di vero in fondo\").\nNel 1974 usc\u00ec \"Per vivere un grande amore\", registrato assieme a Toquinho. Nel 1976 viene prodotto \"La voglia la pazzia l'incoscienza l'allegria\" che vede Ornella Vanoni interpretare alcune delle bellissime canzoni di de Moraes, accompagnata dal fido Toquinho. Quest'ultimo, assieme al percussionista Mutinho, dedic\u00f2 a Vin\u00edcius la canzone \"Escravo da Alegria\" in occasione del suo nono e ultimo matrimonio.\nUn riferimento all'artista carioca si ritrova nella canzone di Bruno Lauzi \"Il Leprotto Zip\", contenuta nell'album del 1976 \"Johnny Bassotto, la tartaruga... e altre storie\", che inizia con una dedica a Vinicius de Moraes \u00abfamoso poeta brasiliano, amico mio e di tutti i bambini\u00bb ed \u00e8 cantata con un simpatico accento portoghese."}
{"id": "148962", "revid": "363629", "url": "https://it.wikipedia.org/wiki?curid=148962", "title": "Pediluvio", "text": "Il pediluvio \u00e8 un trattamento idroterapico che consiste nell'immersione dei piedi sino alle caviglie per un tempo pi\u00f9 o meno lungo dentro l'acqua, solitamente riscaldata e con l'aggiunta di sostanze rilassanti o medicanti, a scopo rilassante, igienico o curativo. \nIl pediluvio pu\u00f2 dare una sensazione di sollievo ai piedi affaticati. Fra le sostanze di uso comune sciolte nell'acqua vi \u00e8 il sale da cucina (contro i gonfiori e la stanchezza) oppure il bicarbonato di sodio (rinfrescante).\nIl pediluvio potrebbe essere lesivo per la salute del piede, sia dal punto di vista vascolare sia dal punto di vista dermatologico. Tra le problematiche, la vasodilatazione dovuta all'immersione in acqua calda e la proliferazione di miceti e batteri che si sviluppano negli ambienti caldo umidi. Inoltre, la presenza di sale da cucina, ampiamente usato nei pediluvi, apporta un'azione osmotica sulle cellule amplificando cos\u00ec la secchezza e il peggioramento di tutte le componenti disidrosiche e iperchertosiche del piede."}
{"id": "148963", "revid": "287204", "url": "https://it.wikipedia.org/wiki?curid=148963", "title": "Vinicius de Moraes", "text": ""}
{"id": "148966", "revid": "1226", "url": "https://it.wikipedia.org/wiki?curid=148966", "title": "Universo parallelo", "text": ""}
{"id": "148969", "revid": "2193057", "url": "https://it.wikipedia.org/wiki?curid=148969", "title": "Paradosso del nonno", "text": "Il paradosso del nonno \u00e8 un celebre paradosso (pi\u00f9 propriamente un'antinomia) riguardante il viaggio nel tempo nel passato (il viaggio temporale nel futuro non presenta paradossi ed \u00e8 teoricamente fattibile). \nIl primo a descriverlo fu Ren\u00e9 Barjavel, uno scrittore francese di fantascienza, nel suo libro \"Il viaggiatore imprudente\" (\"Le voyageur imprudent\", 1943). Il paradosso del nonno \u00e8 stato molto utilizzato, in letteratura e nel cinema, per dimostrare che i viaggi indietro nel tempo sono impossibili.\nCaratteristiche.\nIl paradosso suppone che un nipote torni indietro nel tempo e uccida suo nonno prima che incontri sua nonna, dunque prima che possa sposarsi e avere discendenza. L'uccisione rende impossibile l'esistenza del nipote e dunque dello stesso viaggio nel tempo che determina l'assassinio del nonno.\nSono state proposte alcune ipotesi per risolvere la contraddizione non solo di questo paradosso, ma di tutti quelli derivanti da viaggi nel tempo; ecco le pi\u00f9 importanti:\nLetteratura e cinema.\nQuesto paradosso \u00e8 stato ripreso in chiave ironica in una puntata del cartone animato \"Futurama\" creato da Matt Groening (\"Il nonno di se stesso\"), nella quale il protagonista, viaggiando indietro nel tempo, nonostante uccida per errore suo nonno, continua lo stesso a esistere: cercando di consolare sua nonna per la tragica perdita del fidanzato, finisce a letto con lei mettendola incinta, scoprendo cos\u00ec di essere sempre stato il nonno di s\u00e9 stesso. Questa storia \u00e8 un esempio di principio di autoconsistenza di Novikov.\nNel film \"The Time Machine\" vi \u00e8 un esempio esplicito del principio di Novikov: il protagonista, in seguito alla morte della sua fidanzata, costruisce la macchina del tempo con lo scopo di tornare indietro nel tempo e salvare la sua amata; ma ogni volta che lui tenti di salvarla accade comunque qualcosa che porta alla morte della donna. La spiegazione per cui il protagonista non riesce nel suo intento viene data allo stesso dal crudele \u00dcber-Morlock: se non fosse stato per la morte della ragazza, lo scienziato non avrebbe mai costruito la macchina del tempo, quindi quel fatto sarebbe dovuto comunque accadere.\nNel videogioco e anime Steins;Gate, come in The Time Machine, il protagonista non riesce a salvare i suoi amici dalla morte per via del principio di Novikov. Viene infatti spiegato che il tempo, strutturato in universi e linee di universo, lo si pu\u00f2 paragonare ad una corda dove la corda stessa \u00e8 l'universo e i filamenti corrispondono alle varie linee di universo. In questo modo le varie linee di universo convergono sempre nello stesso punto, come nella corda, quindi non \u00e8 possibile evitare la morte di qualcuno se non generando una divergenza cos\u00ec alta da spostarsi in un altro universo (corda).\nIl principio di autoconsistenza di Novikov \u00e8 stato utilizzato come fondamento anche per la serie della ABC \"Lost\", telefilm che a un certo punto della quarta serie comincia a contemplare i viaggi nel tempo, mostrando come siano stati gli stessi protagonisti a causare gli eventi che nel futuro (il presente delle prime stagioni) hanno portato il loro aereo a cadere sull'isola e come alcuni personaggi siano stati guidati dai consigli di altri protagonisti nel passato, alcune volte da loro stessi a una controparte pi\u00f9 giovane.\nNel romanzo \"Rabbia\", Chuck Palahniuk rivede il \"paradosso del nonno\" e ne propone una soluzione alternativa. Il protagonista torna ripetutamente indietro nel tempo, sostituendosi al padre per concepire s\u00e9 stesso con la madre, e creare una versione migliorata di s\u00e9.\nNel romanzo breve \"Palinsesto\", Charles Stross immagina che l'esame di ammissione per gli agenti della Stasi, un'agenzia segreta temporale, consista nell'uccisione del proprio nonno.\nNel film \"Ritorno al futuro\", il protagonista \u2014 regredito nel tempo di trent'anni \u2014 rischia di interferire negli eventi che avevano portato alla sua nascita.\nNell'episodio della saga di Harry Potter, Harry Potter e il prigioniero di Azkaban, vi \u00e8 un altro chiaro riferimento al principio di autoconsistenza di Novikov, in quanto Harry ed Hermione, grazie al suggerimento del professor Albus Silente, tornano indietro nel tempo per poter cambiare gli eventi. Il viaggio nel tempo per\u00f2 porter\u00e0 i due personaggi a condizionare gli eventi in un modo che li far\u00e0 accadere esattamente come essi si erano svolti. L'episodio vuol dimostrare, perci\u00f2, che sono gli Harry ed Hermione del futuro ad aver determinato la storia degli eventi degli Harry ed Hermione del passato. In particolare, a salvare Harry Potter e Sirius Black dai Dissennatori \u00e8 Harry stesso (del futuro). Il viaggio nel tempo si \u00e8 reso pertanto necessario per legare gli eventi del passato a quelli del futuro e a rendere il presente possibile nel modo in cui ci viene narrato.\nNella serie televisiva Dark, scritta da Baran bo Odar e Jantje Friese e diretta da Baran bo Odar per Netflix e rilasciata sulla piattaforma di streaming dal 2017 al 2020, l'intero intreccio della trama \u00e8 un'esemplificazione del principio di autoconsistenza di Novikov, con notevoli citazioni al Paradosso del nonno. \nNel film Tenet del 2020, scritto e diretto da Christopher Nolan, il Paradosso del nonno \u00e8 ampiamente citato. \nNel film Predestination l\u2019intera vicenda si basa su un paradosso spaziotemporale che \u00e8 un\u2019applicazione distorta del paradosso del nonno."}
{"id": "148970", "revid": "339392", "url": "https://it.wikipedia.org/wiki?curid=148970", "title": "Altopiano di Asiago", "text": ""}
{"id": "148971", "revid": "1934238", "url": "https://it.wikipedia.org/wiki?curid=148971", "title": "Amap\u00e1", "text": "Amap\u00e1 \u00e8 uno stato del Brasile situato nell'estremo nord del paese. Confina a nord con la Guyana francese, a sud e a ovest con lo stato di Par\u00e1, mentre a est si affaccia sull'oceano Atlantico. Lo stato ha lo 0,4% della popolazione brasiliana e produce lo 0,22% del PIL brasiliano.\nGeografia fisica.\nAmap\u00e1 \u00e8 situato alla foce del Rio delle Amazzoni ed \u00e8 in prevalenza coperto dalla foresta pluviale. All'interno si trovano alcune colline di modesta altitudine che rappresentano la sezione pi\u00f9 orientale delle alture della Guiana. La foresta amazzonica nella parte settentrionale dello Stato \u00e8 tutelata dal parco nazionale di Tumucumaque, il pi\u00f9 esteso parco nazionale brasiliano, e dal parco nazionale di Capo Orange, che copre anche una fascia costiera di 10\u00a0km nell'oceano Atlantico.\nEconomia.\nLo Stato, anche a causa della limitata estensione territoriale e demografica, contribuisce all'economia brasiliana solo per lo 0,2%.\nIl settore primario \u00e8 occupato nella pesca e nell'agricoltura di sussistenza (prodotti tropicali) mentre il settore secondario \u00e8 concentrato nell'estrazione e nella lavorazione di manganese, ferro, bauxite e altri minerali.\nIl terziario \u00e8 quasi assente tranne che nei centri di medie dimensioni come il capoluogo Macap\u00e1.\nStoria.\nI portoghesi occuparono la regione dandole il nome di \"Costa do Cabo Norte\". Dopo i falliti tentativi di occupazione da parte di inglesi e olandesi, nel XVII secolo il territorio venne rivendicato dalla Francia. Il Trattato di Utrecht del 1713 fiss\u00f2 i confini fra Brasile e Guiana francese, assegnando l'attuale Amap\u00e1 al Portogallo. Quanto previsto dal trattato non venne accettato dai francesi, anche a causa della scoperta dell'oro e alla valorizzazione dello sfruttamento della gomma.\nIl 1\u00ba maggio 1900 la Commissione Arbitrale di Ginevra riconferm\u00f2 la sovranit\u00e0 del Brasile che incorpor\u00f2 la regione (con il nome di Araguari) nello Stato di Par\u00e1, per poi farne un territorio federale con il nome di Amap\u00e1 nel 1944. La scoperta di ricchi giacimenti di manganese nella Serra do Navio (1945) rivoluzion\u00f2 l'economia locale. Il 5 ottobre 1988 l'Amap\u00e1 divenne uno Stato federato, il pi\u00f9 giovane del Brasile.\nBandiera.\nLa bandiera attuale fu adottata con il decreto numero 008 del 23 aprile 1984. Il colore blu nella parte superiore rappresenta la giustizia e il cielo di Amap\u00e1, il verde al centro la foresta pluviale, il giallo nella parte inferiore l'unione e le risorse naturali. Il nero delle piccole strisce ricorda coloro i quali caddero adoperandosi per lo Stato, il bianco simboleggia il desiderio di vivere in pace e stabilit\u00e0. Il simbolo a sinistra riproduce il Forte di S\u00e3o Jos\u00e9, a partire dal quale si svilupp\u00f2 la capitale dello Stato. Prima del 1984 l'Amap\u00e1 aveva una bandiera rossa-bianca-rossa simile a quella del Per\u00f9, con al centro sempre il Forte.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 15 comuni.\nI comuni sono raggruppati in 4 microregioni, a loro volta raggruppate in due mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative."}
{"id": "148972", "revid": "438678", "url": "https://it.wikipedia.org/wiki?curid=148972", "title": "Il segreto del mio successo", "text": "Il segreto del mio successo (\"The Secret of My Success\") \u00e8 un film del genere commedia sentimentale del 1987 del regista Herbert Ross, con Michael J. Fox.\nTrama.\nBrantley Foster \u00e8 un neolaureato della Kansas State University che si trasferisce a New York City, dove ha accettato un lavoro iniziale come finanziere. All'arrivo, scopre che l'azienda per la quale dovrebbe lavorare \u00e8 stata rilevata da una societ\u00e0 rivale. Di conseguenza, Brantley viene licenziato prima ancora di iniziare il lavoro.\nDopo diversi colloqui senza successo per ottenere un altro lavoro, soprattutto perch\u00e9 sottoqualificato e non ha esperienza, Brantley finisce per lavorare nell'ufficio postale della Pemrose Corporation, che \u00e8 diretta da un lontano parente anche se lo identifica come suo zio, Howard Prescott, l'amministratore delegato. Pemrose \u00e8 stata fondata dal suocero di Howard; Howard ha ricevuto la presidenza della compagnia sposando la figlia del suo capo, Vera Pemrose.\nDopo aver esaminato i rapporti dell'azienda, Brantley si rende conto che Howard e la maggior parte dei suoi compagni \"vestiti\" (dirigenti) stanno prendendo decisioni inutili o dannose. Dopo che Brantley nota un ufficio vuoto nell'edificio a causa di uno dei frequenti licenziamenti di Howard, usa il suo accesso all'ufficio postale e la sua comprensione dei processi aziendali per creare l'identit\u00e0 di Carlton Whitfield, un nuovo dirigente, di Brantley assume il ruolo.\nMentre si occupa di due lavori (passare dall'abbigliamento casual agli abiti da lavoro in ascensore), Brantley suscita anche un interesse romantico per Christy Wills, una collega maga finanziaria che si \u00e8 recentemente laureata ad Harvard. Brantley incontra Vera dopo averla accompagnata a casa in una limousine aziendale (su richiesta del suo datore di lavoro), e lei lo seduce dopo averlo convinto a rimanere per una nuotata. Dopo aver visto arrivare Howard, Brantley e Vera si rendono conto di essere imparentati attraverso il matrimonio. Vera ha sedotto Brantley solo per vendicarsi di suo marito per aver avuto una relazione con una donna nel suo ufficio. Brantley viene quindi cambiato il pi\u00f9 velocemente possibile e fugge per un pelo dalla villa senza essere notato da Howard.\nHoward, all'insaputa di Brantley, ha una relazione con Christy. Quando Howard le chiede di spiare Carlton Whitfield, che potrebbe essere una spia aziendale per Donald Davenport, Christy si innamora di \"Whitfield\", non sapendo che in realt\u00e0 \u00e8 Brantley. La Pemrose Corporation si sta preparando per un'imminente acquisizione da parte della Davenport Corporation. Se la Davenport Corporation assorbe Pemrose, tutti i lavoratori vengono licenziati. Howard, ignaro del fatto che Whitfield e Brantley siano la stessa persona, sospetta che \"Whitfield\" sia una spia per l'incursore aziendale Davenport. La doppia identit\u00e0 di Brantley viene scoperta quando lui, Christy, Vera e Howard finiscono nella stessa camera da letto dopo una festa a casa di Howard a cui partecipano tutti e quattro. Brantley e Christy mettono fine alla loro fiorente relazione e Brantley viene licenziato dal lavoro che svolgeva come Whitfield, cos\u00ec come Christy per aver rifiutato di continuare la relazione con Howard. Vera e Howard stanno divorziando, da quando ha scoperto che Howard aveva una relazione con Christy e stava pensando di proporle di sposarla.\nMentre sia Christy che Brantley stanno traslocando dai loro uffici, finiscono nello stesso ascensore e si riconciliano, concependo un piano di vendetta con Vera. Alla fine, raccolgono abbastanza denaro, obbligazioni e azioni per rimuovere la propriet\u00e0 della 'Pemrose Corporation' da Howard e per procedere con un'offerta pubblica di acquisto ostile della 'Davenport's Corporation'. Vera, che gi\u00e0 odia Howard per le sue pratiche commerciali inopportune, che stavano distruggendo l'impero di suo padre, racconta anche al consiglio della sua relazione. Lei lo sostituisce prontamente con Brantley, con Jean, la segretaria di Carlton, Christy e Melrose, collega di posta di Brantley al suo fianco. Mentre le guardie di sicurezza scortano Howard e il suo aiutante, Art Thomas, dal Pemrose Building, Brantley e Christy iniziano a pianificare insieme il loro futuro, personale e professionale.\nCuriosit\u00e0.\nNella colonna sonora del film, \u00e8 presente il brano \"Don't Ask the Reason Why\" della band statunitense Restless Heart. Nel film per\u00f2 tale brano viene eseguito con un testo e con un titolo diverso dall'originale (\"Something I've got to do\"). Lo si pu\u00f2 udire durante la scena in cui Brantley entra nell'ufficio lasciato vuoto da un \"colletto bianco\" appena licenziato, e che user\u00e0 in seguito sotto le spoglie di Carlton Whitfield.\nNelle fasi iniziali del film fanno una comparsa fugace e rapida anche le modelle Cindy Crawford e Linda Evangelista.\nNella scena in cui sono alla festa nella villa di zio Howard e zia Vera \u00e8 presente un errore. Infatti Christy chiama Michael J. Fox \"Brantley\" invece che \"Whitfield\""}
{"id": "148975", "revid": "2027424", "url": "https://it.wikipedia.org/wiki?curid=148975", "title": "Reining", "text": "Il reining \u00e8 una disciplina dell'equitazione americana.\nLetteralmente tradotto significa \"lavorare di redini\": trae le sue origini dal lavoro con il bestiame svolto dai cowboy che utilizzavano i cavalli per radunare, muovere e contenere le mandrie di bovini nelle vaste praterie. I cavalli dovevano essere agili, atletici, docili e veloci e dovevano rispondere repentinamente ai comandi impartiti dai cavalieri tramite le redini.\nCon il passare degli anni i cowboy, orgogliosi dei loro cavalli ben addestrati e pronti al lavoro, iniziarono a cimentarsi in competizioni che consistevano in una serie di manovre, tra cui \"sliding stop\" e giravolte (\"spin\").\nQueste esibizioni costituirono le fondamenta dello sport omonimo.\nIl Reining \u00e8 oggi una disciplina equestre che ha una posizione di rilievo nell'ambito dell'equitazione internazionale: nelle arene di tutto il mondo si svolgono gare di Reining e centinaia di cavalli e cavalieri, di ogni livello tecnico, hanno modo di esibirsi e dare dimostrazione della propria abilit\u00e0.\nDurante le competizioni giudici qualificati sono preposti alla determinazione del punteggio ed emettono il loro verdetto basandosi su regole stabilite, con le quali valutano l'esecuzione dei percorsi, o \"pattern\", che sono 13 di cui 2 dedicati alle classi Youth 10 e Short Stirrup.\nI pattern non sono altro che percorsi in cui vengono ripetute le medesime manovre in successioni diverse.\nLe manovre fondamentali sono: "}
{"id": "148976", "revid": "125603791", "url": "https://it.wikipedia.org/wiki?curid=148976", "title": "Zdravljica", "text": "Zdravljica (; in italiano \"Brindisi\") \u00e8 una poesia scritta da France Pre\u0161eren (1800-1849) nel 1844 e dal 29 marzo 1990 la 1\u00aa e la 7\u00aa strofa formano l'inno nazionale sloveno.\nStoria.\nCon questa poesia Pre\u0161eren intendeva non solo esaltare la Slovenia, ma brindare a tutti i popoli del mondo, quando, superati odii e guerre, ciascuno avrebbe visto nell'altro non il confinante ma il vicino di casa. Il concetto \u00e8 contenuto nella famosa settima strofa.\nUn anno prima della sua composizione, sul giornale tedesco Kmetijske in rokodelske novice (1843), Matija Vertovc, in un articolo intitolato Vinske terte hvala, aveva pubblicamente invitato France Pre\u0161eren a scrivere un'ode al vino. Gi\u00e0 nella prima strofa di Zdravljica \u00e8 possibile individuare il pensiero del sacerdote agronomo sloveno della Valle del Vipacco\nPer questa settima strofa, il sacerdote Stanko Premrl (1880-1965), compositore in genere di musica sacra, scrisse una composizione corale con il medesimo nome. Non fu il solo, lo fecero anche altri tredici compositori.\nStoricamente, la Slovenia ebbe, prima come regione dell'Impero austro-ungarico, e poi come regione della Iugoslavia monarchica, un inno \"Naprej zastava slave\" (\"Avanti bandiera della gloria\") composto da Davorin Jenko (1835-1914). Tale inno divenne parte dell'inno composito reale iugoslavo, la cui melodia riguardante la Serbia era stata composta sempre dallo stesso Jenko.\nNella Iugoslavia socialista la Slovenia riadott\u00f2 come inno locale quello di Jenko, ma al tempo stesso cominci\u00f2 a farsi strada nei programmi radio-televisivi anche l'inno di Premrl, in virt\u00f9 del suo testo collegato con il maggiore poeta nazionale, e considerato il migliore delle quattordici versioni esistenti.\nAl momento dell'indipendenza del 1990 venne data la preferenza all'inno di Premrl, una melodia solenne e piena di fierezza.\nL'inno nazionale della Slovenia \u00e8 basato sulla prima e sulla settima strofa della poesia. Questa settima strofa per\u00f2 \u00e8 considerata la pi\u00f9 importante. L'esecuzione prevede, nella forma consueta, il canto della sola settima strofa, mentre nella forma solenne si cantano entrambe. La poesia \u00e8 un carmen figuratum, infatti la forma di ogni strofa ricorda quella di una tazza di vino, il che richiama al \"brindisi\".\nTesto.\nLa parte segnata in verde \u00e8 stata utilizzata come Inno Nazionale dalla Repubblica socialista di Slovenia per qualche giorno e, successivamente, dalla Slovenia indipendente."}
{"id": "148978", "revid": "287204", "url": "https://it.wikipedia.org/wiki?curid=148978", "title": "Taiz\u00e9 (Deux-S\u00e8vres)", "text": "Taiz\u00e9 \u00e8 un comune francese di 792 abitanti situato nel dipartimento delle Deux-S\u00e8vres, nella regione della Nuova Aquitania, vicino alla citt\u00e0 di Thouars. Si trova alla confluenza dei fiumi Thouet e Thouaret; di economia prevalentemente rurale, \u00e8 conosciuto per la sua produzione di meloni.\nIl comune di Taiz\u00e9 \u00e8 membro del consorzio amministrativo \"Communaut\u00e9 de communes du Thouarsais\", parte del Pays Thouarsais."}
{"id": "148982", "revid": "1465298", "url": "https://it.wikipedia.org/wiki?curid=148982", "title": "Linea Massa-Senigallia", "text": "Nella linguistica delle lingue romanze, la linea Massa-Senigallia (nota anche, quando viene fatta coincidere con i confini delle regioni Italiane, come linea La Spezia-Rimini) \u00e8 una linea che si riferisce a un numero d'importanti isoglosse che distinguono le lingue romanze occidentali da quelle orientali. Le lingue romanze orientali includono il toscano (e quindi l'italiano), i dialetti italiani mediani, meridionali intermedi e meridionali estremi nonch\u00e9 il rumeno, mentre lo spagnolo (castigliano), l'aragonese, l'occitano, il francese, il catalano e il portoghese sono rappresentanti del gruppo occidentale, cos\u00ec come le lingue dell'Italia settentrionale: venete, galloitaliche (piemontese, ligure, lombardo, emiliano e romagnolo) e il gruppo retoromanzo (composto da romancio, ladino e friulano).\nIl sardo ha caratteristiche peculiari e mentre da alcuni linguisti non viene associato n\u00e9 al ramo occidentale, n\u00e9 a quello orientale, ma piuttosto a un ipotetico ramo meridionale, dalla maggioranza \u00e8 considerato parte del ramo occidentale, pur avendo anche alcuni aspetti sintattici propri del ramo orientale (come l'aggettivo possessivo posto dopo il nome cui si riferisce). Va notato che nella parte settentrionale della Sardegna si parlano il gallurese e il sassarese, che, cos\u00ec come il c\u00f2rso della vicina isola, sono assegnati alle lingue romanze orientali e non fanno parte della lingua sarda.\nLa linea corre lungo lo spartiacque tra Italia continentale e peninsulare, tra le citt\u00e0 di Massa (in Toscana) e Senigallia (nelle Marche). La caratteristica pi\u00f9 importante della linea riguarda la sonorizzazione di certe consonanti in posizione intervocalica, in particolare /p/, /t/ /k/ del latino. La sonorizzazione, la lenizione o la caduta di queste consonanti \u00e8 caratteristica della parte occidentale, a nord e ovest della linea; il mantenimento della parte orientale, a sud ed est della medesima. Per esempio, il latino \"focu(m)\" (la /m/ finale non era pi\u00f9 pronunciata gi\u00e0 nel latino classico) \u00e8 diventato \"fuoco\" in italiano e \"foc\" in romeno, ma \"fogo\"/\"fog\" nelle lingue norditaliche e \"fuego\" in spagnolo.\nPer quanto riguarda il toscano, un'importante isoglossa corre nella Toscana nordoccidentale fra le province di Lucca e Pistoia, sul versante orientale della Valleriana: Ad occidente (Garfagnana Valdilima e Valleriana) si nota la sonorizzazione della c e della t(fatica=fadiga) mentre spostandosi verso est la c \u00e8 progressivamente aspirata e la t rimane sorda.\nUn'altra importante isoglossa che cade sulla linea riguarda il plurale dei nomi. A nord e ovest della linea, cos\u00ec come per le lingue romanze meridionali, deriva dall'accusativo latino plurale e di solito finisce in /s/ (a parte i parlati italiani settentrionali, , e il francese, dove \u00e8 caduto in epoca recente, ma si \u00e8 conservato nella scrittura e nella \"liaison\"), senza distinzione di genere e declinazione. A sud ed est della linea il plurale dei nomi finisce in vocale: la spiegazione di questo fatto \u00e8 che deriva dal caso nominativo oppure dal cambiamento della /s/ latina in /i/ (iotacizzazione). In parecchi casi, specie nelle variet\u00e0 in cui cade la vocale finale o si neutralizza in // spesso cambiano anche le vocali intermedie. Per esempio, ecco alcuni plurali di parole d'origine comune latina e tradizione ininterrotta in italiano, spagnolo e sardo messe a confronto col rumeno:"}
{"id": "148988", "revid": "124968888", "url": "https://it.wikipedia.org/wiki?curid=148988", "title": "Restaurazione", "text": "La Restaurazione, sul piano strettamente storico-politico, \u00e8 il processo di ristabilimento del potere dei sovrani assoluti in Europa e il tentativo anacronistico, in seguito alle sconfitte militari di Napoleone, di ritornare all'\"Ancien R\u00e9gime\" (\"antico regime\") precedente la Rivoluzione francese.\nEssa ha inizio con il congresso di Vienna che dur\u00f2 dal 1\u00ba novembre 1814 al 9 giugno 1815 (secondo altre datazioni dal 18 settembre 1814 e al 9 giugno 1815). L'assemblea fu convocata dalle grandi potenze per ridisegnare i confini europei (gli imperi di Austria e Russia e i regni di Prussia e Gran Bretagna e Irlanda). In senso pi\u00f9 ampio, per Restaurazione si intende il movimento reazionario teso a contrastare le idee della Rivoluzione francese, diffuse in tutta Europa dagli eserciti napoleonici. Da questo punto di vista, essa si presenta come un fenomeno che trascende il piano puramente politico per estendersi a quello culturale. L'et\u00e0 della Restaurazione si fa infatti coincidere in letteratura con il Romanticismo e in filosofia con l'Idealismo. Essa pu\u00f2 considerarsi conclusa con i moti del 1830-1831.\nLa nuova concezione romantica della Storia.\nNel Congresso di Vienna si confrontarono due linee politiche contrapposte: coloro che volevano un puro e semplice ritorno al passato e quelli che sostenevano la necessit\u00e0 di un compromesso con la storia trascorsa: \u00abConservare progredendo\u00bb era la loro parola d'ordine. Questo contrapposto modo di pensare l'azione politica nasceva paradossalmente da un unico punto di origine ideale.\nNell'et\u00e0 della Restaurazione si avanzava infatti una nuova concezione della storia che smentiva quella degli illuministi basata sulla capacit\u00e0 degli uomini di costruire e guidare la storia con la ragione. Le vicende della Rivoluzione francese e il periodo napoleonico avevano dimostrato che gli uomini si propongono di perseguire alti e nobili fini che s'infrangono dinanzi alla realt\u00e0 storica. Il secolo dei lumi era infatti tramontato nelle stragi del Terrore e il sogno di libert\u00e0 nella tirannide napoleonica che, mirando alla realizzazione di un'Europa al di sopra delle singole nazioni, aveva determinato invece la ribellione dei singoli popoli proprio in nome del loro sentimento di nazionalit\u00e0.\nSecondo questa visione, dunque, la storia non \u00e8 guidata dagli uomini, ma \u00e8 Dio che agisce nella storia mediante una Provvidenza divina che s'incarica di perseguire fini al di l\u00e0 di quelli che gli uomini ingenuamente si propongono di conseguire con la loro meschina ragione.\nLa concezione reazionaria.\nDa questa nuova concezione romantica della storia, opera della volont\u00e0 divina, si promanano due visioni contrapposte: la prima \u00e8 una prospettiva reazionaria che vede nell'intervento di Dio nella storia, una sorta di avvento di un'apocalisse che metta fine alla sciagurata storia degli uomini. Napoleone \u00e8 stato, con le sue continue guerre, l'Anticristo di questa apocalisse. Dio segner\u00e0 la fine della storia malvagia e falsamente progressiva ed allora agli uomini non rimarr\u00e0 che volgersi al passato per preservare e conservare quanto di buono era stato realizzato.\nSi cercher\u00e0 in ogni modo di cancellare tutto ci\u00f2 che \u00e8 accaduto dalla Rivoluzione a Napoleone restaurando il passato. I sovrani restaurati dal Congresso di Vienna tenteranno di ripristinare le vecchie strutture politiche e sociali spazzate via dalla Rivoluzione francese e da Napoleone, ma il loro sar\u00e0 un compito impossibile. \"\"L'aratro della Rivoluzione\" scrive lo storico tedesco Franz Mehring in \"Absolutisme et R\u00e9volution en Allemagne\" (1525\u20131848) \"aveva sconvolto troppo in profondit\u00e0 il suo terreno, fino ai campi di neve della Russia; un ritorno alle condizioni che avevano dominato in Europa fino al 1789 era impossibile\"\".\n\u00c8 stato detto che, mentre Napoleone veniva sconfitto sui campi di battaglia, gli ideali di cui si era fatto portatore ispiravano, sia pure forzatamente, quei sovrani reazionari che lo combattevano. Si erano visti sovrani conservatori pressati dai tempi nuovi come Ferdinando IV di Napoli e Ferdinando VII di Spagna che fin dal 1812 avevano concesso ai loro sudditi addirittura la Costituzione. Vero \u00e8 che questi stessi sovrani, dopo la caduta di Napoleone, cancellarono con un tratto di penna quanto avevano concesso, ma dovettero poi affrontare moti insurrezionali interni che riuscirono a fatica a controllare solo con l'intervento della Santa Alleanza.\nLa concezione progressista.\nUn'altra prospettiva, che nasce dalla stessa concezione della storia guidata dalla Provvidenza, \u00e8 quella che potremo definire liberale, che vede nell'azione divina una volont\u00e0 diretta nonostante tutto al bene degli uomini, escludendo che nei tempi nuovi ci sia una sorta di vendetta di Dio che voglia far espiare agli uomini la loro presunzione di creatori di storia.\n\u00c8 questa una visione dinamica della storia che troviamo in Saint Simon, con la concezione di un nuovo cristianesimo per una nuova societ\u00e0, o in Lamennais, che vede nel cattolicesimo una forza rigeneratrice della vita sociale. Una concezione progressiva che \u00e8 presente anche in Italia nell'opera letteraria di Alessandro Manzoni, nel pensiero politico di Gioberti, nel progetto neoguelfo e nell'ideologia mazziniana.\nAntesignani e teorici della Restaurazione.\nQuesta nuova visione della storia intesa come espressione della volont\u00e0 divina e quindi come base teorica dell'unione di politica e religione e della legittimit\u00e0 del potere politico per \"grazia di Dio\", aveva avuto, gi\u00e0 prima della Restaurazione, i suoi principali teorici nell'anglo-irlandese Edmund Burke, nei francesi Fran\u00e7ois-Ren\u00e9 de Chateaubriand e Louis de Bonald, nell'italiano Joseph de Maistre.\nNelle \"Riflessioni sulla Rivoluzione in Francia\", pubblicate nel 1790, Burke mettendo a confronto la rivoluzione inglese del 1688 con quella francese vede nella prima una linea evolutiva che si era sviluppata per gradi nel rispetto delle tradizioni e questo \u00ab\"lascia libera la possibilit\u00e0 di nuovi acquisti, ma fornisce la garanzia assicurata di ogni acquisto\"\u00bb mentre la seconda gli appare come un evento caotico in cui si mescolano \u00ab\"leggerezza e ferocia, confusione di delitti e di follie travolti insieme\"\u00bb. Nella stessa opera contesta il principio della sovranit\u00e0 popolare e della democrazia a cui contrappone la supremazia dell'aristocrazia e dell'ordine sociale \"legittimati\" dalla loro natura divina. Per lui le masse, che esprimono una maggioranza che scioccamente pretende di prevalere sulla minoranza mentre non sa distinguere il suo vero interesse, sono il sostegno del dispotismo, e la Rivoluzione francese era perci\u00f2 destinata a fallire poich\u00e9 si era allontanata dalla \"grande e diritta via della natura\".\nFran\u00e7ois-Ren\u00e9 de Chateaubriand fin dal 1802 aveva attaccato con il suo \"G\u00e9nie du Christianisme\" (Genio del Cristianesimo) le dottrine illuministiche accusandole di estremo razionalismo e difendendo la religione e il Cristianesimo. Louis de Bonald, fervente monarchico e cattolico, fu la voce pi\u00f9 importante degli ultra-legittimisti. Aveva aderito all'inizio alle idealit\u00e0 rivoluzionarie che ripudi\u00f2 dopo i provvedimenti anticlericali sanciti con la Costituzione civile del clero.\nNelle sue numerose opere, attacc\u00f2 la \"Dichiarazione dei diritti dell'uomo e del cittadino\", il \"Contratto sociale\" di Jean-Jacques Rousseau e le innovazioni sociali e politiche portate dalla Rivoluzione, sostenendo il ritorno all'autorit\u00e0 della monarchia e della religione. La rivoluzione stessa, egli sosteneva, \u00e8 una specie di prova dell'esistenza di Dio, poich\u00e9 mette in luce come l'eliminazione della religione conduca alla distruzione della societ\u00e0. L'ambito religioso e quello politico sono, agli occhi di Bonald, inseparabili.\nMa il vero teorico della Restaurazione fu il savoiardo Joseph de Maistre. Sulla linea del tradizionalismo di Burke nell'opera \"Du Pape\" (1819) egli sostiene la concezione della storia come depositaria di valori etici trascendenti. Nel Medioevo la Chiesa \u00e8 stata il sostegno dell'ordine sociale e questo la rende superiore al potere civile che solo essa pu\u00f2 rendere legittimo in quanto depositaria e interprete della volont\u00e0 divina.\nLe teorie illuministiche sulla libert\u00e0 naturale dell'uomo sono semplici follie e \"diaboliche stranezze\". L'uomo \u00e8 troppo malvagio per poter essere libero, egli \u00e8 invece nato \"naturalmente servo\" e tale \u00e8 stato sino a quando il Cristianesimo lo ha liberato. Il Cristianesimo autentico \u00e8 quello cattolico, rappresentato dal pontefice romano, che ha proclamato la libert\u00e0 universale ed \u00e8 l'unico nella generale debolezza di tutte le sovranit\u00e0 europee ad aver conservato la sua forza e il suo prestigio.\nDe Maistre condivide poi l'analisi di Burke sulla falsa pretesa della maggioranza di prevalere sulla minoranza, mentre invece \u00ab\"dovunque il piccolissimo numero ha sempre condotto il grande\"\u00bb e per questo \u00e8 diritto legittimo dell'aristocrazia l'assumere la guida del Paese.\nIl Congresso di Vienna.\nIl Congresso di Vienna (1814-1815) fu la conferenza dei maggiori ambasciatori europei nella quale si ridisegn\u00f2 la mappa del continente secondo i voleri degli stati vincitori. I princ\u00ecpi fondamentali che informarono il congresso furono definiti come \"restaurazione\", \"legittimit\u00e0\" e \"equilibrio\". Il primo prevedeva il ritorno alla situazione politica e ai confini del 1792. Il ritorno alla \"legittimit\u00e0\" ripristin\u00f2 le prerogative della nobilt\u00e0 europea e delle famiglie regnanti. L'\"equilibrio\", diceva che tutte le potenze dovevano avere uguale forza politica. \nNel Congresso di Vienna vennero prese le principali decisioni dai delegati delle pi\u00f9 grandi nazioni europee del XIX secolo (Austria, Prussia, Russia ed Inghilterra) che avevano reso possibile la sconfitta nella battaglia di Lipsia (in Sassonia) di Napoleone Bonaparte. Hardemberg fu il delegato prussiano, il marchese di Londonderry quello inglese, per la Russia partecip\u00f2 lo zar Alessandro I in persona e l'Austria venne rappresentata da Metternich, grande diplomatico e politico austriaco che influ\u00ec notevolmente nella configurazione geo-politica dell'Europa post Napoleonica.\nIn principio frenato dalle pretese di Prussia e Russia, che esigevano venissero loro annessi nuovi territori, fu decisivo l'intervento del francese Charles Maurice de Talleyrand-P\u00e9rigord (ecclesiastico e diplomatico che pass\u00f2 la fase della rivoluzione e il dominio napoleonico, prima sostenendolo poi avversandolo, prodigandosi per l'ascesa al potere di Luigi XVIII), il quale, schierandosi a favore di Regno Unito e Impero austriaco, riusc\u00ec a far tornare sui propri passi le altre due potenze, che ritrattarono le proprie pretese.\nIl Congresso si bas\u00f2 su tre principi cardine:\nNella suddetta assemblea si sancirono anche due alleanze: la \"Santa Alleanza\" tra Russia, Austria e Prussia e la \"Quadruplice alleanza\", formata dalle precedenti nazioni pi\u00f9 l'Inghilterra. Questa alleanza si basava sul \"principio di intervento\": nel caso uno Stato avesse avuto dei problemi causati da disordini rivoluzionari che potevano contagiare gli altri stati, questi si ritenevano in obbligo d'intervenire per sedare le rivolte. Al principio di non ingerenza negli affari interni di uno stato si sostituiva l'ideale della solidariet\u00e0 internazionale da attuarsi con la periodica consultazione dei governi europei nei Congressi e tramite quello strumento di polizia internazionale che era la Santa Alleanza.\nComprendere il Congresso di Vienna \u00e8 molto importante per capire in seguito gli scopi della Restaurazione, in quanto fu proprio questa assemblea il simbolo dell'iniziativa intrapresa dalle superpotenze del continente.\nConseguenze.\nAlla caduta di Napoleone e del suo Impero, in Europa serpeggiava l'idea che si era chiusa una parentesi: ora c'era l'Europa \"di prima\" da ricostruire. Teoricamente si cerc\u00f2 di ritornare integralmente all'Ancien R\u00e9gime, ma in pratica si trov\u00f2 un compromesso fra il vecchio e il nuovo sistema di governo culminante nel Congresso di Vienna. Molte delle istituzioni francesi, in campo amministrativo, giuridico ed economico, vennero mantenute laddove i francesi le avevano instaurate. Era poi difficile sradicare dalle coscienze le idee di libert\u00e0 e uguaglianza introdotte con la rivoluzione. Infine, questo tentativo di ritorno all'Ancien R\u00e9gime era un compromesso antistorico, per l'irreversibilit\u00e0 del processo di secolarizzazione iniziato o, meglio, affrettato dalla Rivoluzione francese.\nConseguenze dal punto di vista politico.\nDal punto di vista politico furono ripristinate o abolite molte istituzioni introdotte dalla Rivoluzione francese: per es. il divorzio introdotto in Francia nel 1792 e abolito nel 1816 (per essere nuovamente ripristinato nel 1884). Si cerc\u00f2, come nell'Ancien R\u00e9gime, una pi\u00f9 stretta unione fra trono e altare, fra Stato e Chiesa (ne \u00e8 un esempio clamoroso la consacrazione regia di Carlo X nel 1824).\nCambiamenti della geografia politica.\nDopo il congresso, la geografia politica del continente europeo sub\u00ec molte modifiche: le potenze vincitrici modificarono a loro vantaggio i confini nazionali rispetto al periodo prenapoleonico, talvolta ingrandendosi annettendosi piccoli stati o territori: la Prussia ottenne la Renania; nacque il Regno dei Paesi Bassi; l'Impero russo acquist\u00f2 posizione nel centro Europa annettendo la Bessarabia, la Finlandia e parte della Polonia; la Gran Bretagna acquis\u00ec il controllo di alcune isole ioniche (Corf\u00f9, Zante, Cefalonia) e dell'isola di Malta, che non venne restituita ai Cavalieri di Malta.\nIl Sacro Romano Impero non fu ricostituito e al suo posto venne creata la Confederazione germanica, che sopravvisse fino al 1866, presieduta dagli Asburgo, costituita da 38 stati (34 principati e 4 citt\u00e0 libere) in unione, ma indipendenti, di cui due pi\u00f9 importanti erano la Prussia e l'Impero austriaco, quest'ultimo annesse direttamente al suo dominio le Province illiriche napoleoniche, tra cui i territori dell'Istria e della Dalmazia storicamente parte della Repubblica di Venezia e la Repubblica di Ragusa.\nLa regione veneta fu unita col vecchio Ducato di Milano a formare il Regno Lombardo-Veneto, diretto subalterno dell'impero austriaco, sancendo la definitiva fine della plurisecolare Repubblica di Venezia, venne confermato il distacco della Valtellina dai Grigioni, ad opera di Napoleone, e la sua unione alla Lombardia.\nLa Repubblica di Genova fu unita al Regno di Sardegna allo scopo di costituire un pi\u00f9 efficace stato cuscinetto nei confronti della Francia.\nNel resto della penisola italiana furono ripristinati i precedenti stati, ossia il Granducato di Toscana, il Ducato di Parma, il Ducato di Modena, il Ducato di Massa ed il Ducato di Lucca come trasformazione del napoleonico Principato di Lucca e Piombino che aveva sostituito l'antica Repubblica di Lucca: tutti i governanti dei cinque stati erano dinasticamente subordinati all'Austria, che controllando anche il Lombardo Veneto di fatto diventava il \"gendarme\" della penisola. Lo Stato della Chiesa fu privato delle sue storiche enclave francesi passate alla Francia, mentre mantenne le enclave di Benevento e Pontecorvo entro il regno di Napoli.\nIl Regno di Napoli venne ricondotto sotto la monarchia di Ferdinando di Borbone, che aveva mantenuto il Regno di Sicilia. Nel 1816 due regni furono uniti a creare il Regno delle Due Sicilie con capitale a Napoli, e il re assunse il nuovo titolo di Ferdinando I delle Due Sicilie.\nA Parigi, nel maggio 1814, venne insediato il nuovo re Luigi XVIII, fratello minore del decapitato Luigi XVI.\nConseguenze dal punto di vista religioso.\nDal punto di vista ecclesiastico, bisogna evidenziare che:\nL'anticlericalismo di molti ambienti della restaurazione fu innegabile, e fu poi all'origine dell'anticlericalismo liberale.\nL'epoca della restaurazione per la Chiesa coincise con l'opera teorica di Antonio Rosmini e i pontificati di Pio VII (1800-1823), Leone XII (1823-1829), Pio VIII (1829-1830) e Gregorio XVI (1831-1846).\nIn ambiente curiale romano si dibattevano due linee politiche:\nGli obiettivi della restaurazione.\nLa Restaurazione in effetti si identifica con la volont\u00e0 unanime del Congresso anche se successivamente vedremo come si creeranno delle discordie anche all'interno di questo circolo privato nazionale.\nL'errore principale commesso dai monarchi del XIX secolo consiste nel non aver saputo (o meglio nel non aver voluto) conciliare le ideologie presenti con quelle passate, imponendosi prepotentemente sui governi di tutta Europa in modo assolutistico senza aver tenuto conto delle nuove idee di nazionalit\u00e0, liberalismo e democrazia che, la Rivoluzione francese prima e Napoleone poi, seppur inconsciamente e involontariamente, avevano insinuato nelle menti dei popoli.\nIn sintesi, l'Europa era ideologicamente cambiata dall'avvento di Napoleone, ma i sovrani del tempo sembrarono non voler tener in conto questo fatto, fingendo che 26 anni di storia (1789-1815) non fossero mai esistiti. Le conseguenze di questo atteggiamento intollerante si manifesteranno sull'Europa cinquant'anni pi\u00f9 tardi, prima nel Risorgimento italiano e poi nelle rivoluzioni che scuoteranno il secolo successivo."}
{"id": "148990", "revid": "697352", "url": "https://it.wikipedia.org/wiki?curid=148990", "title": "Occultismo", "text": ""}
{"id": "148992", "revid": "767487", "url": "https://it.wikipedia.org/wiki?curid=148992", "title": "Taiz\u00e9-Aizie", "text": "Taiz\u00e9-Aizie \u00e8 un comune francese di 605 abitanti situato nel dipartimento della Charente nella regione della Nuova Aquitania."}
{"id": "148998", "revid": "287204", "url": "https://it.wikipedia.org/wiki?curid=148998", "title": "Zez-Kai Ell", "text": ""}
{"id": "149000", "revid": "889336", "url": "https://it.wikipedia.org/wiki?curid=149000", "title": "Palmeto di Elche", "text": "Il palmeral de Elche, ovvero il palmeto di Elche, nella provincia di Alicante (Spagna), \u00e8 una grande distesa di palme integrata nell'ambiente urbano della citt\u00e0. \u00c8 il palmeto pi\u00f9 grande d'Europa, superato nel mondo solo da alcuni palmeti arabi. Il Palmeral di Elche \u00e8 stato dichiarato patrimonio dell'umanit\u00e0 dall'UNESCO nel 2000.\nStoria.\nSi crede che il Palmeral, che contiene pi\u00f9 di mezzo milione di esemplari, sia stato piantato dai fenici, che trovarono in questa area della Spagna un ambiente propizio a questa coltivazione. I romani, arrivati in seguito, seppero conservarlo e curarlo. Gli arabi seguirono la stessa tecnica di protezione e ampliarono la coltivazione; con Abd al Raman fu realizzata la grande rete di canali. Pi\u00f9 tardi, lungo il medioevo, furono emanate numerose leggi per proteggerlo, e dopo di allora non si \u00e8 mai smesso di curarlo e coltivarlo.\nI migliori e pi\u00f9 antichi esemplari stanno nel cosiddetto \"Huerto del Cura\", all'interno del gran Palmeral. Questo nome gli venne dato dal proprietario nel 1918. Alcuni esemplari hanno pi\u00f9 di 300 anni (va tenuto presente che la palma ha una vita media dai 250 ai 300 anni). Queste palme sono della stessa specie di quelle iraniane. Producono datteri e fruttificano a dicembre. Inoltre sono presenti alcune altre specie di palme tropicali.\nNell'insieme spicca la cosiddetta \"Palmera Imperial\", che fu cos\u00ec chiamata in onore dell'imperatrice Elisabetta di Austria-Ungheria, che visit\u00f2 il giardino nel 1894. Questo palmeto ospita 7 enormi germogli a forma di candelabro e di lei Sissi disse che era degna di un Impero.\nIl tipo principale di palma che si incontra \u00e8 quella detta \"Phoenix dactylifera\", che fu importata dai musulmani quando occuparono la penisola iberica. La palma ha ottime quotazioni sia sul mercato spagnolo che nelle esportazioni clandestine; hanno grande importanza sia la coltura dei datteri che la confezione delle \"palmas\", rami di palma sottoposti ad un particolare processo di essiccamento.\nParticolarit\u00e0.\nIl Palmeral indica l'insieme del territorio coltivato a palme. Ovviamente, anche tenendo conto dell'antichit\u00e0 della coltivazione, quello che nel suo insieme appare come un bosco di palme \u00e8 frazionato in propriet\u00e0 private, dette \"huertos\", che si pu\u00f2 ben tradurre con \"giardini\", come accade per le coltivazioni di aranci nel mezzogiorno d'Italia. Particolarmente interessante \u00e8 la coesione, che qui si \u00e8 riusciti a realizzare, tra il costruito e il coltivato."}
{"id": "149001", "revid": "110157", "url": "https://it.wikipedia.org/wiki?curid=149001", "title": "Stykkish\u00f3lmur", "text": "Stykkish\u00f3lmur \u00e8 un comune islandese della regione di Vesturland. \nIl villaggio di pescatori di Stykkish\u00f3lmur sorge nella regione settentrionale della penisola di Sn\u00e6fellsnes, nell'Islanda occidentale. Con i suoi 1240 abitanti, la comunit\u00e0 svolge un ruolo importante nella sua regione per i servizi ed il commercio, e vive principalmente dei proventi delle attivit\u00e0 turistiche e di pesca.\nLa posizione favorevole della cittadina fu scoperta gi\u00e0 in tempi antichi, e nel 1550 vi fu fondato un centro di scambio. Oggi, il principale datore di lavoro del posto dopo l'industria della pesca \u00e8 il convento di suore cattoliche.\nLa citt\u00e0 prende il nome dalla piccola isola di \"Stykki\u00f0\" (\"il pezzo\" in islandese), situata poco lontano dal porto. Il vicino monte Helgafell ospita i resti di Gu\u00f0run Osvifsd\u00f3ttir, eroina delle saghe islandesi."}
{"id": "149002", "revid": "125207050", "url": "https://it.wikipedia.org/wiki?curid=149002", "title": "Giovanni Pastrone", "text": "Attivo all'epoca del cinema muto \u00e8 considerato un pioniere della settima arte dopo aver raggiunto fama a livello internazionale per aver realizzato, nel 1911, \"La caduta di Troia\" e , nel 1914, l'imponente \"Cabiria\" un lungometraggio che \u00e8 passato alla storia come il film italiano pi\u00f9 celebre del cinema muto.\nBiografia.\nIl cinema.\nSi diplom\u00f2 al Conservatorio di Asti in violino e al contempo port\u00f2 a termine gli studi in ragioneria.\nDopo aver tentato diverse attivit\u00e0, nel 1903 si trasfer\u00ec a Torino con la moglie per lavorare nell'orchestra del Teatro Regio come secondo violino.\nNel 1905 entr\u00f2 come semplice contabile nella casa cinematografica di cortometraggio Rossi &amp; C. di Torino e grazie alla conoscenza di tre lingue straniere (francese, inglese e tedesco), Pastrone ottenne l'incarico di corrispondente. Nel 1907 ne divenne il direttore amministrativo e nel 1908 comproprietario con Carlo Sciamengo dando il via alla nuova casa di produzione Itala Film.\nL'opera cinematografica di Pastrone port\u00f2 ai massimi livelli la Itala Film, che produsse nel 1910 La caduta di Troia, una pellicola ambiziosa di 30 minuti. Fu il primo film lungo 600 metri proiettato senza interruzione in mezz'ora di spettacolo. In Italia la pellicola non riscosse un successo rilevante\nmentre negli Stati Uniti venne accolta con entusiasmo facendo conoscere, per la prima volta, al pubblico nordamericano la maestosit\u00e0 del cinema italiano.\nCabiria.\nLa massima produzione di Pastrone \u00e8 \"Cabiria\" (1914), un 35\u00a0mm di circa 3 ore che contribu\u00ec considerevolmente alle produzioni \"colossali\" che videro l'Italia ai primi posti nell'incremento dei lungometraggi e nella loro distribuzione all'estero.\nQuesta pellicola fu prodotta nelle stereotipo dei film d'Arte, e lo dimostra il fatto che fu contattato uno dei migliori scrittori italiani del periodo, Gabriele D'Annunzio, per la sceneggiatura e per la traduzione in francese, inglese e tedesco dei sottotitoli del film (le \"didascalie vergate\", che contribuirono a dare maggior pregio all'intera opera).\nLa prima del film fu il 18 aprile 1914 contemporaneamente al Teatro Lirico di Milano e al Teatro Vittorio Emanuele di Torino, dove fu accompagnata dall'orchestra e dal coro del teatro: si intendeva presentare uno spettacolo che potesse competere con l'opera e che attraesse sia il pubblico borghese che aristocratico, fino allora disprezzante delle opere cinematografiche considerate popolari.\nIl film \u00e8 ambientato nell'epoca delle guerre puniche con battaglie, distruzioni, incendi e sacrifici umani. Il direttore artistico e primo operatore cinematografico era l'operatore e regista aragonese Segundo de Chom\u00f3n, che in questo film utilizz\u00f2 delle lampade elettriche per ottenere effetti di chiaroscuro e realizz\u00f2 la sequenza dell'eruzione dell'Etna con grande realismo Pastrone ricorse per la prima volta in assoluto alla \"carrellata\", la macchina da presa piazzata su una piattaforma mobile, da lui brevettata due anni prima: la macchina da presa non \u00e8 pi\u00f9 fissa al terreno, ma libera di muoversi tra gli attori. Fino ad ora la macchina da presa creava una scena fissa in cui gli attori entravano in campo, recitavano e ne uscivano con un effetto simile al teatro. Il carrello permise anche di passare dal campo lungo ai primi piani senza \"stacco\" di ripresa.\nLe riprese furono fatte in movimento e non pi\u00f9 a immagine fissa, dando alla scena grande profondit\u00e0 di spazio; questa tecnica, nei primi anni del cinema, era stata usata per le sequenze in interni e lo stesso Griffith la utilizz\u00f2 in alcune riprese paesaggistiche.\nFu uno dei film pi\u00f9 costosi del periodo, circa un milione e duecentocinquantamila lire in oro, tra esterni girati in Tunisia, sulle Alpi e in Sicilia e costumi di scena, dando vita a un filone (quello mitologico) destinato a durare per oltre mezzo secolo.\nIl successo di Cabiria fu enorme tant'\u00e8 che rimase in prima visione per circa un anno a New York e per sei mesi a Parigi\nIl personaggio di Maciste.\nInsieme a Cabiria riscosse molto successo anche la figura di Maciste il personaggio interpretato da Bartolomeo Pagano, un ex scaricatore di porto di Genova scoperto da Pastrone. La popolarit\u00e0 fu tale da rendere il personaggio stesso di Maciste protagonista di molte altre produzioni cinematografiche future. Il nome di Maciste, come si evince dalla sceneggiatura originale di Cabiria, \u00e8 stato scelto perch\u00e9 risulta essere un antichissimo soprannome del semidio Ercole e l'origine della parola deriva dal greco m\u00e9kistos superlativo di makr\u00f2s (grande). La figura di Maciste \u00e8 diventata, nel corso degli anni, un'icona italiana tanto da essere utilizzata nel linguaggio comune per indicare un uomo dal fisico possente e dotato di forza eccezionale.\nIl dopo Cabiria.\nDurante questo periodo, sotto lo pseudonimo di \"Piero Fosco\", Pastrone diresse altri film: \"Il fuoco\" (1915), \"Tigre reale\" (1916), basato sul romanzo di Giovanni Verga, e \"Hedda Gabler\" (1919), tratto dal dramma omonimo di Henrik Ibsen.\nGiovanni Pastrone \u00e8 considerato il maggior regista di film storici dell'epoca, anche se in effetti egli diresse, oltre ad una sconosciuta \"Agnese Visconti\" (1910), solo altri due film storici: i sopra citati \"La caduta di Troia\" e \"Cabiria\" (1914). Le opere seguenti furono trascrizioni di testi letterari o teatrali: \"Tigre reale\" (1916 da Verga) e \"Hedda Gabler\" 1919 da Ibsen, o di argomento contemporaneo: \"Il fuoco\" (1915) o la serie dedicata a \"Maciste\".\nSebbene la fama gli giunse attraverso solo un paio di film di risonanza internazionale, il cinema di Pastrone rivela un preciso gusto per lo spettacolo, un notevolissimo livello tecnico ed una grande organizzazione pubblicitaria.\nInnovazioni.\nPastrone considerava il cinema come un'industria e come tale doveva impedirne improvvisazione e rischio: fece costruire nuovi capannoni per circa 22.000 m\u00b2 per sfruttare al massimo la luce del sole.\nSi affin\u00f2 nei procedimenti tecnici inventando e brevettando il \"fixit\u00e9\", un procedimento per impedire lo slittamento della pellicola. Cre\u00f2 un circuito di sale cinematografiche per la distribuzione di centinaia di sue pellicole, comiche e drammatiche, tra cui moltissime uscite anonime per contrastare la concorrenza.\nAnche se brevettato a nome dell'allora responsabile dell'uffico tecnico dell'Itala Film Secondo Torta il \"carrello\" (anche noto come \"dolly\"), per effettuare riprese in movimento, risulta essere un'invenzione di Pastrone che, in seguito, se ne attribu\u00ec ufficialmente la paternit\u00e0.\nNel 1910, a ventotto anni, cominci\u00f2 ad affrontare la regia a pi\u00f9 ampio respiro, che fu d'ispirazione anche per importanti maestri del cinema internazionale come David Wark Griffith, che s'ispir\u00f2, per il suo film \"Intolerance\", al kolossal di Pastrone \"Cabiria\" del 1914.\nIl ritiro.\nNel 1919, all'apice del successo, abbandon\u00f2 l'attivit\u00e0 cinematografica e l'Itala Film, che fu assorbita da un'altra compagnia, rifiutando numerose offerte di lavoro per dedicarsi a studi ed esperimenti di medicina.\nNon si interess\u00f2 pi\u00f9 al cinema, se non sporadicamente, fino al 1931, quando fece da supervisore nell'arrangiamento musicale della sua \"Cabiria\".\nCon l'aggravarsi delle sue condizioni di salute, in seguito ad una caduta, muore a Torino il 27 giugno del 1959. Il comune gli ha intitolato una via nel quartiere Barriera di Milano."}
{"id": "149003", "revid": "108348827", "url": "https://it.wikipedia.org/wiki?curid=149003", "title": "Mama Quilla", "text": "Nella mitologia inca, Mama Quilla (\"Mama Killa\" in quechua) era la dea della luna, protettrice delle donne sposate. Era rappresentata con un disco dorato con una faccia umana.\nSecondo i miti, era figlia di Viracocha e Mama Cocha e sorella e sposa di Inti, il dio del sole.\nEra inoltre la madre di Manco C\u00e1pac, il primo sovrano inca, di sua moglie Mama Ocllo e di Kon.\nVeniva considerata come la madre del firmamento e una sua statua era conservata nel Tempio del Sole, nel quale le rendeva culto un ordine di sacerdotesse.\nA Mama Quilla era particolarmente rivolto il fervore religioso delle donne che vedevano in lei una madre capace di comprendere i loro timori e in grado di concedere loro il riparo desiderato."}
{"id": "149009", "revid": "647919", "url": "https://it.wikipedia.org/wiki?curid=149009", "title": "Discariche di rifiuti", "text": ""}
{"id": "149013", "revid": "3", "url": "https://it.wikipedia.org/wiki?curid=149013", "title": "Aspra Sabina", "text": ""}
{"id": "149015", "revid": "1632387", "url": "https://it.wikipedia.org/wiki?curid=149015", "title": "Teodorico il Grande", "text": "Fu re degli Ostrogoti dal 474 e sovrano del Regno ostrogoto in Italia dal 493.\nBiografia.\nOrigini.\nTeodorico nacque nel 454 in Pannonia: il padre era il Re ostrogoto Teodemiro, la madre Erelieva, una concubina; Teodemiro apparteneva alla stirpe reale degli Amali ed era riuscito a conquistare l'indipendenza degli Ostrogoti solo l'anno precedente alla nascita del figlio, quando aveva sconfitto gli Unni insieme ai propri fratelli Valamiro e Videmiro il Vecchio. Il suo nome gotico, ricostruito dai linguisti come \"*\u00deiudareiks\", pu\u00f2 essere tradotto come \"sovrano del popolo\".\nNel 461, Teodorico, all'et\u00e0 di sette o otto anni, fu inviato come ostaggio a Costantinopoli in modo da assicurare la fedelt\u00e0 degli Ostrogoti al trattato di pace stipulato da Teodemiro insieme all'augusto Leone I. Nella capitale dell'Impero bizantino Teodorico ricevette la migliore istruzione da parte degli insegnanti pi\u00f9 competenti della citt\u00e0, in considerazione della sua importanza come erede degli Amali, una dinastia che rivendicava il governo su met\u00e0 dei Goti sin dal III secolo (sebbene la veridicit\u00e0 di ci\u00f2 sia ritenuta opera di propaganda da parte degli storici moderni). \nTeodorico rimase a Costantinopoli fino al 469: in questi anni godette il favore dell'imperatore Leone I, impar\u00f2 a leggere, scrivere e far di conto e cerc\u00f2 di acquisire i rudimenti della cultura latina. Quando l'imperatore Leone apprese che la sua armata imperiale si stava ritirando dalla Pannonia, decise di inviare Teodorico a casa con doni e senza alcuna promessa di ulteriori impegni: l'iniziativa dell'imperatore pu\u00f2 essere interpretata come un tentativo di rafforzare la posizione degli Ostrogoti come possibili alleati imperiali contro il generale ribelle Aspar e i Gori della Tracia, guidati da Teodorico Strabone. \nNel 470 Teodorico assunse il controllo della porzione di regno in precedenza governato dallo zio Valamiro: poco dopo l'arrivo di Teodorico, il Re dei Sarmati Babai conquist\u00f2 la piazzaforte di Singidunum (attuale Belgrado) alle spese di Costantinopoli; Teodorico, per consolidare la propria posizione di principe degli Ostrogoti, pass\u00f2 il Danubio con 6\u00a0000 guerrieri, sconfisse i Sarmati e incamer\u00f2 per s\u00e9 tutto il territorio conquistato.\nSuccessione.\nDivenuto ufficialmente Re degli Ostrogoti alla morte del padre nel 474, Teodorico sostenne numerose campagne contro potenziali rivali goti e altri nemici dell'Impero d'Oriente, fatto che gli permise di aumentare il proprio prestigio e di consolidare la propria posizione politica: in particolare condusse frequenti spedizioni contro Teodorico Strabone, che al momento si trovava in rivolta contro il nuovo imperatore Zenone, ottenendo per s\u00e9 il comando delle forze romane e per il suo popolo la qualifica di \"foederati\".\nNel 476/477 Zenone, nel tentativo di evitare che un gruppo germanico diventasse troppo potente o egemone, non solo rifiut\u00f2 di concedere nuove terre agli Ostrogoti (che all'epoca stavano subendo una forte carestia) ma concesse a Teodorico Strabone i titoli militari un tempo affidati a Teodorico stesso. Infuriato per il tradimento imperiale, gli Ostrogoti oltrepassarono i Monti Rodopi, invasero la provincia della Macedonia spogliandola di ogni vettovaglia e costringendo l'imperatore a intavolare trattative. Inizialmente Teodorico rifiut\u00f2 ogni compromesso ma in seguito acconsent\u00ec a inviare a Epidauro uno dei propri confidenti, Sidimondo. Nel corso delle trattative, tuttavia, Zenone venne meno alla parola data e invi\u00f2 un esercito per attaccare uno dei convogli di Teodorico: nella battaglia che segu\u00ec, i Goti, del tutto ignari del tradimento, persero oltre 2\u00a0000 carri ed ebbero 5\u00a0000 prigionieri.\nDopo essersi ritirato in Epiro, Teodorico invase la Tessaglia e conquist\u00f2 Larissa nel 482. L'anno seguente, a seguito di nuove rivolte e della morte di Teodorico Strabone, l'imperatore Zenone fu costretto a venire a patti con Teodorico che ottenne il titolo di \"magister militum praesentalis\", la nomina a console designato per il 484 e il comando delle province della Dacia Ripensis e della Mesia Inferiore.\nI nuovi onori, in ogni caso, non saziarono l'ambizione di Teodorico e degli Ostrogoti i quali continuarono a saccheggiare le province imperiali e a minacciare la stessa Costantinopoli: nel 486 Zenone ottenne l'alleanza dei Bulgari ma costoro furono sconfitti da Teodorico che l'anno seguente pose l'assedio direttamente alla capitale dell'Impero, occupandone i sobborghi e interrompendo la fornitura di acqua. \nNel tentativo di risolvere i problemi causati dalla minaccia degli Ostrogoti, Zenone decise di offrire a Teodorico la possibilit\u00e0 di governare l'Italia, all'epoca dominata da Odoacre, in qualit\u00e0 di Patrizio: in tal modo, Teodorico avrebbe ottenuto nuove terre in cui vivere e Zenone avrebbe potuto riprendere pieno controllo dei Balcani e sbarazzarsi anche dello stesso Odoacre, la cui lealt\u00e0 verso l'Impero era ormai dubbia. \nAccettata la proposta, Teodorico inizi\u00f2 ad armare le proprie schiere e a predisporre quanto necessario per la migrazione dell'intero popolo ostrogoto in Italia. Dopo un anno di preparativi, Teodorico inizi\u00f2 la lunga marcia verso l'Italia; nell'agosto del 489, sconfisse i Gepidi, alleati di Odoacre, che avevano cercato di sbarrargli la strada nei pressi di Sirmium. \nLa spedizione in Italia.\nNel 489 Teodorico guid\u00f2 gli Ostrogoti in Italia attraverso le Alpi Giulie: il 28 agosto dello stesso anno Odoacre diede battaglia presso il fiume Isonzo ma fu sconfitto e costretto a ritirarsi a Verona, ove cerc\u00f2 di approntare un campo trincerato; il 30 settembre Teodorico assalt\u00f2 le posizioni di Odoacre e riusc\u00ec a conseguire una seconda vittoria. \nA seguito della sconfitta, Odoacre si ritir\u00f2 a Ravenna mentre Teodorico avanz\u00f2 fino a Mediolanum, dove la maggior parte dell'esercito di Odoacre - incluso il suo generale, Tufa - gli si arrese: non avendo alcun motivo di dubitare della lealt\u00e0 di Tufa, Teodorico invi\u00f2 il suo nuovo generale a Ravenna con un manipolo dei suoi soldati migliori; Tufa, tuttavia, cambi\u00f2 schieramento e il contingente gotico posto al suo comando fu interamente distrutto.\nA seguito della pesante disfatta, Teodorico fu costretto a ripararsi a Ticinum (Pavia) mentre Odoacre inizi\u00f2 ad assediare il suo rivale e i Burgundi approfittavano dell'occasione per saccheggiare e devastare la Liguria. La situazione miglior\u00f2 solamente nella primavera del 490 quando il re visigoto Alarico II dimostr\u00f2 quello che Wolfram definisce \"uno dei rari esempi di solidariet\u00e0 gotica\" inviando aiuti militari al re ostrogoto, costringendo Odoacre ad abbandonare l'assedio. Teodorico lasci\u00f2 Pavia e l'11 agosto 490 i due eserciti si scontrarono presso l'Adda ma anche questa volta furono gli Ostrogoti a prevalere e Odoacre fu costretto a ritirarsi nuovamente a Ravenna.\nI ruoli si invertirono e ora tocc\u00f2 a Teodorico assediare il rivale: Ravenna si dimostr\u00f2 inespugnabile, circondata com'era da paludi ed estuari ed essendo costantemente rifornita da piccole imbarcazioni provenienti dall'entroterra, mentre Tufa rimaneva attivo nella strategica valle dell'Adige, vicino a Trento, e ricevette rinforzi inaspettati quando si verificarono alcune diserzioni tra le file di Teodorico. \nMentre i Vandali invadevano la Sicilia, Fredericus, Re dei Rugi e alleato di Teodorico, rimasto a proteggere Pavia, inizi\u00f2 a opprimerne gli abitanti: Teodorico intervenne di persona spingendo cos\u00ec i Rugi a passare dalla parte di Tufa; il danno, per\u00f2, fu di breve durata giacch\u00e9 Tufa e Fredericus entrarono in disaccordo e si uccisero a vicenda in una battaglia. Ormai rimasto unico padrone dell'Italia continentale, Teodorico inizi\u00f2 i preparativi per armare una flotta, in modo da assediare Ravenna anche dal mare. \nNella notte tra il 9 e 10 luglio 491, Odoacre tent\u00f2 una sortita fuori Ravenna ma l'iniziativa si rivel\u00f2 un completo fallimento, con la morte del suo generale Livilia assieme ai migliori soldati eruli e l'anno seguente la marina ostrogota isol\u00f2 la citt\u00e0 anche dal mare. L'assedio si protrasse fino al 25 febbraio 493 quando Giovanni, vescovo di Ravenna, riusc\u00ec a negoziare un accordo tra le due parti contenente la promessa che Odoacre e Teodorico avrebbero regnato insieme e congiuntamente: il 5 marzo Teodorico fece il suo ingresso trionfale nella citt\u00e0. Dieci giorni dopo, venendo meno ai patti presi, Teodorico uccise Odoacre con la sua stessa spada durante un banchetto. \nLa vicenda della morte di Odoacre viene diffusamente raccontata anche dalle fonti coeve. Dopo aver inutilmente orchestrato una congiura, Teodorico approfitt\u00f2 di un banchetto in compagnia del rivale presso il palazzo chiamato \"Ad Laurentum\" per prendere la sua spada e colpire il rivale direttamente alla clavicola. Pare che, in risposta alla domanda del morente Odoacre, \"\"Dov'\u00e8 Dio?\", il re ostrogoto abbia risposto: \"Questo \u00e8 quel che hai fatto ai miei amici\"\". Herwig Wolfram spiega il riferimento di Teodorico ai suoi \"amici\" come vendetta personale per l'uccisione della coppia reale dei Rugi, configurando quindi l'assassinio di Odoacre come atto di giustizia in accordo con le tradizioni germaniche, per quanto il figlio dei sovrani rugi fosse in quel momento in aperta ribellione contro Teodorico. \nOltre a Odoacre, Teodorico fece uccidere anche la moglie, Sunigilda e il fratello Onoulfo; il figlio Thela fu esiliato in Gallia ma quando tent\u00f2 di rientrare in Italia fu anch'egli giustiziato; lo stesso destino capit\u00f2 anche ai pi\u00f9 fedeli collaboratori del re. \nRegno.\nPolitica interna.\nDopo aver disarmato le forze ancora fedeli a Odoacre, Teodorico, nell'intento di non disperdere le proprie forze in Italia e di evitare conflitti con la popolazione di stirpe latina, fece insediare i suoi 40\u00a0000 Ostrogoti nei pressi delle citt\u00e0 di Pavia, Ravenna e nel Piceno. \nDurante il suo lungo regno Teodorico mantenne intatto il sistema amministrativo tardo-romano: conserv\u00f2 al vertice della burocrazia alcuni tra i ministri di Odoacre come Cassiodoro e Liberio, si limit\u00f2 a emanare \"edicta\" di precisazione senza usurpare le prerogative legislative dell'Imperatore d'Oriente, rispett\u00f2 il prestigio e le funzioni del Senato e affid\u00f2 a cittadini romani tutte le cariche civili (come i governatori civili delle province, i vicari delle diocesi e il prefetto del pretorio). \nDi innovativo vi fu l'attribuzione dei compiti militari e di alcune funzioni di controllo ai comandanti delle guarnigioni gotiche nelle citt\u00e0, i cosiddetti \"comites civitatorum\". \nA differenza di Odoacre, Teodorico fece in modo che i cittadini romani vivessero secondo il proprio diritto, separati dagli Ostrogoti che continuavano a mantenere le proprie leggi e il proprio credo; in materia religiosa, sebbene ariano, concesse un'ampia tolleranza religiosa ai suoi sudditi calcedonei o ebrei. A titolo di esempio, si pu\u00f2 ricordare l'ordine di riedificare la sinagoga di Ravenna dopo che fu demolita da una folla nel corso di un tumulto. \nAllo scopo di migliorare le condizioni economiche dell'Italia Teodorico intraprese un energico programma edilizio che comprendeva tanto la costruzione di nuove opere quanto il recupero e il restauro delle opere pubbliche precedenti: numerose citt\u00e0 del Nord Italia, colpite dalle incursioni negli anni precedenti, come Verona, Pavia, Milano, Parma, Como e Aquileia ricevettero opere difensive, palazzi, acquedotti, chiese, bagni pubblici e altri edifici allo scopo di favorire una migliore connessione diretta tra i cittadini e il loro \"princeps\" e di propagandare l'idea di un impero rinnovato. \nNella sua capitale di Ravenna, cur\u00f2 il restauro dell'acquedotto romano risalente a Traiano e fece erigere ex novo una \"Grande Basilica di Ercole\" nei pressi di una statua colossale dell'eroe stesso, commission\u00f2 l\"'Hagia Anastasis\", una piccola chiesa dedicata al culto ariano e con un proprio battistero, pi\u00f9 le chiese di S. Andrea dei Goti, S. Giorgio e S. Eusebio (demolite tra il XIII e il XV secolo). \nFece erigere il Palazzo di Teodorico sopra una preesistente struttura romana, affinch\u00e9 fungesse da residenza reale sul modello del Gran Palazzo di Costantinopoli e vi pose accanto la Chiesa di Cristo il Redentore (attuale Basilica di Sant'Apollinare Nuovo), modellata specificamente secondo i propri gusti personali, e una statua equestre nella piazza prospiciente il palazzo, sul modello degli antichi imperatori romani. \nL'opera pi\u00f9 nota fatta edificare da Teodorico a Ravenna \u00e8 il Mausoleo, l'unica struttura costruita con blocchi squadrati in pietra d'Istria e riccamente decorato con fregi e motivi comunemente riscontrati negli ornamenti metallici scandinavi del V o VI secolo. \nAltrettanto rilevanti furono i lavori eseguiti a Roma: fu ricostruito il Palazzo di Domiziano sul Palatino (grazie ai proventi di una specifica tassa ad hoc), riparate e rafforzate le Mura Aureliane, la Curia, il Teatro di Pompeo, gli acquedotti e le fognature, mentre vennero poste nuove statue sulle arcate dell'Anfiteatro Flavio e fu costruito un nuovo granaio. \nInfine, essendo solito soggiornare a Pavia, commission\u00f2 la costruzione del primo nucleo abitativo del Palazzo reale di Pavia, sede reale dei sovrani longobardi e un villino per la caccia a Villaregio.\nRelazioni con i regni romano-barbarici.\nTra le prime preoccupazioni di Teodorico vi fu la necessit\u00e0 di stipulare accordi e alleanze con gli altri regni romano-barbarici attraverso alleanze matrimoniali. Nel 493 spos\u00f2 Audofleda, sorella del re dei Franchi Clodoveo I e poco tempo dopo negozi\u00f2 le nozze delle figlie Teodogota e Ostrogota con, rispettivamente, Alarico II dei Visigoti e Sigismondo dei Burgundi. Concesse, infine, la mano della sorella Amalafrida, vedova di un nobile gotico, a Trasamondo, Re dei Vandali e degli Alani insieme a una ricca dote e una scorta di 5\u00a0000 uomini e fece maritare la nipote Amalaberga con Ermanafrido, Re dei Turingi. \nCon il tempo, tuttavia, la rete di alleanze inizi\u00f2 a indebolirsi e a sfaldarsi, soprattutto a seguito della forte politica espansionista intrapresa da Clodoveo I, il quale sconfisse i Turingi e, nel 507, invase il Regno dei Visigoti. Fallito ogni tentativo di mediazione da parte dello stesso Teodorico, Clodoveo I annient\u00f2 l'esercito dei Visigoti nella battaglia di Vouill\u00e9, che sanc\u00ec la definitiva annessione dell'Aquitania al Regno dei Franchi. \nA seguito della morte del genero Alarico II in battaglia, Teodorico intervenne direttamente nel conflitto: appoggi\u00f2 la successione di Gesalico (figlio naturale di Alarico II), sconfisse i Franchi ad Arles e incamer\u00f2 l'intera Provenza; in seguito, per\u00f2, quando Gesalico perse il controllo di Narbona e fece giustiziare un importante nobile visigoto, Teodorico sostenne i diritti al trono del nipote Amalarico, ancora bambino. \nNel 510 Gesalico fu esiliato e Teodorico, nonostante l'ostilit\u00e0 di una parte della nobilt\u00e0, ottenne formalmente la reggenza e il controllo effettivo del Regno dei Visigoti, raccogliendo le tasse e nominando funzionari e comandanti militari in nome e per conto del nipote: in tali vesti, negozi\u00f2 la fine delle ostilit\u00e0 con gli eredi di Clodoveo e patrocin\u00f2 alcuni concili ecclesiastici a Tarragona e a Gerona rispettivamente nel 516 e 517, che vennero datati con riferimento all'ascesa al trono di Teodorico in vesti di reggente nel 511. \nL'alleanza tra Ostrogoti e Vandali ebbe fine nel 523. In quell'anno, alla morte di Trasamondo ascese al trono il niceano Ilderico: quando il nuovo sovrano concesse il rientro degli esuli niceani, restitu\u00ec loro le chiese e consent\u00ec la nomina di un nuovo vescovo a Cartagine, Amalafrida si oppose e fu incarcerata insieme alla sua guardia gota; infuriato per l'accaduto, Teodorico inizi\u00f2 i preparativi per una spedizione militare ma la morte interruppe i suoi progetti.\nRapporti con l'Impero bizantino.\nCome Odoacre prima di lui, Teodorico govern\u00f2 l'Italia in qualit\u00e0 di \"Patricius\" o vicer\u00e9 in nome e per conto dell'Augusto imperatore in Costantinopoli. Teodorico, in ogni caso, adott\u00f2 comunque le regalie e gli ornamenti imperiali in porpora e cerc\u00f2 con ogni mezzo di recuperare a proprio vantaggio il retaggio imperiale latino attraverso un'abile opera propagandistica. \nGrazie alle sue imprese militari e, in parte, alla volont\u00e0 imperiale di evitare scontri diretti, riusc\u00ec a mantenere relazioni diplomatiche estremamente amichevoli con l'imperatore Anastasio I Dicoro, le cui stesse simpatie religiose erano viste con forte sospetto dalla nobilt\u00e0 italica e dalla chiesa occidentale. \nLa situazione sarebbe presto cambiata alla morte di Anastasio I e all'ascesa di Giustino I: il nuovo sovrano, infatti, era un seguace convinto del credo di Nicea e profondamente influenzato dal nipote Giustiniano, il quale premeva per l'instaurazione di una politica espansionistica verso Occidente.\nUltimi anni e morte.\nGli ultimi anni del regno di Teodorico furono segnati da un progressivo peggioramento delle relazioni diplomatiche con la Corte di Costantinopoli e di riflesso anche con il Papato di Roma e dalle dispute religiose tra la minoranza ariana, cui apparteneva lo stesso Teodorico, e la maggioranza cristiana calcedoniana. \nIn questo contesto si colloca la vicenda di Boezio, aristocratico latino, letterato, filosofo e commentatore di Aristotele che era salito al vertice dello Stato con la nomina a \"magister officiorum\" nel settembre 522. Dopo alcuni mesi di mandato, infatti, Boezio fu accusato da un alto funzionario di Teodorico, il \"referendarius\" Cipriano di aver intrattenuto rapporti con l'ex console Albino, a sua volta sotto processo per aver complottato con l'imperatore Giustino I; Teodorico affid\u00f2 il caso direttamente a un collegio di cinque senatori estratti a sorte che si pronunci\u00f2 per la condanna a morte di Boezio, fatto che avrebbe contribuito non poco a mettere in discussione la legittimazione della dinastia degli Amali e dispose la confisca delle propriet\u00e0 appartenenti ai due figli del filosofo, Flavio Boezio e Flavio Simmaco. \nLa situazione divenne ancor pi\u00f9 torbida quando Giustino I, risolto lo scisma acaciano, intraprese una persecuzione dei suoi sudditi di fede ariana e monofisita. L'iniziativa suscit\u00f2 lo sdegno di Teodorico il quale invi\u00f2 papa Giovanni I direttamente a Costantinopoli allo scopo di richiedere la revoca dei provvedimenti persecutori; dopo lunghe trattative con l'imperatore il Papa ottenne la revoca dei provvedimenti fatta eccezione per la restituzione degli incarichi ecclesiastici ai precedenti titolari ariani. Al ritorno in patria, Teodorico fece arrestare il Papa, che mor\u00ec il 18 maggio 526 in prigione a Ravenna. \nOrmai anziano e profondamente scosso dagli ultimi avvenimenti, Teodorico mor\u00ec il 30 agosto dello stesso anno, lasciando l'Italia al nipote Atalarico sotto la reggenza della figlia Amalasunta. Ebbe parimenti fine la momentanea unione tra Visigoti e Ostrogoti, dato che i primi elessero Amalarico quale unico sovrano.\nLa leggenda.\nTeodorico fu protagonista di numerose leggende. Una leggenda romantica sulla morte vuole che a Teodorico sia giunta un giorno la notizia che era stata avvistata nei boschi una cerva dalle corna d'oro. Armatosi di arco e frecce, il sovrano s'incammin\u00f2 alla sua ricerca, ma improvvisamente il cavallo che lo trasportava, imbizzarritosi, cominci\u00f2 a correre senza fermarsi, fino ad arrivare (con un salto spettacolare) al cratere dell'Etna, dentro al quale si gett\u00f2 con il re in groppa. La leggenda \u00e8 stata ripresa con qualche variante dal Carducci, che ne scrisse un poemetto in versi a quartina doppia: \"La leggenda di Teodorico\", nella raccolta pubblicata con il titolo \"Rime nuove\". Secondo la poesia di Carducci, il cavallo si gett\u00f2 in Vulcano, col cavaliere in groppa e non nell'Etna.\nUn altro episodio d\u00e0 una versione \"leggendaria\" dell'uccisione del rivale Odoacre il quale, dopo essere stato sconfitto da Teodorico in battaglia, sarebbe stato invitato amichevolmente a cena da quest'ultimo che, approfittando del fatto che erano soli, lo avrebbe fatto uccidere a tradimento da un servo con una pugnalata alle spalle. Da quest'episodio sarebbe derivato il celebre proverbio: \"A tavola non si invecchia\".\nNel folklore delle popolazioni alpine vi sono numerose leggende che menzionano Teodorico di Verona.\nA Galeata, si racconta che cercando di mandare via un eremita di nome Ellero, il cavallo si sia inchinato dinanzi al monaco, che \u00e8 diventato patrono di Galeata.\nA Brescia, invece, una delle leggende sorte attorno al \"Mostas\u00f9 d\u00e8le Cos\u00e9re\", rilievo in pietra dalle dubbie origini, vi vedrebbe un ritratto abbozzato di Teodorico, scolpito sul posto, mentre a Bolzano si trova un imponente ciclo pittorico dedicato alla leggenda di re Laurino, eseguito nel 1911 dall'artista Bruno Goldschmitt di Monaco di Baviera. La scultura in marmo bianco raffigura il re degli Ostrogoti Teodorico il Grande (Dietrich von Bern nella \"\u00dei\u00f0rekssaga\"), che sottomette il re del popolo delle Dolomiti, re Laurino.\nA Ravenna nel 1854, non lontano dal Mausoleo di Teodorico, venne rinvenuto un insieme orafo - composto da ornamenti in oro e almandini - denominato \"corazza di Teodorico\", considerato il massimo esempio di arte orafa romano-barbarica mai scoperto. Il cimelio, esposto inizialmente nel Museo Municipale Classense di Ravenna, fu traslato nel 1896 nel Museo nazionale di Ravenna, dove venne trafugato, assieme ad altri monili, nella notte tra il 19 e il 20 novembre del 1924. Nonostante gli sforzi investigativi, la \"corazza di Teodorico\" e gli oggetti trafugati non vennero mai rinvenuti e il furto ha ispirato il romanzo \"La corazza di Teodorico\" di I. L. Federson, pubblicato nel 2014. Studi recenti ritengono che l'insieme orafo in questione non sarebbe stato la corazza di Teodorico il Grande ma, pi\u00f9 verosimilmente, un ornamento per bardatura di cavallo dell'inizio del VI secolo.\nDiscendenza.\nDa una concubina in Moesia Teodorico ebbe due figlie: \nDal suo matrimonio con Audofleda, sorella di re Clodoveo I, nel 493 ebbe un'unica figlia: "}
{"id": "149017", "revid": "767487", "url": "https://it.wikipedia.org/wiki?curid=149017", "title": "Appunti partigiani", "text": "Appunti partigiani \u00e8 l'ottavo album dei Modena City Ramblers (il settimo in studio).\nL'album riprende idealmente \"Materiale resistente\" (con ovvi riferimenti a un periodo storico molto caro al gruppo) prodotto 10 anni prima (1995) da Giovanni Lindo Ferretti, richiama a raccolta molti ex Ramblers: Alberto Cottica, Massimo Giuntini, Luciano Gaetani e Giovanni Rubbiani, oltre ad altri compagni di viaggio Paolo Rossi, Gang, Bandabard\u00f2 e Casa del vento. \u00c8 l'ultimo album dei Modena City Ramblers prima dell'abbandono del cantautore Cisco."}
{"id": "149020", "revid": "363629", "url": "https://it.wikipedia.org/wiki?curid=149020", "title": "Maniluvio", "text": "Il maniluvio consiste in una immersione delle mani, dei polsi e almeno met\u00e0 dell'avambraccio in acqua, a scopo terapeutico. L'acqua pu\u00f2 essere riscaldata e vi si possono disciogliere sostanze curative.\nViene a volte usato per curare le patologie delle unghie e come preparazione del trattamento di manicure.\nIl maniluvio, ripristinando la circolazione sanguigna, ha un'azione benefica e di sollievo di alcuni piccoli disturbi, come l'affaticamento, i gonfiori e la cosiddetta sensazione delle \"mani fredde\". \nInsieme al pediluvio \u00e8 un trattamento di tipo idroterapico.\nSeguendo rimedi naturali, la \"manicure\" pu\u00f2 essere fatta lasciando le dita per 5 minuti in un bagno di acqua tiepida e mezzo limone. Per le unghie, strofinare con scorza di limone."}
{"id": "149021", "revid": "438678", "url": "https://it.wikipedia.org/wiki?curid=149021", "title": "Guitar synth", "text": "In musica, l'espressione guitar synth indica un sintetizzatore musicale predisposto per essere controllato da una chitarra, normalmente (ma non necessariamente) dotata di una uscita MIDI. Questo tipo di unit\u00e0 pu\u00f2 essere paragonato a un banco di effetti per chitarra; a differenza di quanto avviene con un banco di effetti tradizionali, tuttavia, il suono uscente non \u00e8 (necessariamente) ottenuto \"a partire\" dal suono originale (modificandone la forma d'onda) ma viene \"sintetizzato\" (in parte o in tutto) dal \"guitar synth\" stesso. In effetti, dunque, l'analogia pi\u00f9 stretta \u00e8 quella con un sintetizzatore tradizionale, in cui la chitarra sostituisce la tastiera. Il primo modello fu il GR-500 della Roland, lanciato sul mercato nel 1977.\nPoich\u00e9 l'espressione inglese \"guitar synth\" non \u00e8 altro che la giustapposizione delle parole \"chitarra\" e \"sintetizzatore\", essa viene anche talvolta utilizzata per indicare prodotti software o sintetizzatori in grado di riprodurre il suono di una chitarra."}
{"id": "149023", "revid": "1543377", "url": "https://it.wikipedia.org/wiki?curid=149023", "title": "The Amazing Spider-Man", "text": "The Amazing Spider-Man \u00e8 una serie a fumetti edita negli Stati uniti dalla Marvel Comics in cui vengono pubblicate le storie dell'Uomo Ragno; ha esordito nel marzo del 1963 presentando nel primo numero la seconda storia in assoluto del personaggio. Nonostante negli anni siano nate altre collane dedicate al personaggio, \u00e8 considerata la testata principale sulla quale sono stati pubblicati eventi fondamentali della saga del personaggio. La collana \u00e8 stata pubblicata ininterrottamente fino al 1998 per 442 numeri e negli anni \u00e8 stata ripresa pi\u00f9 volte ed \u00e8 tuttora pubblicata. \u00c8 una delle serie a fumetti pi\u00f9 vendute di sempre avendo alcuni numeri superato tirature di 500.000 copie. La copia originale del primo numero ha raggiunto quotazioni di 60.000 $ nel 2017. Oltre alla serie ufficiale, il personaggio \u00e8 comparso come protagonista o comprimario in molte altre testate come \"Spectacular Spider-Man, Web of Spider-Man\" o \"Marvel Team-Up\".\nStoria editoriale.\nVolume 1, 2 e ripresa del volume 1.\nThe Amazing Spider-Man \u00e8 la continuazione della collana Amazing Fantasy in cui nel n. 15 venne pubblicata la prima storia dell'Uomo Ragno che riscosse un successo tale da convincere l'editore a dedicargli una propria testata ma per poterlo fare la Marvel fu costretta a chiudere Amazing Fantasy a causa di alcune limitazioni imposte dal distributore che vincolava la Marvel a produrre solo un dato numero di serie e quindi per pubblicarne una nuova era necessario chiuderne un'altra. Quindi nel primo numero della nuova serie, \"The Amazing Spider-Man\" (Vol. 1), venne pubblicata la seconda storia in assoluto del personaggio che fu scritta da Stan Lee e disegnata da Steve Ditko con la copertina realizzata da Jack Kirby e inchiostrata sempre da Ditko che fu anche il creatore grafico del costume del personaggio. Vi compaiono come comprimari i Fantastici Quattro e fa il suo ingresso il criminale noto come Camaleonte. Ditko collabor\u00f2 alla serie fino al n. 38 quando venne sostituito da John Romita Sr. Tra i molti scrittori e disegnatori che si sono susseguiti su Amazing vanno ricordati Gil Kane, Roy Thomas, Gerry Conway, Ross Andru, Roger Stern, John Romita Jr., Tom DeFalco, Ron Frenz, Todd McFarlane, Erik Larsen, Mark Bagley, J.M. DeMatteis, Howard Mackie, J. Michael Straczynski, Mike Deodato jr., Ron Garney e Joe Quesada.\nLa testata, esordita nel marzo 1963, per anni \u00e8 stata l'unica testata a presentare regolarmente le storie del personaggio; venne pubblicata fino al 1998 quando venne interrotta con il n. 442 per riprendere da capo la numerazione dal gennaio del 1999 con una nuova serie, \"The Amazing Spider-Man\" (Vol. 2); nel 2003 dopo 58 numeri, la serie ha ripreso la vecchia numerazione, considerando nel computo anche i 58 della seconda serie, per poi chiudere definitivamente con il n. 700 nel 2012. La serie venne sostituita dalla nuova testata \"Superior Spider-Man\" che venne edita dal 2013 fino al 2014 per 33 numeri; \nI numeri 544 e 545 presentarono la prima e l'ultima parte di Soltanto un altro giorno di Staczynski e Quesada (mentre il secondo e il terzo furono pubblicati sull'ultimo numero di Friendly Neighborhood Spider-Man e sull'ultimo numero di Sensational Spider-Man).\nVolume 3 - All New Marvel NOW!\nA seguito degli eventi narrati nel cross-over Infinity la Marvel diede il via a una nuova iniziativa editoriale definita All New Marvel NOW! volta a rilanciare molte serie fumettistiche con una nuova numerazione e cambiamento dei formati e nel design. I cambiamenti riguardano anche i team creativi per la maggior parte dei titoli. Nel 2014 esord\u00ec la terza serie di \"The Amazing Spider-Man\" (Vol. 3) che venne pubblicata fino al 2015 per 28 numeri; nell'aprile 2014 la testata ritorna ancora una volta sotto la gestione di Dan Slott e Humberto Ramos, poi proseguita con i disegni di Ramon Perez per raccontare lo story-arc \"Learning to Crawl\", con le origini rivisitate dell'Uomo Ragno. La testata ha poi raccontato l'evento \"Spider-Verse\", che ha coinvolto numerose altre testate come \"Scarlet Spiders\", \"Spider-Man 2099\" o lo spin off \"Silk\". Nel 2014 la collana prosegue tranquillamente la sua pubblicazione fino all'uscita dell'evento Secret Wars, che ne determina la cancellazione.\nVolume 4 - All-New, All-Different Marvel.\nNel 2015 esord\u00ec la quarta serie, \"The Amazing Spider-Man\" (Vol. 4) all'interno della rilancio editoriale noto come All New All Different Marvel. A seguito degli eventi narrati nella miniserie cross-over Secret Wars la Marvel decise di rilanciare il proprio universo narrativo preservando la continuity ripartendo dall'ultimo numero della serie dal momento prima degli eventi che diedero il via alle Guerre Segrete. Questo fa parte dell'iniziativa editoriale definita All New All Different Marvel che era volta a rilanciare molte serie fumettistiche con una nuova numerazione. In particolare, il protagonista di Amazing Spider Man \u00e8 ora a capo di una multinazionale. Il nuovo corso della serie ha debuttato a ottobre 2015 negli Stati Uniti riprendendo da capo la numerazione la quarta volta con storie scritte da Dan Slott e disegnata da Giuseppe Camuncoli. \"The Amazing Spider-Man\" (vol. 4) ottiene anche degli episodi speciali curati da Jose Molina e d\u00e0 vita all'evento \"The Clone Conspiracy\". Dopo i cinque albi speciali de \"Il Complotto dei Cloni\", la testata prosegue la sua numerazione dal n. 25, uscita speciale che vede il subentro di Stuart Immonen alle matite. Da dicembre 2017 la numerazione riprende quella dei volumi precedenti, continuando dal n. 789 e concludendosi con il n. 800 a luglio 2018.\nVolume 5.\nLa quinta serie esordisce a settembre 2018 scritta da Nick Spencer.\nEdizioni italiane.\nStorie inedite.\nLe storie dell'Uomo Ragno comparse su Amazing Spider-Man sono state pubblicate tradotte in italiano a partire dal 1970 da diversi editori fra i quali i principali sono stati l'Editoriale Corno (anni settanta - anni ottanta) principalmente con la testata \"L'Uomo Ragno\", la Star Comics (anni ottanta - anni novanta) e la Marvel Italia/Panini Comics (dagli anni novanta in poi) che hanno pubblicato varie testate incentrate sul personaggio la principale delle quali ha esordito nel 1987 edita dalla Star Comics come \"L'Uomo Ragno\", per poi divenire, dopo il passaggio alla Marvel Italia, \"Spider-Man,\" e poi. La Marvel Italia subentr\u00f2 alla Star Comics nella pubblicazione della sua collana della quale continu\u00f2 la numerazione dal n. 141 fino al n. 600 contenente il n. 700 della serie americana diventando anche la testata italiana pi\u00f9 longeva dedicata al personaggio; dal n. 489 la testata cambia titolo in \"Spider-Man\" mantenendo la numerazione originale; dal n. 650 la serie inizia a pubblicare \"Amazing Spider-Man\" (vol. 4) ricominciando la numerazione da capo che viene mantenuta per 48 numeri quando con il successivo riprende la numerazione iniziata nel 1987 con il n. 698.\nRistampe.\nSono state pubblicate molte ristampe delle storie principali. Di particolare pregio sono i Marvel Masterworks la cui prima edizione italiana fu della Comic Art (con il titolo Grandi Eroi Marvel) nei primi anni novanta, mentre \u00e8 a cura della Panini Comics una nuova edizione (pi\u00f9 fedele all'originale) incominciata nel 2007. Dal settembre 2004 all'aprile 2010 la Panini Comics ha ristampato le storie di Amazing Spider-Man dal n\u00ba1 sino al n. 128 nella collana Spider-Man Collection; nel 2016 esordisce una seconda serie omonima che ripropone una selezione delle migliori storie del personaggio."}
{"id": "149025", "revid": "599013", "url": "https://it.wikipedia.org/wiki?curid=149025", "title": "Uilleann pipes", "text": "Le uilleann pipes sono uno strumento tradizionale irlandese. Fa parte della famiglia delle cornamuse.\nStruttura.\n\u00c8 formata da un mantice collegato ad una sacca mediante un tubo (in inglese \"pipe\") che a sua volta alimenta un \"chanter\" sul quale \u00e8 innestata un'ancia doppia. Diversamente dalla cornamusa scozzese che \u00e8 suonata mediante l'aria emessa dalla bocca, in questa cornamusa l'aria \u00e8 introdotta attraverso un mantice assicurato intorno alla vita ed azionato con il braccio destro; il mantice non solo solleva il suonatore dal mantenere la pressione costante soffiando nella sacca ma permette di utilizzare aria pi\u00f9 secca riducendo quindi gli effetti negativi dell'umidit\u00e0 sulla durata dello strumento e sull'accordatura. Un'altra differenza \u00e8 data dal fatto che le \"uilleann pipes\" sono suonate in posizione seduta.\nLe \"uilleann pipes\" si distinguono dalle altre cornamuse per un suono pi\u00f9 dolce ed una maggiore estensione della scala; inoltre il particolare insieme di \"chanter\", \"bordoni\" e \"regolatori\" (tipicamente tre tubi supplementari simili al \"chanter\" inseriti nella sacca e dotati di chiavi) permette di suonare, oltre alla melodia, semplici accordi ed anche un accompagnamento ritmico.\nStoria.\nQuesta cornamusa \u00e8 nata dopo il '500 ed ha finito di svilupparsi nella met\u00e0 dell' '800.\nLe \"uillean pipes\" sono la naturale evoluzione della musette de cour bretone e delle \"pastoral pipes\" inglesi, gi\u00e0 diffuse nel Basso Medioevo. L'antenato che ha per\u00f2 dato origine a tutte le cornamuse ad aria fredda \u00e8 lo strumento noto come \"border pipes\", diffuso nella Scozia meridionale e nell'Inghilterra settentrionale gi\u00e0 alla fine del XII secolo. L'evoluzione finale delle uillean pipes si \u00e8 avuta alla met\u00e0 del XIX secolo. \nSi possono trovare raffigurazioni delle \"uillean pipes\", degli strumenti da cui si sono evolute e delle sue imitazioni sul continente europeo in \"The bagpipes\" di Fritz Schneider.\nOrigine del nome.\nAll'inizio del XVIII secolo erano le \"union pipes\", forse per denotare l'unione dei \"chanter drones\" con i regolatori, ma il nome in seguito \u00e8 caduto in disuso. Il termine \"uillean\" cominci\u00f2 ad essere utilizzato nel XIX secolo, la pronuncia corretta \u00e8 \"illen\". L'uso di \"uillean\" \u00e8 forse anche questione di ribellione al termine \"union\" per la sua connotazione con l'Act of Union del 1800.\nHenry Grattan Flood, uno studente di musica irlandese, sosteneva che il termine \"uillean\" deriva dalla declinazione ablativa della parola irlandese per \"gomito\": uillin (cio\u00e8 \"con il gomito\"). Cit\u00f2 a questo proposito anche \"Il mercante di Venezia\" di Shakespeare pubblicata nel 1600 (atto IV, sezione I, 1.55) in cui appare il termine \"wollen pipes\".\nBreand\u00e1n Breathnach ipotizz\u00f2 che sarebbe stato difficile spiegare l'anglicizzazione della parola 'uillin' in 'wollen' prima del XVI secolo (quando lo strumento non esisteva ancora) e quindi il suo adattamento a 'union' due secoli dopo. \u00c8 pi\u00f9 probabile che il termine sia dovuto al fatto che molte delle prime cornamuse erano costruite con pelle di montone con la pelliccia (\"wool\") attaccata.\nAccordatura.\nLo strumento \u00e8 accordato di solito in tonalit\u00e0 di Re ma ne esiste una versione (detta \"flat\"), accordata in Do. La tonalit\u00e0 generale \u00e8 determinata dalla lunghezza del \"chanter\", gli altri pezzi dello strumento che i bordoni ed i regolatori sono accordati sulla stessa chiave del \"chanter\". Un chanter lungo circa 362\u00a0mm produce una nota vicina al Re sopra il Do centrale del piano (con il La regolato a 440\u00a0Hz come nella versione \"concert pitch\"). Le moderne cornamuse \"concert pitch\" sono di invenzione relativamente recente, sperimentate da fratelli Taylor di Drogheda in Irlanda poi trasferitisi a Filadelfia, Stati Uniti, a cavallo fra il XIX ed il XX secolo. Le cornamuse \"concert pitch\" hanno tubi di sezione pi\u00f9 larga e fori pi\u00f9 grandi rispetto alle precedenti \"flat\" e hanno quindi un maggiore volume di suono anche se non raggiunge il livello delle cornamuse scozzesi. Furono sviluppate per poter essere utilizzate proficuamente negli auditorium pi\u00f9 grandi che si trovavano negli Stati Uniti; attualmente \u00e8 questo il tipo pi\u00f9 utilizzato di \"uilleann pipes\" anche se molti esecutori preferiscono il suono pi\u00f9 pieno del tipo tradizionale a foro stretto, che esiste in tonalit\u00e0 dal Re fino al Do\u266f, Do e Si\u266d fino al Si.\nIl suono delle \"uilleann pipes\" \u00e8 sensibile alla pressione applicata alla sacca, ai cambi di temperatura e di umidit\u00e0 e all'abilit\u00e0 del suonatore: anche il migliore degli esecutori deve ritoccare e affinare periodicamente l'accordatura durante l'esecuzione. Le \"uilleann pipes\" sono suonate spesso assieme ad altri strumenti, in particolare il flauto e il bodhr\u00e1n, il tamburo irlandese. Oltre alle formazioni tradizionali, i maestri dello strumento possono suonare in concerto con un'intera orchestra sinfonica. Come gli organi a canne, le uillean pipes sono accordate non secondo l'\"even temperament\" ma piuttosto con la vera intonazione in modo che il \"chanter\" ed i regolatori possano miscelarsi dolcemente con i tre bordoni.\nVarianti dello strumento.\nLo strumento da apprendimento.\nImparare a suonare le uilleann pipes \u00e8 assai complesso e, in genere, i principianti cominciano con il \"practice set\" (strumento da apprendimento). Questo \u00e8 costituituito da:\nIl chanter \u00e8 disponibile in varie tonalit\u00e0: dal \"concert pitch\" in Re a passi di mezzo tono fino al Si, quest'ultimo \u00e8 chiamato \"flat set\" (come ogni configurazione al di sotto del Re).\nPer cominciare a suonare le uillean pipes, l'apprendista \"piper\" deve padroneggiare l'uso dei mantici, con cui occorre mantenere una pressione costante dell'aria nella sacca e contemporaneamente suonare. I principianti normalmente utilizzano il \"practice set\" per circa un anno prima di passare all'\"half set\". Nonostante il nome, il \"practice set\", chiamato a volte \"goose\" \u00e8 utilizzato anche dai professionisti quando occorre utilizzare soltanto il chanter per suonare con altri musicisti sia durante le esibizioni, sia per le registrazioni.\nLo strumento intermedio.\nL'\"half set\" \u00e8 lo stadio successivo al \"practice set\". Come gli altri tipi di cornamusa, le uillean pipes utilizzano i bordoni costituiti da uno o pi\u00f9 tubi che accompagnano la melodia data dal chanter con una nota costante di pedale. Le cornamuse in genere sono dotate di tre bordoni:\nI tre bordoni sono connessi alla sacca mediante un \"common stock\". Quest'ultimo \u00e8 un cilindro cavo di legno fissato alla sacca con un laccio spesso. I bordoni si fissano al \"common stock\" come i regolatori. Il common stock e i bordoni sono tenuti appoggiati sulla coscia destra. Negli altri tipi di cornamusa i bordoni sono tenuti sopra la spalla, rivolti verso l'altro, appoggiati sul braccio destro o sinistro e lasciati pendere davanti allo strumento, secondo le varie tipologie costruttive.\nI bordoni possono essere disattivati mediante una chiave connessa al common stock. Il \"piper\" (suonatore di uilleann pipes) \u00e8 in grado di attivare e disattivare i vari bordoni in modo indipendente uno dall'altro (applicando un po' pi\u00f9 pressione sulla sacca e chiudendo l'estremit\u00e0 del bordone) o tutti insieme usando questa chiave. Questo rende lo strumento pi\u00f9 versatile e utilizzabile non solo come \"half set\" ma anche come \"practice set\" per esercitarsi sull'uso dei bordoni. I bordoni, a differenza del chanter e dei regolatori, utilizzano un'ancia semplice.\nLo strumento completo.\nIl \"full set\" \u00e8, come dice il nome, lo stadio pi\u00f9 completo (e complesso) delle uilleann pipes. Questo \u00e8 costituito da un \"half set\" con l'aggiunta di tre \"regolatori\". Questi sono tre chanter chiusi fuoriuscenti anch'essi dal common stock. Il regolatore \u00e8 dotato di chiavi (cinque per il tenore e quattro per il baritono ed il basso) per accompagnare la melodia data dal chanter con accordi (limitati) o note singole per enfatizzare e sostenere note specifiche. I regolatori sono aggiunti al common stock: il tenore ed il baritono sopra i bordoni mentre il basso \u00e8 sul lato del common stock (posto verso il ginocchio del piper). Occorrono almeno tre anni prima di cominciare a suonare l'insieme completo poich\u00e9 \u00e8 difficoltoso suonare la melodia, pompare sui mantici, tenere una pressione costante nella sacca e suonare i regolatori contemporaneamente. I regolatori naturalmente non possono essere usati con le dita o con entrambe le mani quindi sono utilizzati con il palmo della mano destra. Alcuni suonatori aggiungono un ulteriore regolatore in chiave di Fa chiamato \"doppio basso\". I regolatori utilizzano un'ancia doppia come il chanter.\nIl chanter.\nIl chanter \u00e8 il componente principale delle uilleann pipes. \u00c8 usato per suonare la melodia. Il chanter delle uilleann pipes \u00e8 diverso da quello di ogni altra cornamusa. Ha nove fori (in chiave di Re): Re basso, Mi bemolle, Mi, Fa#, Sol, La, Si, Do#, Re minore. Molti chanter sono adattati con sei o sette fori per permettere di suonare tutti i semitoni della scale. Il chanter \u00e8 posto sul ginocchio destro in modo da poter chiudere il foro posto in basso (di solito con una striscia di pelle posta sul ginocchio chiamata \"popping strap\" per poter chiudere efficacemente il flusso d'aria o altrimenti con una valvola azionata dalla forza di gravit\u00e0). Per ottenere il Re basso il chanter \u00e8 sollevato dal ginocchio. Per tutte le altre note (tranne che per alcuni effetti particolari o per variare volume e tono) il chanter \u00e8 tenuto appoggiato al ginocchio. Per ottenere l'intera scala cromatica, possono essere utilizzati incroci di dita o chiavi ausiliarie. Una caratteristica del chanter \u00e8 che pu\u00f2 produrre note in staccato perch\u00e9 il \"piper\" pu\u00f2 chiuderlo da sotto, un'altra caratteristica \u00e8 il grande intervallo di timbri differenti che pu\u00f2 essere ottenuto sia con le dita che sollevando il chanter dal ginocchio, questo d\u00e0 alle uilleann pipes una dinamica maggiore che alle altre cornamuse. \u00c8 possibile ottenere anche un vibrato battendo col dito sotto la nota aperta del chanter. La nota pi\u00f9 bassa \u00e8 possibile suonarla in due \"modalit\u00e0\": \"Re dolce\" e \"Re duro\". Il Re duro \u00e8 pi\u00f9 forte e stridulo che quello normale e si ottiene applicando una pressione leggermente maggiore sulla sacca e dando un colpetto col dito su una nota pi\u00f9 alta di quella che si sta suonando. Il re duro \u00e8 usato molto spesso. Il chanter utilizza un'ancia doppia molto complessa, simile a quella del fagotto. Diversamente dal fagotto e dagli altri strumenti ad ancia, l'ancia delle uilleann pipes dev'essere fabbricata in modo da produrre accuratamente due ottava intere accuratamente senza la possibilit\u00e0 di regolazione fine possibile con le labbra; solo la pressione della sacca e le dita possono essere usate per mantenere la corretta intonazione di ogni nota. \u00c8 questo il motivo che rende cos\u00ec difficile fabbricare le ance per il chanter. Queste ance spesso sono chiamate \"la disperazione del piper\" per via della difficolt\u00e0 di manutenzione e di regolazione sia per i regolatori che per il chanter."}
{"id": "149027", "revid": "123245825", "url": "https://it.wikipedia.org/wiki?curid=149027", "title": "D\u012bm\u012btr\u012bs Papa\u00ef\u014dannou", "text": "Diplomato alla Scuola di Belle Arti di Atene, vi studi\u00f2 diverse arti sceniche fino al 1986; in quell'anno, durante un viaggio a New York, entr\u00f2 in contatto con la danza sperimentale di Erick Hawkins e con il buto giapponese grazie a seminari tenuti da Maureen Fleming al Caf\u00e8 La MaMa.\nDi ritorno in patria fond\u00f2 con la danzatrice Angeliki Stellatou il gruppo teatrale \"Edafos Dance Theatre\" (\"edafos\", terra in greco), che diresse fino al 2002, anno del suo scioglimento.\nNel 2001 fu scelto dal comitato organizzatore dei Giochi olimpici 2004 di Atene come direttore delle cerimonie di apertura e chiusura. Allest\u00ec la cerimonia d'apertura, intitolata \"Birthplace\", sotto il segno della divinit\u00e0 greca Apollo e dell'evoluzione dell'uomo attraverso il percorso della civilt\u00e0 greca, e la cerimonia di chiusura ispirandosi a Dioniso.\n\u00c8 dichiaratamente gay."}
{"id": "149029", "revid": "640277", "url": "https://it.wikipedia.org/wiki?curid=149029", "title": "Missione Giotto", "text": "Giotto \u00e8 una missione Europea dell'Agenzia Spaziale Europea progettata per raggiungere e studiare la cometa di Halley.\nMissione.\nIl 13 marzo 1986, Giotto si \u00e8 avvicinata a 596 chilometri di distanza dal nucleo della cometa.\nLa sonda \"Giotto\" dell'Agenzia Spaziale Europea era progettata per studiare la cometa di Halley. La sonda prende il nome dal pittore medioevale Giotto. Egli osserv\u00f2 la cometa di Halley nel 1301 e da questa prese l'ispirazione per la stella di Betlemme raffigurata nella \"Nativit\u00e0\" della cappella degli Scrovegni.\nOriginariamente avrebbe dovuto esserci una sonda statunitense a raggiungere la cometa insieme alla sonda Giotto, ma tagli di bilancio costrinsero la NASA ad annullare il progetto e a limitarsi al riutilizzo della sonda ISEE-3 (in seguito ribattezzata ICE), per effettuare delle misure da lontano. Inoltre, quando la cometa di Halley si sarebbe trovata in prossimit\u00e0 della Terra, erano previste misurazioni scientifiche utilizzando gli strumenti installati a bordo dello Shuttle, ma il disastro del Challenger imped\u00ec la realizzazione della missione.\nIl programma di ricerca scientifica si \u00e8 basato totalmente sull'utilizzo di sonde. Vennero mandate cinque sonde per studiare la cometa: la sonda Giotto, due sonde dall'Unione Sovietica, Vega 1 e 2 e due sonde dal Giappone, Sakigake e Suisei. Il piano prevedeva che le sonde giapponesi e la sonda americana International Cometary Explorer avrebbero studiato la cometa da lontano, seguite dalle sonde russe, che avrebbero individuato la posizione precisa del nucleo e avrebbero fornito alla sonda Giotto misure precise per meglio indirizzare la sonda e i suoi strumenti. Poich\u00e9 Giotto sarebbe passata molto vicino al nucleo della cometa, era opinione diffusa all'ESA che la sonda non sarebbe sopravvissuta all'incontro, per via dei molti microimpatti che avrebbe subito. L'insieme delle sonde veniva indicato come l'armata Halley.\nLa sonda.\nLa sonda derivava dal satellite di ricerca GEOS, sviluppato dalla British Aerospace: era un cilindro di di lunghezza e 185\u00a0cm di diametro, con 3 piattaforme interne; il cilindro terminava con un treppiede al di sotto del quale era posizionata l'antenna, per una altezza totale di 285\u00a0cm.\nIl razzo principale era posizionato al centro del cilindro, con l'ugello che sporgeva da sotto.\nLo scudo protettivo esterno era uno scudo di Whipple, formato da uno strato di alluminio spesso e da uno strato di kevlar spesso 12\u00a0mm, separati da uno spazio vuoto di che avrebbe dovuto essere in grado di resistere all'impatto con particelle fino a di massa.\nL'antenna ad alto guadagno, di di diametro, operava nella banda X (facente parte delle microonde) ed era inclinata in modo da puntare costantemente verso la Terra.\nL'equipaggiamento scientifico era composto da una telecamera, spettrometri di massa, misuratori di impatto, di energia, analizzatori di ioni, e altri ancora.\nIl computer di bordo fu fornito dalla allora LABEN di Milano (ora integrata in Thales Alenia Space con sede in Gorgonzola (MI)).\nCronologia della missione.\nLa missione viene approvata dall'ESA nel 1980 e lanciata dal razzo Ariane 1 (volo 14v) il 2 luglio 1985 da Kourou.\nLa missione sovietica Vega 1 inizi\u00f2 a fornire immagini della cometa il 4 marzo 1986 e fu in assoluto la prima a fornire immagini del suo nucleo. Il suo flyby avvenne il 6 marzo, mentre il flyby di Vega 2 avvenne il 9 marzo.\nGiotto pass\u00f2 ad appena dal nucleo della cometa il 13 marzo 1986, ad una distanza di dal Sole e a 0,98\u00a0UA dalla Terra. A dispetto delle aspettative, sopravvisse all'incontro nonostante l'impatto con diversi corpuscoli. Un impatto ne modific\u00f2 per\u00f2 l'asse di rotazione, cosicch\u00e9 l'antenna non rest\u00f2 pi\u00f9 costantemente puntata verso la Terra e, soprattutto, la nuova angolazione non consentiva pi\u00f9 allo scudo anti-polveri di proteggere gli strumenti. Dopo 32 minuti la sonda si ristabilizz\u00f2, grazie al computer di bordo progettato anche per fronteggiare questa evenienza dalla allora LABEN di Milano (oggi Thales Alenia Space Italia, con sede a Gorgonzola), e riprese a raccogliere e inviare dati scientifici.\nUn altro impatto distrusse l'Halley Multicolor Camera, ma non prima che lo strumento avesse ripreso spettacolari immagini ravvicinate del nucleo.\nLa traiettoria di Giotto venne modificata per permetterne il ritorno alla Terra e gli strumenti scientifici vennero spenti il 15 marzo 1986 alle 2:00 UTC.\nIl 2 luglio 1990 raggiunse la Terra, passando ad una distanza minima di circa alle 10:01:18 UTC e compiendo fra gli altri anche un esame del campo magnetico terrestre. Venne quindi reindirizzata verso la sua prossima cometa.\nGiotto ha incontrato la Cometa Grigg-Skjellerup il 10 luglio 1992, arrivando con una velocit\u00e0 relativa di 13,99\u00a0km/s, ad una distanza minima di circa 200\u00a0km dalla cometa. In quel momento la distanza dal Sole era di 1,01\u00a0UA e dalla Terra era di 1,43\u00a0UA.\nIl 23 luglio 1992 gli strumenti vennero nuovamente spenti.\nIl 1\u00ba luglio 1999, approssimativamente alle 2:40 UTC, la sonda Giotto ha raggiunto nuovamente la Terra ad una distanza minima di circa con una velocit\u00e0 relativa di circa .\nRisultati.\nLe immagini hanno mostrato che il nucleo della cometa \u00e8 formato da un corpo scuro a forma di arachide lungo e spesso 10\u00a0km. Solo il 10% della superficie era attiva, con tre violenti getti nel lato illuminato dal Sole. Le analisi hanno determinato che la cometa si \u00e8 formata 4,5\u00a0miliardi di anni fa, con l'accumularsi di ghiaccio su polvere interstellare e che, dalla sua formazione, il nucleo \u00e8 rimasto sostanzialmente immutato.\nDel materiale espulso dalla 1P/Halley, l'80% del volume \u00e8 acqua, il 10% \u00e8 ossido di carbonio e il 2,5% \u00e8 un insieme di metano e ammoniaca. Sono state individuate tracce di idrocarburi, ferro e sodio.\nIl nucleo della cometa \u00e8 pi\u00f9 scuro della fuliggine, il che fa pensare che possa essere ricoperto da uno spesso strato di polvere.\nLa superficie del nucleo era porosa e la densit\u00e0 massima stimata era di .\nLa quantit\u00e0 di materiale espulso dalla cometa era di circa per secondo dai sette getti: la ridotta quantit\u00e0 di materiale espulso dalla cometa le ha consentito una lunga vita.\nLa polvere espulsa dalla cometa aveva una densit\u00e0 paragonabile a quella del fumo di sigaretta: i frammenti maggiori pesavano circa . Anche se non si \u00e8 potuto misurare il peso del frammento che ha fatto deviare l'asse di rotazione di Giotto, si stima che il frammento pesasse tra 0,1 e 1\u00a0g.\nDue tipologie di polvere sono state individuate: la prima era composta da carbone, idrogeno ossigeno e azoto; l'altra era formata da calcio, ferro, magnesio, silicio e sodio.\nIl rapporto delle quantit\u00e0 di elementi leggeri nella cometa, escluso l'azoto (ovvero idrogeno, carbonio, ossigeno) era lo stesso di quello del Sole. Ci\u00f2 implica che i costituenti della cometa sono fra i pi\u00f9 antichi nel sistema solare.\nLo spettrometro al plasma e agli ioni ha mostrato che Halley ha una superficie ricca di carbonio."}
{"id": "149031", "revid": "110157", "url": "https://it.wikipedia.org/wiki?curid=149031", "title": "Distretto di Seftigen", "text": "Il distretto di Seftigen \u00e8 stato fino al 31 dicembre 2009 un distretto del Canton Berna, in Svizzera. Confinava con i distretti di Berna a nord, di Konolfingen a est, di Thun e di Niedersimmental a sud e di Schwarzenburg a ovest. Il capoluogo era Seftigen.\nI suoi comuni sono passati alla sua soppressione al Circondario di Berna-Altipiano svizzero e al Circondario di Thun.\nComuni.\nAmministrativamente era diviso in 25 comuni:"}
{"id": "149034", "revid": "228587", "url": "https://it.wikipedia.org/wiki?curid=149034", "title": "Estintore", "text": "L'estintore \u00e8 un'apparecchiatura mobile di sicurezza, ad uso pubblico e privato, destinata allo spegnimento di fuochi mediante emissione autonoma di prodotti idonei detti agenti estinguenti coadiuvati da propellente.\nStoria.\nIl primo estintore (portatile) di cui si ha notizia venne brevettato nel 1723 dal chimico Ambrose Godfrey. Consisteva in una sorta di botte riempita di liquido estinguente con un contenitore in peltro riempito di polvere pirica. Un sistema di accensione faceva esplodere la polvere, spargendo quindi la soluzione. Si ha notizia del suo uso, in quanto il Bradley's Weekly Messenger del 7 novembre 1729, parl\u00f2 della sua efficacia nell'estinguere un fuoco a Londra.\nL'estintore \"moderno\" fu inventato dal capitano britannico George William Manby nel 1818; era un serbatoio in rame da 3 galloni contenente una soluzione acquosa di carbonato di potassio, pressurizzato con aria compressa.\nIl primo estintore \"soda-acido\" fu brevettato nel 1866 dal francese Francois Carlier, mescolando una soluzione acquosa di carbonato di sodio con acido tartarico, ottenendo schiuma e Anidride carbonica gassosa, utilizzata come propellente. Un altro estintore \"soda-acido\" fu brevettato negli Stati Uniti nel 1881 da Almon M. Granger, in questo caso sfrutt\u00f2 la reazione tra una soluzione acquosa di carbonato di sodio e acido solforico. Una fiala di vetro contenente l'acido era sospesa nell'estintore contenente carbonato di sodio, l'azionamento dell'estintore poteva avvenire in due modi, nel primo caso la fiala veniva rotta, nel secondo veniva rimossa una paratia che normalmente divideva l'acido dal carbonato. In entrambi i casi, veniva prodotta anidride carbonica che fungeva da gas di espulsione.\nL'estintore a pressione ausiliaria venne inventato nel 1881 dalla ditta inglese Read &amp; Campbell, usando acqua o soluzioni acquose. In seguito, gli stessi svilupparono il \"Petrolex\", per uso automobilistico.\nL'estintore a schiuma chimica fu inventato nel 1904 da Aleksandr Loran in Russia, basandosi sulla sua precedente invenzione della schiuma antincendio. Loran lo us\u00f2 per spegnere una vasca di nafta; pur assomigliando ai modelli soda-acido, la schiuma prodotta era di maggiore resistenza. Il serbatoio principale conteneva una soluzione acquosa di carbonato di sodio mentre quello interno una di solfato di alluminio. Mescolando le due soluzioni (di solito avveniva capovolgendo il serbatoio) i due liquidi reagivano formando una schiuma e anidride carbonica in fase gassosa, che espelleva la schiuma. Successivamente si usarono additivi (come estratti di liquirizia) come stabilizzanti, ma la schiuma veniva formata unicamente dalla reazione dei componenti sopracitati.\nNel 1910, la Pyrene Manufacturing Company di Delaware deposit\u00f2 un brevetto per un sistema a \"Tetra\" (tetracloruro di carbonio - Halon 104). Vaporizzando il liquido sulla fiamma la estingueva per soffocamento. Nel 1911, brevettarono un piccolo estintore portatile con lo stesso agente estinguente, costituito da un piccolo serbatoio in ottone con una pompa a mano per espellere il liquido verso il fuoco. Le capacit\u00e0 erano di 1,1 litri o 0,6 litri ma erano anche disponibili fino a 9 litri. Il contenitore non era pressurizzato, e quindi poteva essere facilmente ricaricato.\nAltro tipo di estintore a \"tetra\" fu la cosiddetta \"Fire grenade\". Una sfera di vetro riempita con tetracloruro di carbonio, da lanciare alla base della fiamma (le prime usavano soluzioni saline, ma il \"tetra\" si dimostr\u00f2 pi\u00f9 efficace). Il \"tetra\" era adatto a fuochi di impianti elettrici e di liquidi infiammabili. Gli estintori a tetracloruro di carbonio vennero ritirati negli anni '50 a causa della tossicit\u00e0, l'esposizione ad alte concentrazioni danneggia il sistema nervoso e gli organi interni; inoltre, esposta ad alte temperature pu\u00f2 convertirsi nel gas tossico fosgene.\nNegli anni '40, in Germania fu inventato il liquido Halon 1011 (bromoclorometano - bromometano - bromuro di metile) per l'uso negli aerei. Pi\u00f9 efficace del tetracloruro di carbonio, venne usato fino al 1969. Il bromuro di metile fu riconosciuto come agente estinguente negli anni '20 e fu usato soprattutto in Europa; altamente tossico, fu messo al bando definitivamente negli anni '60.\nL'estintore a biossido di carbonio (CO2 - anidride carbonica) fu introdotto da Walter Kidde Company nel 1924 su richiesta di Bell Telephone per un fluido non conduttivo utilizzabile su incendi nelle centrali telefoniche. Consisteva in una bombola contenente 7.5\u00a0libbre di CO2 con valvola a vite e manichetta in tela di ottone isolata con cotone, terminante con una sorta di ugello ad imbuto.\nNel 1928, DuGas (in seguito acquisita dalla Ansul) present\u00f2 un estintore a polvere a \u201cpressione ausiliaria\u201d caricato a bicarbonato di sodio, con speciali additivi per renderlo scorrevole e resistente all'umidit\u00e0. Consisteva in un cilindro in rame con una cartuccia interna caricata con anidride carbonica. L'operatore doveva ruotare una valvola sopra l'estintore per perforare la cartuccia e quindi azionare una leva all'estremit\u00e0 della manichetta per rilasciare la polvere chimica. Questo fu il primo estintore adatto a fuochi di liquidi o gas di generosa estensione, ma rimase di uso limitato fino agli anni '50, quando entrarono sul mercato estintori per uso casalingo. Sempre negli anni '50 fu sviluppata la polvere ABC, la Super-K nei primi anni '60 e la Purple-K fu sviluppata dalla Marina Militare americana nei tardi anni '60.\nSempre negli anni '50 fu sviluppato l'Halon 1211 (BCF), mentre l'Halon 1301 (BTM) venne sintetizzato da DuPont de Nemours per l'esercito americano nel 1954.\nIl fluobrene (Halon 2402) \u00e8 stato prodotto per la prima volta 1969 presso gli stabilimenti Montecatini di Porto Marghera, venne sperimentato nei circuiti automobilistici di Monza ed Hockenheim. Durante il tragico incidente a Monza del 1978 la Squadra Corse della CEA estintori intervenne salvando la vita di numerosi piloti.\nDescrizione.\nMalgrado il fuoco sia sempre stato considerato un potenziale nemico, e si sia gi\u00e0 nell'antichit\u00e0 lavorato per la riduzione dei rischi di incendio e per la realizzazione di mezzi di estinzione, l'estintore \u00e8 un prodotto piuttosto recente, la cui invenzione risale al 1816 (George William Manby), ma la cui diffusione \u00e8 assai pi\u00f9 recente, a partire dagli anni 30 del XX secolo.\nIn precedenza esistevano sistemi portatili di estinzione di piccole dimensioni, costituiti in pratica da pompe a mano in grado di inviare a distanza getti d'acqua, ma si trattava di mezzi di scarsa efficacia, in quanto la potenza erogata da un uomo adulto, dell'ordine di 300 W, non consentiva un uso efficace dell'acqua, unico agente disponibile.\nLo sviluppo di agenti estinguenti diversi e la realizzazione di serbatoi leggeri e resistenti a pressioni elevate, che consentivano il lancio dell'agente estinguente a grande distanza mediante gas compressi, hanno permesso la realizzazione degli estintori come li conosciamo oggi.\nGli estintori rappresentano un elemento indispensabile per la sicurezza di qualsiasi edificio o veicolo a motore.\nUn estintore perfettamente efficiente pu\u00f2 risultare pi\u00f9 utile di tutti i mezzi presenti in un Comando dei Vigili del Fuoco: se impiegato tempestivamente e correttamente su un principio d'incendio, entro i limiti della sua capacit\u00e0 estinguente, consente di contenere i danni materiali e tutelare l'incolumit\u00e0 delle persone. Innumerevoli tragedie si potrebbero evitare con l'uso tempestivo di un estintore.\nDove la legislazione di prevenzione incendi risulta carente, il buonsenso dei proprietari o utilizzatori di immobili e veicoli deve condurre all'acquisto di idonei estintori e alla loro manutenzione periodica tramite ditte specializzate, spese irrisorie se confrontate con l'entit\u00e0 del minimo danno che potrebbe verificarsi in caso di incendio.\nI servizi pubblici di Antincendio e Soccorso non garantiscono la tempestivit\u00e0 del proprio intervento, subordinata ad imprevedibili eventi di forza maggiore, mentre le attrezzature antincendio in dotazione alle varie attivit\u00e0 costituiscono strumenti di protezione immediatamente disponibili ed utilizzabili dal cittadino.\nCostruzione.\nUn \"estintore\" \u00e8 in genere costituito dai seguenti componenti:\nIn figura 1 \u00e8 illustrato il tipo pi\u00f9 comune di estintore, uno portatile a pressione permanente. Naturalmente fabbricanti diversi useranno forme diverse, ma i componenti di base restano gli stessi.\nIn questo modello, vi \u00e8 un unico \"serbatoio\" A, in cui \u00e8 posto lagente estinguente\" D in una atmosfera di \"gas propellente\". La \"valvola\" B, cui \u00e8 connessa la \"manichetta\" C, \u00e8 avvitata o comunque fissata in modo non permanente al serbatoio; su questo \u00e8 apposta una \"etichetta\" E\"'.\nIl serbatoio (vedi figura 2) \u00e8 normalmente in materiale metallico (acciaio o alluminio nella maggior parte dei casi), ottenuto per calandratura, imbutitura e saldatura o per estrusione, e poggia su una \"base\" 1b che pu\u00f2 essere integrale al serbatoio o, come in figura, applicata esternamente, ma \u00e8 comunque necessaria per consentire lo stabile appoggio a terra; la \"ghiera\" 1a, di solito filettata internamente, consente la connessione alla valvola.\nLa valvola (vedi figura 3) \u00e8 in linea di massima composta da un \"corpo\", normalmente in ottone stampato, alluminio fuso o resine tecniche ad alta resistenza; un \"pulsante di azionamento\" 4b, una \"maniglia\" 4c un \"manometro\" (o altro indicatore di pressione) 4d, una \"sicura\" 4e per evitare azionamenti non intenzionali ed infine un pescante 4f.\nAlcune caratteristiche sono comuni a tutti gli estintori, quali il colore rosso, la presenza di una maniglia di sollevamento, la sicura; altre sono specifiche degli estintori a pressione permanente, quali il manometro.\nPrincipali agenti estinguenti.\nNella pratica comune, gli agenti pi\u00f9 comuni sono:\nTrasportabilit\u00e0.\nUna caratteristica importante dell'estintore \u00e8 la trasportabilit\u00e0. Le cariche standard indicate pi\u00f9 sopra devono essere compatibili con l'utilizzabilit\u00e0 dell'estintore; \u00e8 evidente che non si pu\u00f2 concepire un estintore di massa elevata utilizzato da un bambino o da una persona in qualche modo incapacitata. Le norme EN3 stabiliscono una massa limite di 20\u00a0kg per gli estintori, e questi vengono pertanto definiti \"portatili\". A tale scopo le norme obbligano a dotare gli estintori di maniglie di sollevamento per un agevole trasporto, e basi di appoggio per un sicuro deposito.\nNegli ultimi anni sono stati sviluppati, per incentivarne l'utilizzo anche da parte anche di persone con menomazioni fisiche, estintori di tipo domestico dalle dimensioni ridotte e dal peso contenuto. Gli estintori di tipo domestico sono di piccole dimensioni, studiati e realizzati per essere tenuti in casa in posti facilmente raggiungibili. L'estintore domestico \u00e8 un oggetto che, nonostante la sua grande utilit\u00e0, non trova ancora ampia diffusione nel mercato (specie Italiano). \nOltre il limite di 20\u00a0kg (che in pratica limita la massa della carica estinguente a 12\u00a0kg per polvere, acqua e derivati, e a 5\u00a0kg per l'anidride carbonica a causa della bombola ad alta pressione), gli estintori sono in genere dotati di ruote in grado di consentirne il movimento a spinta o traino (in genere a mano); le norme in vigore ed in preparazione ne comportano l'obbligo. Gli estintori di questo tipo vengono definiti \"carrellati\", ed hanno massa complessiva non eccedente i 100\u00a0\u2013 125\u00a0kg. Oltre tale valore, si provvedono in genere gli apparecchi di sistemi di traino motorizzato, realizzando in pratica dei piccoli rimorchi, spesso omologati per uso stradale.\nMetodo di impiego.\nLe norme in vigore definiscono l'estintore come un apparecchio a comando manuale. Nell'uso comune, e in accordo alla definizione qui sopra data, si possono considerare estintori anche altri modelli. Potremo quindi definire:\nGli \"estintori ad azionamento remoto\", impiegati in genere in zone di difficile accesso, possono essere comandati tramite sistemi di tiranti e rinvii (che per\u00f2 ne limitano la distanza di possibile azionamento), o mediante cariche pirotecniche che, di solito, causano la rottura di dischi ciechi con conseguente espulsione dell'agente estinguente.\nGli \"estintori automatici\" intervengono autonomamente al verificarsi di particolari condizioni. La quasi totalit\u00e0 di questi ha sistemi di chiusura dotati di apparecchiature sensibili alle temperature; nei casi pi\u00f9 comuni, fiale di vetro riempite da miscele di alcoli che cambiano stato fisico a temperature esattamente definite, facendo cos\u00ec esplodere la fialetta, oppure barrette costituite da due differenti metalli accoppiati la cui diversa dilatazione fa s\u00ec che a temperature definite queste cambino forma di scatto (bimetalli); in ambedue i casi si libera un otturatore la cui caduta consente l'espulsione, attraverso un orifizio, dell'agente estinguente.\n\u00c8 possibile combinare le due caratteristiche, ottenendo estintori automatici con possibilit\u00e0 di azionamento remoto. In tal caso, la soluzione tipica \u00e8 rappresentata da una valvola con fialetta termolabile e comando per la sua rottura ad azione meccanica, tramite un percussore azionato dalla cartuccia pirotecnica e/o da un sistema a tirante.\nI modelli ad azionamento remoto e/o automatico sono impiegati in zone di difficile accesso o non presidiate; ad esempio le centrali termiche ed i vani motore delle navi. Alcuni modelli sono concepiti per la protezione dei quadri elettrici, degli armadi contenenti sostanze infiammabili e dei vani motore di autovetture e mezzi pesanti. Sono obbligatori, ad esempio, sulle vetture di Formula 1.\nClassificazione.\nGli estintori si possono classificare secondo:\nClassificazione per agente estinguente.\nVi sono essenzialmente tre tipi di agenti estinguenti, funzionanti rispettivamente per \"soffocamento\", \"raffreddamento\", \"reazione chimica\"; le azioni possono essere (e sono in genere) combinate.\nSono agenti per soffocamento quelli che impediscono il contatto tra il materiale combustibile ed il comburente, quali i gas inerti (soprattutto l'anidride carbonica e l'azoto), i sali fusi che solitamente fondono alle temperature delle fiamma, e creano uno strato fluido, poi raffreddato, che copre il combustibile: caso tipico, il cloruro di sodio, usato per spegnere fuochi di metalli. Ne sono esempio anche gli \"schiumogeni\", prodotti che, in vari modi, creano una schiuma abbastanza leggera da formare uno strato isolante tra il combustibile (ad esempio un liquido infiammabile) e il comburente (l'aria) e abbastanza compatta da non permettere la rottura dello strato.\nSono agenti per raffreddamento quei composti atti a sottrarre calore al combustibile, per farlo scendere sotto la temperatura di accensione (soprattutto l'acqua, ma anche la neve di anidride carbonica)\nSono agenti per reazione chimica quelli che reagiscono direttamente col combustibile, andando a bloccare le reazioni a catena che si verificano durante la combustione (catalisi negativa). Ne sono esempi tipici le \"polveri chimiche\" (in minima parte) e gli \"idrocarburi alogenati\", detti anche \"halon\", ormai per\u00f2 banditi a causa della loro alta nocivit\u00e0 per lo strato di ozono stratosferico. Per questi ultimi esistono dei sostituti a basso impatto ambientale, si tratta per\u00f2 di estinguenti molto costosi e con efficienza limitata.\nClassificazione per carica di agente estinguente.\nGli estintori carrellati \"Twin Agents\" vengono adottati in luoghi ad altissimo rischio d'incendio, dove \u00e8 richiesto un veloce e potente abbattimento delle fiamme in tempi brevi. Questa tipologia di estintori \u00e8 formata da un carrello che sostiene tre bombole, due di estinguente di pari capacit\u00e0 (una di schiuma e una di polvere) e l'altra di azoto, pi\u00f9 piccola, per pressurizzare le bombole solo al momento dell'uso. Il tutto termina con un doppio tubo attaccato ad una speciale lancia combinata.\nGli estintori possono suddividersi in due tipologie, gi\u00e0 pressurizzati (denominati a \u00abpressione permanente\u00bb) o in versione da pressurizzare al momento dell'uso attraverso una bombolina di propellente (estintori a \u00abpressione ausiliaria\u00bb). Questa classificazione non vale per gli estinguenti a pressione propria, come il biossido di carbonio, dove lo stesso estinguente \u00e8 presente anche in fase gassosa. Negli estintori portatili la bombolina \u00e8 caricata con biossido di carbonio e pu\u00f2 essere interna od esterna al serbatoio, mentre i carrellati a pressione ausiliaria sono equipaggiati con una piccola bombola esterna di azoto.\nOltre agli estintori propriamente detti, ovvero portatili e carrellati, esistono unit\u00e0 estinguenti con cariche superiori, ma si tratta in genere di mezzi semoventi o su rimorchio, quindi non classificabili come estintori. Le unit\u00e0 estinguenti possono essere integrate all'interno degli automezzi antincendio.\nClassificazione per utilizzo degli estintori.\nCome si \u00e8 visto, l'estintore pu\u00f2 contenere agenti estinguenti diversi, e questi possono avere efficacia su diversi tipi di fuochi. Di conseguenza, vi \u00e8 una classificazione, sancita ufficialmente dalle norme attualmente in vigore, tendente a selezionare gli estintori per impiego.\nTipi di fuoco.\nA questo scopo sono stati definiti dal Comitato europeo di normazione (CEN) dei \"tipi di fuoco\", a seconda del tipo di combustibile. Vi sono quindi:\n\u00c8 poi definita una classe di fuoco E (non prevista dalla classificazione CEN), indicante l'utilizzabilit\u00e0 dell'estintore su apparecchiature elettriche in tensione, quali trasformatori, alternatori, interruttori, quadri elettrici.\nI tipi di fuoco appaiono sull'estintore raffigurati mediante pittogrammi, che sono illustrati nel paragrafo relativo alle norme EN3. La classe E non \u00e8 indicata tramite pittogramma, ma attraverso la scritta \u00abUTILIZZABILE SU APPARECCHI ELETTRICI IN TENSIONE\u00bb.\nLa norma EN3 riconosce anche in Italia la classe F, attualmente associata ad estintori a base idrica con speciali additivi ad azione filmante; questi estintori sono spesso dotati di lancia prolungata per intervenire con maggiore sicurezza.\nLa norma EN3 non richiede, per gli estintori a biossido di carbonio, la prova di spegnimento per la classe C e la colorazione grigia della parte superiore delle bombole per estintori portatili. Queste caratteristiche erano invece richieste con la normativa precedente (D.M. 20/12/82).\nClassi di fuoco.\nLa \"classe di fuoco\" \u00e8 un volume o dimensione nominale di combustibile, di un certo tipo (vedi sopra) che l'estintore riesce a spegnere. Le classi sono definite:\nLe dimensioni sopra descritte sono standardizzate, e seguono la successione di Fibonacci:\n1 2 3 5 8 13 21 (27) 34 (43) 55 (70) 89 (113) 144 (183) 233, dove i valori 1, 2 e 3 non vengono usati, e i valori 5 e 43 sono usati solo per i fuochi di tipo A. I valori 27, 43, 70, 113 e 183, che non sono elementi dalla successione di Fibonacci, sono stati mantenuti per tradizione.\nVi saranno quindi estintori ad esempio di classe 21A 144B, designazione che mostra come l'estintore, se utilizzato con perizia ed in condizioni standard, sia in grado di spegnere un fuoco di una catasta di legno lunga 2100\u00a0mm, ed una vasca circolare contenente 144 litri di liquido (parte inferiore acqua, superiore \"n\"-eptano).\nNon sono invece definite classi per i fuochi di tipo C: le norme richiedono unicamente la capacit\u00e0 di interrompere la fiamma generata da un bruciatore di GPL di dimensioni standard, senza distinguere dimensioni o altre grandezze. L'estintore sopra citato, se in grado di estinguere il fuoco standard di gas, avr\u00e0 designazione 21A 144 B C. I fuochi di tipo D non sono definiti dalle norme, mentre per il tipo E viene unicamente definita una prova dielettrica che dimostri la capacit\u00e0 di non condurre elettricit\u00e0 da una sorgente elettrica all'operatore dell'estintore.\nAd esempio, un buon estintore a polvere polivalente da 6\u00a0kg di massa estinguente avr\u00e0 classe 34A 233B; un buon estintore ad anidride carbonica da 5\u00a0kg classe 113B; l'estintore per l'automobile, se estingue solo i fuochi di benzina, 55B o, se \u00e8 in grado di estinguere anche fiamme provenienti dalla tappezzeria o selleria, 8A 55B.\nNel caso di estintori di grandi dimensioni di tipo carrellato (vedi sopra \"Classificazione per carica di agente estinguente\" e pi\u00f9 sotto \"Trasportabilit\u00e0\"), pur mantenendo la stessa definizione per i tipi di fuoco, le classi sono definite in modo diverso. In considerazione delle grandi capacit\u00e0, si considera per i fuochi di tipo A solo la capacit\u00e0 di estinguere un fuoco di legna di determinate dimensioni entro un tempo massimo, e per i fuochi di liquidi il tempo di estinzione di una vasca da 233 litri. Avremo quindi designazioni del tipo A - B1, che mostra che l'estintore \u00e8 in grado di spegnere sia la catasta di legno che la vasca, e questa in un tempo breve, B2 significa un tempo pi\u00f9 lungo, e cos\u00ec via; ovviamente un estintore B1 \u00e8 preferibile a un B2.\nClassificazione per tipo di propellente.\nLa quasi totalit\u00e0 degli estintori espelle l'agente estinguente mediante l'utilizzo di gas propellenti. Non vengono infatti considerati estintori gli apparecchi come gli spruzzatori d'acqua a pompa, pure utilizzati nello spegnimento dei fuochi boschivi (alcuni di essi, in effetti, pompano aria che espelle l'acqua, e quindi ricadono nel caso precedente).\nAlcuni agenti estinguenti sono \"autopropulsori\", e il caso tipico (e praticamente l'unico) \u00e8 l'anidride carbonica, che viene conservata in bombole ad alta pressione allo stato liquido (purch\u00e9 si resti al di sotto della temperatura critica). Poich\u00e9 a pressione atmosferica e a temperature ordinarie l'anidride carbonica \u00e8 allo stato gassoso, la stessa \u2013 che \u00e8 anche l'agente estinguente \u2013 esce dall'estintore per semplice differenza di pressione. Tutti gli altri agenti estinguenti, invece, necessitano di un gas propellente.\nBench\u00e9 venga spesso usata l'aria, che contiene il comburente ossigeno, come propellente (pratica consentita dalle norme), i migliori propellenti sono ovviamente i gas inerti, e tra questi vengono utilizzati l'azoto e, ancora, l'anidride carbonica; molto raramente elio e argon; l'elio viene talvolta usato usando la semplicit\u00e0 del suo tracciamento per via spettroscopica allo scopo di rivelare fughe in fase di costruzione o manutenzione. In genere, l'azoto o l'aria vengono utilizzati a contatto permanente con l'agente estinguente (estintori \"a pressione permanente\" o \"pressurizzati\"), mentre l'anidride carbonica \u00e8 spesso conservata in bombolette chiuse e messa in contatto con l'agente estinguente solo immediatamente prima dell'uso (estintori \"a bombolina interna/esterna\"). Ciascuno dei due sistemi ha i propri vantaggi e svantaggi: in linea di massima, gli estintori a bombolina permettono di non avere contenitori sottoposti a pressione in posizioni atte a ricevere urti (vi \u00e8 ad esempio un rischio potenziale per estintori montati su mezzi mobili, quali camion e simili, bench\u00e9 le norme richiedano particolari verifiche per scongiurare il pericolo). D'altra parte, l'estintore a pressione permanente \u00e8 di costruzione pi\u00f9 semplice (e quindi pi\u00f9 sicura) e meno costoso.\nIn passato sono stati utilizzati come propellenti gas liquefatti in pressione, in particolare il freon 11 e il freon 12 \u2013 spesso in miscela \u2013 che avevano il vantaggio di essere praticamente inerti o addirittura debolmente estinguenti, conservabili a bassa pressione e quindi utilizzabili con serbatoi commerciali di grandissima diffusione (e basso costo) come le bombolette spray. Negli anni 1970 vi \u00e8 stata grande produzione di estintori di questo tipo, con agente estinguente polvere o, in seguito, Halon. La messa al bando dei freon (e degli Halon), inibitori della formazione di ozono, e l'introduzione di norme che hanno regolato il mercato, una volta selvaggio, degli estintori, ne hanno in pratica decretato la fine.\nVi \u00e8 infine la possibilit\u00e0 teorica di azionamento dell'estintore con gas propellente generato da cariche esplosive di tipo pirotecnico, sul modello di pressurizzazione degli airbag ma sono tuttora allo stato sperimentale.\nNormative vigenti.\nGli \"estintori\" sono in genere sottoposti ad approvazione di organismi ufficiali, che verificano la corrispondenza a precise norme di riferimento. Per gli estintori portatili, in Europa si applicano le norme EN 3, pi\u00f9 volte aggiornate. In sostanza, le norme EN 3 stabiliscono che l'estintore debba avere alcune caratteristiche fondamentali:\nSostanzialmente equivalenti alle norme EN 3 sono le ISO 7165, di origine statunitense, che per\u00f2 impongono caratteristiche e prove diverse.\nGli estintori carrellati sono meno definiti dei portatili, essendo evidentemente di uso pi\u00f9 specialistico. Non esistono norme generali per gli estintori trainabili, salvi naturalmente gli aspetti relativi alla sicurezza dei recipienti in pressione ed eventualmente di corrispondenza alle normative dei mezzi di trasporto.In Italia l'ultimo decreto in merito \u00e8 il DECRETO 7 gennaio 2005 - \"Norme tecniche e procedurali per la classificazione ed omologazione di estintori portatili di incendio\", pubblicato nella Gazzetta Ufficiale della Repubblica Italiana n. 28 del 4 febbraio 2005; tramite il quale \u00e8 avvenuto il recepimento della Norma EN 3-7.\nLa manutenzione degli estintori \u00e8 regolamentata dalla norma nazionale UNI 9994, la quale specifica le modalit\u00e0 e la frequenza minima delle varie operazioni di manutenzione. Sinteticamente, \u00e8 possibile riassumere le varie fasi della manutenzione:\nRiconoscimento.\nSugli estintori fabbricati in Italia non vi sono simboli di riconoscimento o scritte per determinare dalla distanza il tipo di estinguente contenuto (marcatura presente invece in altri paesi come ad esempio gli Stati Uniti e l'Inghilterra). In linea di massima possiamo riconoscere a distanza gli estintori dalla loro manichetta o erogatore, riportati a titolo di esempio qui sotto."}
{"id": "149037", "revid": "1324679", "url": "https://it.wikipedia.org/wiki?curid=149037", "title": "Alessandro Bausani", "text": "Attivit\u00e0 accademica.\nDal 1956 al 1971 Bausani insegn\u00f2 dapprima 'lingua e letteratura persiana' e 'Lingua e letteratura indonesiana' all'Istituto Universitario Orientale di Napoli ed ivi istitu\u00ec l'insegnamento di 'lingua e letteratura urdu' e 'letteratura persiana dell'India', dopo esser stato gi\u00e0 affidatario dell'insegnamento di urdu e di hindi. Successivamente insegn\u00f2 Islamistica alla Scuola Orientale della Facolt\u00e0 di Lettere e Filosofia dell'Universit\u00e0 di Roma \"La Sapienza\".\nIn entrambe le universit\u00e0, che con quella di Venezia erano quelle maggiormente specializzate nelle discipline orientalistiche, suscit\u00f2 notevole interesse fra gli studenti, creando una scuola ancor oggi assai attiva nel campo degli studi mistico-religiosi del mondo islamico, tanto sunnita quanto sciita, traducendo tra l'altro le poesie di Muhammad Iqbal (Parma, 1956), come pure quelle di Nizami, di Omar Khayyam e di Gialal al-Din Rumi.\nFu anche docente di 'Storia delle religioni' (fece parte del gruppo riunito da Angelo Brelich - allievo di K\u00e1roly Ker\u00e9nyi, Andreas Alf\u00f6ldi e Raffaele Pettazzoni - attorno alla rivista \"Studi e Materiali di Storia delle Religioni\") e incaricato di storia e filosofia del Medio ed Estremo oriente presso l'Istituto Universitario Orientale di Napoli e Socio nazionale dell'Accademia dei Lincei.\nFu anche presidente dell'Istituto per l'Oriente di Roma.\nContributo all'islamistica.\nAlla fine degli anni sessanta Bausani prov\u00f2 a dotare l'islamistica di un impianto teorico, col quale non tutti gli studiosi di storia e cultura dell'islam si trovarono e si trovano d'accordo. Per Bausani l'islamistica \u00e8 una disciplina di studi storico-religiosi il cui compito principale \u00e8 uscire dallo studio meramente storico-filologico di lingue e letterature dell'Islam per proporre vere e proprie \"sintesi\", grazie anche all'apertura verso altre discipline umanistiche. L'islamistica racconta una realt\u00e0 che, anche al di l\u00e0 del dato meramente religioso, si presenta come transnazionale, translinguistica e per molti versi anche transculturale: si deve dunque dotare di uno strumentario metodologico multidisciplinare.\nLa funzione di \"sintesi\" dell'islamistica auspicata da Bausani non si \u00e8 mai completamente espletata anzi, molto spesso \u00e8 stata messa in secondo piano. Probabilmente all'insuccesso del suo progetto ha concorso l'ancoraggio all'ormai obsoleto impianto teorico della \"storia delle religioni\" cos\u00ec come veniva insegnata dai grandi maestri del passato.\nLingue.\nFu un grande conoscitore di lingue, oltre una trentina, fra cui tutte quelle pi\u00f9 importanti del mondo occidentale (ma anche l'albanese, il maltese e il basco), le principali lingue del mondo islamico (arabo, persiano, turco, indonesiano, urdu, pashto), nonch\u00e9 cinese, russo, la lingua pasquense e quella dei nativi americani cherokee.\nFu tra l'altro artefice di una lingua artificiale, il markuska. Con gran parte di queste lingue era in grado di tenere conferenze in uno dei tanti centri di cultura orientalistica di cui faceva parte.\nVita privata.\nBausani praticava la Fede Bah\u00e1'\u00ed, religione universale fondata dal Bah\u00e1'u'll\u00e1h alla fine del XIX secolo, sulla quale scrisse numerosi saggi e tenne moltissime conferenze.\nLasci\u00f2 in legato al Centro Mondiale Bah\u00e1'\u00ed di Haifa la sua preziosa e rara biblioteca personale.\nOpere.\nLa sua Bibliografia, aggiornata al 1\u00ba maggio 1981 e messa a punto dal suo allievo Alberto Ventura, si trova nel volume \"La bisaccia dello sheikh\". Omaggio ad Alessandro Bausani islamista nel sessantesimo compleanno, Venezia, Quaderni del Seminario di Iranistica, Uralo-Altaistica e Caucasologia dell'Universit\u00e0 degli studi di Venezia, 1981.\nQui si indicano solo alcuni fra i titoli principali:\nPrincipali traduzioni di testi religiosi:\nTraduzioni dal persiano:\nSaggi"}
{"id": "149038", "revid": "647919", "url": "https://it.wikipedia.org/wiki?curid=149038", "title": "K 626", "text": ""}
{"id": "149040", "revid": "11684", "url": "https://it.wikipedia.org/wiki?curid=149040", "title": "KWh", "text": ""}
{"id": "149041", "revid": "726373", "url": "https://it.wikipedia.org/wiki?curid=149041", "title": "Il talismano della felicit\u00e0", "text": "Il talismano della felicit\u00e0 \u00e8 un manuale di cucina, edito nel 1929 dalla casa editrice Colombo di Roma (ma pubblicato almeno fino alla terza edizione dalle Edizioni della rivista Preziosa nel 1925-1933). Comprende una raccolta di ricette pubblicate da Ada Boni fin dal 1915 ed \u00e8 arrivato nel 1999 alla settima edizione, conservando un prezzo contenuto, in rapporto alla mole del volume, proprio grazie alla sua alta tiratura.\nLe successive edizioni sono state sottoposte a un lavoro di aggiornamento, richiesto dall'evoluzione del gusto e dalle nuove tecnologie di preparazione e di conservazione dei cibi, ma sempre nel rispetto dell'impianto originario dell'opera.\nDestinatari.\n\"Il talismano della felicit\u00e0\" \u00e8 probabilmente uno dei primi manuali di cucina in lingua italiana rivolto esplicitamente alle spose, dopo la \"Cucina triestina\" pubblicata nel 1927 dalla giornalista Maria Stelvio. Nella prefazione alla prima edizione l'autrice scrive, a conclusione di una esaltazione della \"donna moderna\" che si inserisce nella societ\u00e0 con ruoli e competenze precise: \"Ma, ahim\u00e8, non certo tutte, facendo un piccolo esame di coscienza, potreste affermare di saper cuocere alla perfezione due uova al guscio\".\nSi tratta di un manuale venduto specialmente in primavera, il periodo in cui si concentrano i matrimoni. La stagionalit\u00e0 nelle vendite \u00e8 appunto, secondo la guida del Gambero Rosso, un segnale che il libro rimane un classico regalo di nozze. Il Gambero Rosso inoltre elogia le ricette di \"zia Ada\" in quanto sempre attuali ed estremamente dettagliate."}
{"id": "149043", "revid": "125326321", "url": "https://it.wikipedia.org/wiki?curid=149043", "title": "Ulfila", "text": "Biografia.\nNacque da genitori romani di una comunit\u00e0 originaria della Cappadocia, ridotta in cattivit\u00e0 dai Goti sul finire del III secolo, e probabilmente di religione cristiana e di lingua e cultura elleniche. Fu forse grazie a prigionieri come loro che il Cristianesimo si diffuse tra i Goti, allora stanziati nella Bessarabia storica. Si sa che nel 311 i genitori di Ulfila vivevano a nord del Danubio, in territorio visigoto.\nOltre al goto, Ulfila sapeva il latino e il greco, e fu inviato pi\u00f9 volte come ambasciatore a Costantinopoli, dove prese contatti con l'ala moderata degli ariani. Nel 341 il vescovo di Costantinopoli, Eusebio di Nicomedia, lo nomin\u00f2 vescovo presso i goti. All'inizio la sua missione di evangelizzatore fall\u00ec: re Atanarico scaten\u00f2 una persecuzione contro i goti cristiani, che per questo migrarono con Ulfila nell'area oggi al confine tra Romania e Bulgaria, con il benestare dell'imperatore romano Costanzo II.\nLo storico bizantino Iordanes, nel suo \"De origine actibusque Getarum\" del 551, scrive (libro LI, 267):\nGrazie alla sua predicazione, Ulfila convert\u00ec molti goti al cristianesimo ariano. Tradusse, anche se con difficolt\u00e0, la Bibbia dal greco al gotico antico, di cui cre\u00f2 l'alfabeto (detto appunto gotico). La sua opera precede quindi di alcuni decenni la \"Vulgata\" (la Bibbia tradotta in latino da san Girolamo).\nMa, a differenza di quest'ultima, la Bibbia di Ulfila non ebbe diffusione. Dal 325, infatti, l'arianesimo era considerato eretico. Ulfila era ariano e dovette difendersi dall'accusa di eresia.\nMor\u00ec a Costantinopoli nel 388, quando la maggioranza dei goti era ormai cristianizzata.\nIl testamento spirituale.\nNeppure in punto di morte Ulfila rinneg\u00f2 la sua versione del cristianesimo. Il vescovo ariano Massimino, nella sua \"Dissertazione contro Ambrogio\" (\"Contra Ambrosium\", 56, 59-60, 63), si schier\u00f2 con Ulfila, riportandone il testamento spirituale pronunciato prima di morire. Eccone un passo:\nLa produzione letteraria.\nLa maggiore opera di Ulfila \u00e8 la sua traduzione in gotico della Bibbia: grazie a lui, i Goti furono il primo popolo d'Europa a disporre di una Bibbia in volgare (detta \"Bibbia gotica\"), quella che Jorge Luis Borges definir\u00e0 \u00abil pi\u00f9 antico monumento delle lingue germaniche\u00bb. Il testo greco della Bibbia che Ulfila tradusse \u00e8 perduto e non corrisponde appieno a nessuno dei testi rimasti. L'influenza della lingua gotica della Bibbia non rimane confinata all'ambito dell'impero romano d'Oriente ma il lessico innovativo usato da Ulfila influir\u00e0 sullo sviluppo di altre lingue germaniche; lo si ritrova in testi epici posteriori in antico alto tedesco.\nProprio Borges, nel suo \"Literaturas germ\u00e1nicas medievales\", (1966), spiega il procedimento di Ulfila:\nL'adattamento del messaggio evangelico al gotico impose inoltre a Ulfila notevoli sforzi sul piano linguistico. Per esempio, quando Ulfila si trov\u00f2 a tradurre in lingua gota lo Spirito Santo, che sia nel termine greco (\"\u03c0\u03bd\u03b5\u1fe6\u03bc\u03b1\") sia in quello latino (\"spiritus\") implica la nozione di soffio o vento, non volle usare vocaboli che dessero questa connotazione, sentita come troppo materiale. e opt\u00f2 per il termine maschile \"ahma\", che ha la stessa radice del verbo goto \"ahjan\" ('pensare', 'credere'): lo Spirito \u00e8 quindi Essere Pensante, Mente che illumina e santifica. In questo modo Ulfila tradusse con una spiritualizzazione semantica la spiritualizzazione concettuale che i due termini \"\u03c0\u03bd\u03b5\u1fe6\u03bc\u03b1\" e \"spiritus\" avevano avuto in greco e in latino.\nSebbene l'ambito di Ulfila fosse quello dei Goti d'Oriente (in genere detti Ostrogoti, tenendo conto della corte ostrogotica in Italia), molti suoi scritti verranno in seguito ritrovati in altri testi, come i manoscritti del \"Vangelo di Ulfila\", oggi alla Biblioteca Ambrosiana di Milano, o nel \"Codex Argenteus\" della biblioteca dell'Universit\u00e0 di Uppsala, opera del \"magister\" Viliaric. Un frammento del \"Codex Argenteus\" \u00e8 stato ritrovato negli anni settanta in un reliquiario nel duomo di Spira; si suppone fosse usato alla corte gotica di Teodorico in Italia (quindi in un ambito \"latino\")."}
{"id": "149046", "revid": "307923", "url": "https://it.wikipedia.org/wiki?curid=149046", "title": "Ave Verum Corpus", "text": "L'Ave Verum Corpus, o semplicemente Ave Verum, \u00e8 un'ode eucaristica al corpo di Cristo (\"ave, vero corpo, nato da Maria Vergine, che hai veramente provato la Passione...\") scritta nel XIV secolo. Fu musicato da numerosi compositori:"}
{"id": "149049", "revid": "671029", "url": "https://it.wikipedia.org/wiki?curid=149049", "title": "Distretto di Visp", "text": "Il distretto di Visp (in francese \"Vi\u00e8ge\") \u00e8 un distretto del Canton Vallese, in Svizzera. Confina con i distretti di H\u00e9rens, di Sierre e di Leuk a ovest, di Westlich Raron a nord-ovest e di Brig a nord-est e con l'Italia (province del Verbano-Cusio-Ossola e di Vercelli in Piemonte a sud-est e Valle d'Aosta a sud). Il capoluogo \u00e8 Visp.\nGeografia fisica.\nIl distretto di Visp \u00e8 il primo distretto per superficie e il quinto per popolazione del Canton Vallese.\nGeograficamente \u00e8 costituita dalla Valle della Vispa, valle percorsa dal fiume Vispa. La Valle della Vispa all'altezza di Stalden si biforca formando da una parte la Mattertal (valle di Zermatt) e dall'altra la Valle di Saas.\nLa massima elevazione del distretto (e di tutta la Svizzera) \u00e8 la Punta Dufour del Monte Rosa (4.634\u00a0m). Altre cime comprendono il Dom (4.545\u00a0m) nel massiccio del Mischabel, il Lyskamm (4.527\u00a0m), il Weisshorn (4.505\u00a0m) ed il Cervino (4.478\u00a0m).\nIl fiume principale \u00e8 il Rodano. Principali affluenti nel territorio del distretto sono il Vispa, alimentato dal Matter Vispa e dal Saaser Vispa, ed il Baltschieder Bach.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A9/E62 Ballaigues-Gondo, non ancora completata, che collega l'ovest della Svizzera con l'Italia attraverso Losanna, Sion ed il passo del Sempione. Attualmente l'autostrada, aperta nel tratto Visp Est-Ried-Brig, ha uscite nel distretto a Visp Est.\nStrade principali.\nLa strada principale 9 attraversa il territorio del distretto nel comune di Visp correndo parallela all'autostrada. Da Visp parte la strada per la Valle della Vispa .\nFerrovie.\nLa stazione di Visp \u00e8 servita dai treni delle linee (Ginevra-Losanna)-Sion-Briga, delle FFS e Brig-Zermatt, gestita dalla Matterhorn-Gotthard-Bahn e con stazioni intermedie a Eyholz, Visp, Stalden-Saas, Kalpetran, Sankt Niklaus, Herbriggen, Randa, T\u00e4sch e Zermatt. La linea del L\u00f6tschberg delle BLS, che collega Briga con Goppenstein e Spiez serve la stazione di Lalden.\nSuddivisione amministrativa.\nIl distretto di Visp \u00e8 diviso in 19 comuni:"}
{"id": "149050", "revid": "70921473", "url": "https://it.wikipedia.org/wiki?curid=149050", "title": "Armata Halley", "text": "L'Armata Halley era un gruppo di sonde nate per esaminare la cometa di Halley quando nel 1986 si trovava nello spazio interno del sistema solare. L'armata era formata da una sonda dell'Agenzia Spaziale Europea, due sonde sviluppate congiuntamente dall'Unione Sovietica e dalla Francia, da due sonde sviluppate dalla Agenzia spaziale giapponese e da una sonda sviluppata dalla NASA.\nSonde (in ordine di avvicinamento):"}
{"id": "149052", "revid": "7", "url": "https://it.wikipedia.org/wiki?curid=149052", "title": "K 208", "text": ""}
{"id": "149057", "revid": "834", "url": "https://it.wikipedia.org/wiki?curid=149057", "title": "K 492", "text": ""}
{"id": "149058", "revid": "21371", "url": "https://it.wikipedia.org/wiki?curid=149058", "title": "K 618", "text": ""}
{"id": "149059", "revid": "9086632", "url": "https://it.wikipedia.org/wiki?curid=149059", "title": "Place de l'\u00c9toile", "text": ""}
{"id": "149060", "revid": "17654", "url": "https://it.wikipedia.org/wiki?curid=149060", "title": "K 527", "text": ""}
{"id": "149062", "revid": "834", "url": "https://it.wikipedia.org/wiki?curid=149062", "title": "K\u00f6chel-Verzeichnis", "text": ""}
{"id": "149063", "revid": "16507", "url": "https://it.wikipedia.org/wiki?curid=149063", "title": "Sistema di controllo versione", "text": ""}
{"id": "149066", "revid": "1498232", "url": "https://it.wikipedia.org/wiki?curid=149066", "title": "Stati federati e territori dell'India", "text": "L'India \u00e8 una federazione di stati con parlamenti e governi autonomi. Sono 28 stati e 8 territori, fra cui quello della capitale, Delhi.\nLa maggior parte degli stati segue nei confini le frontiere linguistiche. Certe regioni rivendicano l'autonomia come nuove entit\u00e0 statali. Chandigarh \u00e8 un caso particolare: il Punjab e l'Haryana formavano un solo stato; nel 1966 sono stati separati in base alla lingua ma hanno mantenuto la capitale d'origine che \u00e8 stata posta in un territorio separato.\nCaratteristiche.\nLo Stato di Madras fu ribattezzato Tamil Nadu nel 1969. Gli stati nord-orientali di Manipur, Meghalaya e Tripura furono formati il 21 gennaio 1972. Lo stato di Mysore \u00e8 stato ribattezzato Karnataka nel 1973. Il 16 maggio 1975, il Sikkim \u00e8 diventato il 22\u00ba stato dell'Unione indiana e la monarchia dello stato \u00e8 stata abolita. Nel 1987, l'Arunachal Pradesh e il Mizoram sono diventati Stati il 20 febbraio, seguiti da Goa il 30 maggio, mentre l'ex territorio di Goa, Dam\u00e3o e gli exclavi settentrionali di Diu, Dam\u00e3o e Diu, sono diventati un territorio separato come Daman e Diu.\nNel novembre 2000 sono stati creati tre nuovi stati: Chhattisgarh dal Madhya Pradesh orientale, Uttaranchal dall'Uttar Pradesh nordoccidentale (ribattezzato Uttarakhand nel 2007) e Jharkhand dai distretti meridionali del Bihar (atti: \"Madhya Pradesh Reorganization Act\", 2000, \"Uttar Pradesh Reorganization Act\", 2000 e \"Bihar Reorganization Act\", 2000). Pondicherry \u00e8 stata ribattezzata Puducherry nel 2007 e Orissa \u00e8 stata ribattezzata Odisha nel 2011. Telangana \u00e8 stato creato il 2 giugno 2014 come dieci ex distretti dell'Andhra Pradesh nordoccidentale.\nNell'agosto 2019, il Parlamento indiano ha approvato il \"Jammu and Kashmir Reorganization Act\", 2019, che contiene disposizioni per riorganizzare lo stato di Jammu e Kashmir in due territori in vigore dal 31 ottobre 2019; sono cos\u00ec nati i territori di Jammu e Kashmir e Ladakh. Nello stesso anno, a novembre, il governo indiano ha introdotto una legislazione per unire i territori di Daman e Diu e Dadra e Nagar Haveli in un unico territorio noto come Dadra e Nagar Haveli e Daman e Diu, in vigore dal 26 gennaio 2020.\nIl Territorio Nazionale della Capitale di Delhi (\"National Capital Territory of Delhi\") \u00e8 stato definito nel 1991 ed \u00e8 in corso di riconoscimento come stato."}
{"id": "149070", "revid": "116813916", "url": "https://it.wikipedia.org/wiki?curid=149070", "title": "Scarroccio", "text": "Lo scarroccio in una imbarcazione \u00e8 l'angolo tra la direzione della prua e la reale direzione del moto della barca: \u00e8 dovuto alla componente laterale della spinta del vento e produce un angolo di incidenza positivo sulle superfici di deriva. Riguarda principalmente la barca a vela, ma anche la nave pu\u00f2 patirlo, a causa della spinta laterale del vento sulla murata quando questa ha superficie abbastanza estesa da risentirne.\n\u00c8 massimo nell'andatura di bolina, mentre si annulla nell'andatura col vento in poppa. Lo scarroccio si pu\u00f2 apprezzare osservando l'angolo formato dall'asse longitudinale dell'imbarcazione con quello della scia lasciata a poppa.\nLo scarroccio \u00e8 peraltro comune a tutte le imbarcazioni, e non solamente alle barche a vela, ed \u00e8 il movimento perpendicolare rispetto alla linea di chiglia, dovuto alla componente laterale del vento sulla struttura emersa dell'imbarcazione, cio\u00e8 sull'opera morta.\nIl concetto di scarroccio \u00e8 simile a quello di deriva (inteso come moto dell'imbarcazione), che per\u00f2 \u00e8 dovuto alla componente trasversale della corrente marina.\nPertanto l'angolo di rotta vera (l'angolo di rotta tenuto dalla imbarcazione) differisce da quello di prua vera (l'angolo su cui \u00e8 orientata la prua) per questi due effetti congiunti dovuti al vento e alla corrente.\nIl termine scarroccio, viene comunemente utilizzato anche nella pratica della pesca sportiva con l'artificiale o con il vivo e consiste nel far trasportare naturalmente il natante dalla corrente o marea, che trascina ad alcuni metri di distanza un'esca appesa ad un filo tenuto con la mano o con l'uso di una canna.\nTalvolta la direzione pu\u00f2 essere regolata con l'ausilio dei remi per mantenere la linea voluta. "}
{"id": "149071", "revid": "118767305", "url": "https://it.wikipedia.org/wiki?curid=149071", "title": "Don Giovanni (disambigua)", "text": ""}
{"id": "149072", "revid": "7", "url": "https://it.wikipedia.org/wiki?curid=149072", "title": "Assassinio", "text": ""}
{"id": "149073", "revid": "118361628", "url": "https://it.wikipedia.org/wiki?curid=149073", "title": "Libeccio", "text": "Il libeccio \u00e8 un vento che spira da Sud-ovest, anche detto garbino sul litorale delle seguenti regioni: Veneto (Garbin), Emilia Romagna, Marche, Abruzzo, Molise e Puglia o africo (termine letterario), tanti sono i termini che vengono dati al vento che nella sua lunga corsa interessa tutto il bacino centro-occidentale del Mediterraneo.\nEtimologia.\nPer il termine \"libeccio\" esistono due ipotesi di etimologia: o viene dal greco \"libyk\u00f3s\", ossia \"della Libia\", oppure dall'arabo \"lebe\u01f5\", che deriva del greco \"l\u00edps-lib\u00f3s\", che significa \"vento portatore di pioggia\". Il termine regionale \"garbino\" viene dall'arabo \"gharb\u012b\", che significa \"occidentale\". Il termine \"africo\", usato solo in ambito letterario, deriva dal latino \"afr\u012dcus\", che significa \"africano\", per la sua provenienza.\nCaratteristiche.\nDurante la stagione estiva, il vento di libeccio soffia generalmente come brezza di mare lungo le coste occidentali della penisola italiana e come brezza di terra lungo quelle orientali, in condizioni di stabilit\u00e0 atmosferica. Nell'Italia meridionale \u00e8 conosciuto per il calore che porta con s\u00e9, ma soprattutto la sabbia del deserto del Sahara.\nNella stagione estiva e, in misura nettamente minore anche nelle altre stagioni, il vento pu\u00f2 favonizzarsi lungo il versante adriatico e sullo Ionio, oltre che sulle coste orientali della Sardegna e su quelle settentrionali della Sicilia. Le configurazioni che innescano tali situazioni presentano strutture di alta pressione a sud e a est della penisola italiana e centri di bassa pressione in approfondimento a nord-ovest della penisola, con la conseguente risalita di aria calda da sud-ovest verso nord-est dal bordo orientale della depressione verso quello occidentale e settentrionale delle aree anticicloniche. Di questo tipo fu la configurazione del 24 luglio 2007 con temperature record sul medio-basso Adriatico e sullo Ionio, che favorirono un devastante incendio sulla penisola garganica, dove persero la vita tre persone.\nIl vento di libeccio soffia anche durante il passaggio dei fronti perturbati atlantici in movimento da ovest verso est, assumendo in questo caso caratteristiche di vento umido portatore di pioggia."}
{"id": "149074", "revid": "712828", "url": "https://it.wikipedia.org/wiki?curid=149074", "title": "Eileen Prince", "text": ""}
{"id": "149076", "revid": "697352", "url": "https://it.wikipedia.org/wiki?curid=149076", "title": "Rutilo", "text": "Il rutilo \u00e8 un minerale, spesso in forma cristallina, di biossido di titanio, TiO2.\nAbito cristallino.\nL'habitus \u00e8 prismatico: particolari sono i geminati \"a ginocchio\" e a cuore. Modificazioni polimorfe del rutilo sono l'anatasio (tetragonale) e la brookite (ortorombica). Per quanto riguarda la struttura, nel rutilo l'atomo di titanio \u00e8 posto ai vertici e al centro della cella tetragonale, coordinato ottaedricamente da ossigeni (quattro sulle diagonali delle basi, e due all'interno); l'impaccamento degli ossigeni \u00e8 comunque di tipo esagonale compatto, anche se distorto. I cristalli prismatici sono allungati, spesso striati e talvolta sottilissimi a formare fasci inclusi in altri minerali. Le inclusioni nel quarzo sono detti \u201ccapelli di Venere\u201d. I cristalli incrociati a 60 gradi sono detti sagenite.\nI cristalli possono avere colore giallo, rosso, bruno, nero.\nOrigine e giacitura.\nIl rutilo \u00e8 un minerale accessorio molto comune delle rocce metamorfiche e magmatiche intrusive. Si ritrova frequentemente anche nei filoni di quarzo. Si concentra con altri minerali pesanti nelle sabbie derivanti da erosione. Il biossido di titanio, largamente presente in natura, possiede propriet\u00e0 catalitiche, e probabilmente ha favorito i processi di sintesi prebiotica alla base della nascita della vita sulla terra.\nSplendidi cristalli si trovano nelle fessure alpine del Gottardo, delle valli di Tavetsch, Cavradi e Castione in Svizzera. In Alto Adige si rinviene in Val di Vizze e Valle Aurina.\nNei monti Graves della Georgia (U.S.A.) si trova incluso nella pirofillite. In Norvegia \u00e8 frequente nei filoni ricchi di apatite. In Virginia (U.S.A.) \u00e8 abbondante nelle rocce a orneblenda. Comune anche in Australia, Brasile e Messico. In Liguria a Piampaludo (SV) si rinviene in masserelle minute.\nForma in cui si presenta in natura.\nMolto duro, pesante ma fragile, con sfaldatura perfetta. Generalmente \u00e8 opaco e traslucido con lucentezza metallica. Molto raramente \u00e8 trasparente con lucentezza adamantina. La polvere \u00e8 di color marrone. \u00c8 infusibile e inattaccabile dagli acidi.\nVariet\u00e0.\nL'ilmenorutilo \u00e8 una variet\u00e0 di rutilo contenente niobio."}
{"id": "149077", "revid": "122190790", "url": "https://it.wikipedia.org/wiki?curid=149077", "title": "Chiesa cattolica in Italia", "text": "La Chiesa cattolica in Italia \u00e8 costituita dalle istituzioni ecclesiastiche cristiane cattoliche presenti in Italia.\n\u00c8 la 5\u00aa nazione per numero di cattolici dopo Brasile, Messico, Filippine e Stati Uniti d'America.\nOrganizzazione.\nSono presenti 3 Chiese cattoliche di diritto proprio:\nIl primate d'Italia \u00e8 il vescovo di Roma che \u00e8 anche il papa di tutti i cattolici. Il titolo di primate \u00e8 onorifico; in passato era attribuito all'arcivescovo di una diocesi metropolitana di grande importanza (capitale di stato o sede della gerarchia locale). Mantengono il titolo, a livello onorifico:\nSono 6 le circoscrizioni ecclesiastiche italiane rette da cardinali:\nTradizionalmente in Italia erano sedi cardinalizie le antiche capitali degli Stati preunitari. Rimangono, pertanto, scoperte alcune sedi tradizionalmente cardinalizie: Venezia, Palermo, Napoli, Genova, Torino e Milano.\nStoria.\nIl cattolicesimo in Italia risale alla prima met\u00e0 del I secolo: lo stesso Nuovo Testamento contiene un'epistola di Paolo di Tarso indirizzata ai Romani, e le due basiliche romane di San Pietro e San Paolo fuori le Mura si ritiene siano state edificate sulla tomba dei due apostoli.\nFinanziamenti.\nLa Chiesa cattolica italiana \u00e8 finanziata in parte dalle donazioni dei fedeli e in parte dallo Stato italiano.\nLa maggior parte dei finanziamenti proviene dal meccanismo dell'otto per mille, corrispondente nel 2004 a circa 940 milioni di euro.\nLe offerte dei fedeli attraverso la dichiarazione dei redditi, istituite nel 1989, sono state pari nel 2003 a circa 18 milioni di euro. A questa somma bisogna aggiungere i proventi delle questue.\nCome tutte le confessioni religiose che hanno firmato intese con lo Stato, infine, la Chiesa cattolica beneficia di alcune agevolazioni fiscali: gli edifici destinati a scopo di culto sono esentati dall'Imposta sul Valore Aggiunto (IVA) e dall'imposta sui terreni. Inoltre, il \"Decreto fiscale\" legato alla legge finanziaria per il 2006 ha stabilito l'esenzione dall'Imposta Comunale sugli Immobili (ICI) a tutti gli immobili di propriet\u00e0 delle confessioni che hanno firmato intese con lo Stato, a prescindere dalla natura commerciale (in precedenza l'esenzione riguardava esclusivamente gli edifici adibiti a scopo di culto). L'importo di tale esenzione \u00e8 stato stimato dall'ANCI in 600-700 milioni di euro e dalla Conferenza Episcopale Italiana (CEI) in oltre 1 miliardo di euro.\nInoltre vi sono delle altre fonti di finanziamento ed esenzioni fiscali di varia natura:\nNunziatura apostolica.\nLa Santa Sede e lo Stato italiano hanno allacciato relazioni diplomatiche il 24 giugno 1929 in seguito alla firma dei Patti Lateranensi, che pose fine alla Questione romana e port\u00f2 al reciproco riconoscimento dei due stati.\nIl nunzio apostolico \u00e8 tradizionalmente anche nunzio nella Repubblica di San Marino.\nL'attuale nunzio apostolico \u00e8 Emil Paul Tscherrig, arcivescovo titolare di Voli, nominato da papa Francesco il 12 settembre 2017."}
{"id": "149079", "revid": "110157", "url": "https://it.wikipedia.org/wiki?curid=149079", "title": "El Mundo", "text": "El Mundo \u00e8 un quotidiano spagnolo fondato il 23 ottobre del 1989 da Alfonso de Salas, Pedro J. Ram\u00edrez, Balbino Fraga e Juan Gonz\u00e1lez, con sede a Madrid.\nNel 2004 ha venduto oltre 300.000 copie giornaliere in Spagna, superato solo da \"El Pa\u00eds\" (470.000).\n\u00c8 un quotidiano nazionale che pubblica diverse edizioni locali, fra queste: Andalusia, Valencia, Castiglia-La Mancia, Castiglia e Le\u00f3n, Isole Baleari e Bilbao.\n\"El Mundo\" \u00e8 stato essenziale nella scoperta di vari scandali. Uno di questi fu la malversazione del comandante della Guardia Civil Luis Rold\u00e1n, e il direttore del Banco de Espa\u00f1a Mariano Rubio, che fu accusato di negoziare con informazioni privilegiate ed evasione fiscale. \"El Mundo\" ha inoltre scoperto le connessioni fra i terroristi dei Grupos Antiterroristas de Liberaci\u00f3n (GAL) e l'amministrazione socialista di Felipe Gonz\u00e1lez, una serie di notizie che contribuirono alla caduta del PSOE nelle elezioni del 1996.\nIl quotidiano \u00e8 di propriet\u00e0 dal 1992 del gruppo italiano RCS (\"Rizzoli Corriere della Sera\"), che possiede la maggior quota di capitale della societ\u00e0 editrice Unidad Editorial.\nIl suo sito internet \u00e8 il pi\u00f9 visitato fra quelli di tutti i mezzi di comunicazione europei in lingua spagnola.\nIn ogni prima pagina, compare un aforisma di un personaggio famoso.\nLinea editoriale.\n\"El Mundo\" \u00e8 attualmente un quotidiano di orientamento tendenzialmente conservatore, vicino alle posizioni del centrodestra del Partito Popolare. "}
{"id": "149083", "revid": "1600603", "url": "https://it.wikipedia.org/wiki?curid=149083", "title": "Mosso (fotografia)", "text": "In fotografia, il termine mosso indica un difetto di nitidezza di una immagine dovuto o all'instabilit\u00e0 della fotocamera o al movimento dei soggetti inquadrati durante l'esposizione. Il soggetto si presenta esteso e sfocato lungo la direzione del movimento.\nIl mosso pu\u00f2 interessare tutta l'immagine o solo una sua parte, a seconda che esso si debba a un movimento della fotocamera o della scena ripresa (e in quest'ultimo caso, in funzione della dinamicit\u00e0 degli oggetti ripresi).\nCause.\nQuesto effetto dipende sostanzialmente da due fattori: dal tempo impostato per l'esposizione e dalla rapidit\u00e0 con la quale gli oggetti inquadrati si spostano. La quantit\u00e0 di sfocatura del mosso \u00e8 direttamente proporzionale alla velocit\u00e0 del soggetto e ai tempi di esposizione. A parit\u00e0 di velocit\u00e0 tra due soggetti in movimento, apparir\u00e0 maggiormente mosso quello meno distante dall'obiettivo (v. velocit\u00e0 angolare).\nUna particolare categoria di mosso, il micromosso, deriva da lievi vibrazioni della fotocamera (come quelle provocate dal ribaltamento dello specchio nelle fotocamere reflex) o delle mani del fotografo durante lo scatto. Oltre a dipendere dal tempo di esposizione, il micromosso dipende in maniera importante anche dalla lunghezza focale; un obiettivo \"lungo\" come un teleobiettivo, infatti, accentua gli eventuali spostamenti della camera, i cui effetti possono essere, invece, parzialmente annullati da un'ottica \"corta\" come un grandangolo.\nEffetti.\nL'effetto del mosso \u00e8 simile a una sfocatura degli oggetti ripresi in movimento. Nel caso che questi soggetti siano in movimento relativamente rapido, possono addirittura apparire come \"scie\". Il micromosso \u00e8 pi\u00f9 difficile da distinguere rispetto a un vero e proprio errore di messa a fuoco. Gli inglesi usano un'unica parola, \"blur\", per riferirsi allo sfocato e al mosso, identificando quest'ultimo con \"motion blur\".\nSoluzioni.\nPer evitare l'effetto del mosso e del micromosso, ovvero per \u201ccongelare\u201d la scena, \u00e8 consigliabile l'utilizzo di un supporto stabile, come un treppiedi, che impedisca ogni vibrazione. Il sollevamento preventivo dello specchio (nel caso delle reflex) e l'uso di uno scatto flessibile o di sistemi di scatto temporizzato (autoscatto o intervallometro) sono usati per ridurre il rischio di micromosso.\nPer le foto a mano libera, la soluzione si pu\u00f2 ricercare nell'utilizzo di tempi tanto pi\u00f9 brevi quanto pi\u00f9 la scena muta con rapidit\u00e0. Chiaramente ci\u00f2 porter\u00e0 a dover raggiungere un compromesso tra apertura del diaframma e tempo di esposizione che influenzer\u00e0 sia la definizione in termini di luminosit\u00e0 e contrasto dell'immagine finale che la profondit\u00e0 di campo della stessa che diminuir\u00e0 in rapporto alla maggior apertura del diaframma necessaria ad incamerare pi\u00f9 luce a parit\u00e0 di tempo di esposizione.\nTempo di sicurezza.\nSempre per quanto concerne la ripresa a mano libera, una buona regola (anche se alquanto empirica) \u00e8 quella di impostare un tempo di scatto pari all'incirca al \"reciproco\" della focale utilizzata, ovvero minore di \"1/focale obiettivo\", se per esempio utilizziamo un 105mm, il tempo di scatto di \"sicurezza\" \u00e8 di circa 1/125 di secondo; con ottica da 300mm 1/320 e cos\u00ec via. Come si intuisce, maggiore sar\u00e0 la focale, pi\u00f9 breve sar\u00e0 il tempo di esposizione.\nObiettivi stabilizzati.\nIn questo tipo di obiettivi, il primo dei quali \u00e8 stato introdotto sul mercato da Canon, la compensazione del movimento della mano del fotografo viene ottenuta grazie ad un sistema giroscopico che adatta il sistema ottico rispetto al piano dell'immagine. Questo tipo di tecnica \u00e8 molto costosa e viene impiegata principalmente nei teleobiettivi.\nSensore stabilizzato.\nSulle fotocamere digitali \u00e8 stato introdotto da Minolta un sistema di stabilizzazione del sensore che lavora in modo analogo ad un obiettivo stabilizzato, ma in questo caso la compensazione \u00e8 il risultato di piccoli movimenti del sensore che reagisce ai movimenti della mano. L'importante vantaggio di questa soluzione \u00e8 di rendere stabili anche ottiche non progettate allo scopo, con un notevole risparmio economico.\nMosso creativo e ricercato.\nNella fotografia d'azione o sportiva \u00e8 spesso richiesto il mosso per enfatizzare la velocit\u00e0 di un soggetto (come lo scatto di un atleta). Per evitare la perdita di dettaglio del soggetto principale si utilizza il panning, una tecnica che consiste nel muovere la fotocamera cercando di seguire il percorso dell'elemento in movimento. Con una pratica sufficiente \u00e8 possibile realizzare fotografie in cui il soggetto appare fermo mentre lo sfondo presenta l'effetto mosso.\nNella fotografia artistica si parla invece di \"mosso creativo\", ove il fotografo abbia desiderato utilizzare l'effetto del mosso per raggiungere uno scopo estetico che si prefiggeva o per \"esprimersi\" anche tramite questo espediente.\nLe prime fotografie rappresentanti il mosso creativo sono state pubblicate da Anton Giulio Bragaglia nel 1911.\nNella seconda met\u00e0 del novecento i fotografi Paolo Monti e Giacomo Bucci hanno sperimentato il mosso creativo con la fotografia movimentista."}
{"id": "149085", "revid": "254059", "url": "https://it.wikipedia.org/wiki?curid=149085", "title": "Distretto di Dietikon", "text": "Il distretto di Dietikon \u00e8 un distretto del Canton Zurigo, in Svizzera. Confina con i distretti di Dielsdorf a nord, di Zurigo a est, di Affoltern a sud-est e con il Canton Argovia (distretti di Bremgarten e di Baden) a ovest. Il capoluogo \u00e8 Dietikon.\nIl distretto \u00e8 stato costituito nel 1989 scindendo parte del Distretto di Zurigo.\nComuni.\nAmministrativamente \u00e8 diviso in 11 comuni:"}
{"id": "149090", "revid": "767487", "url": "https://it.wikipedia.org/wiki?curid=149090", "title": "Carlos D\u00e1vila", "text": "Gli inizi della carriera.\nIscrittosi alla Facolt\u00e0 di Giurisprudenza dell'Universidad de Chile nel 1911, lavor\u00f2 come giornalista per alcune testate di Santiago del Cile. Durante il mandato del presidente Carlos Ib\u00e1\u00f1ez del Campo (1927-1931) fu ambasciatore negli Stati Uniti d'America.\nLa Repubblica Socialista del Cile.\nIl 4 giugno 1932 D\u00e1vila guid\u00f2, assieme al colonnello Marmaduque Grove e Eugenio Matte, il colpo di Stato che rovesci\u00f2 il presidente Juan Esteban Montero. Fu costituita una Giunta di governo, presieduta da Arturo Puga, che sciolse il Congresso Nazionale e proclam\u00f2 la Repubblica Socialista del Cile. Il governo socialista propose un'economia collettivizzata e uno Stato socialista ma, attaccato da tutti i partiti tradizionali, fu rovesciato da un colpo di Stato il 16 giugno 1932. Esiliati Grove e Matte sull'Isola di Pasqua, D\u00e1vila assunse la presidenza della Giunta, poi mutata l'8 luglio 1932 con la presidenza provvisoria. Il suo governo, di orientamento populista, fu rovesciato da un nuovo colpo di Stato il 13 settembre.\nL'attivit\u00e0 diplomatica.\nDal 1943 al 1946 rappresent\u00f2 il Cile nel Consiglio dell'Amministrazione delle Nazioni Unite per l'assistenza e la ricostruzione; nel 1946 entr\u00f2 a far parte del Consiglio economico e sociale dell'Organizzazione delle Nazioni Unite. Autore del piano D\u00e1vila per lo sviluppo interamericano, fu segretario generale dell'Organizzazione degli Stati americani dal luglio 1954 fino alla morte. In tale veste, nel gennaio 1955, medi\u00f2 il conflitto tra Nicaragua e Costa Rica."}
{"id": "149091", "revid": "2167723", "url": "https://it.wikipedia.org/wiki?curid=149091", "title": "Peppa", "text": "La Peppa o la Beppa (dal soprannome della regina di picche nel gioco) \u00e8 un gioco di carte, conosciuto all'estero come Chat Noir (in Francia) e Hearts (negli USA), di cui \u00e8 molto diffusa anche la versione per computer.\nRegole.\nCome per molti altri giochi di carte, la Peppa ha regole che cambiano leggermente di zona in zona, se non addirittura di casa in casa. La versione qui descritta \u00e8 quella che si gioca al \"Circolo della Peppa\" di Torino.\nGioco.\nSi gioca con un mazzo francese di 52 carte in quattro persone ognuno per s\u00e9 (solo durante il gioco si possono creare delle \"alleanze\" a seconda dell'andamento dei punteggi). Scopo del gioco \u00e8 quello di non prendere n\u00e9 la Peppa (donna di picche) n\u00e9 le carte di cuori.\nIl mazziere distribuisce 13 carte a testa. Dopo aver visionato le carte, ciascun giocatore ne passa tre al suo avversario di destra; tutti devono effettuare questo passaggio contemporaneamente.\nIl primo di mano (alla destra del mazziere) gioca una carta a sua scelta. Gli altri giocatori giocano di seguito, in senso orario, \"rispondendo\" al seme (ovvero giocando una carta dello stesso seme di quella giocata dal primo di mano).\nSe non si hanno carte di quel seme si pu\u00f2 giocare la carta che si desidera.\nGiocate le quattro carte, queste vengono prese dal giocatore che ha giocato la carta pi\u00f9 alta del seme giocato dal primo di mano. Chi, non avendone di quel seme, avesse giocato una carta di un altro seme, non prender\u00e0 quella mano, neppure se il valore della carta fosse pi\u00f9 alto.\nIl gioco passa ora a chi ha fatto la presa che gioca una nuova carta a sua scelta ed il gioco procede cos\u00ec di presa in presa fino alla fine delle carte in mano ai giocatori.\nPunteggio.\nFinita la smazzata, ciascun giocatore conta i punti che ha preso, secondo la seguente tabella: \nQuando un giocatore supera i 100 punti perde e con lui perde anche il giocatore che lo segue come punteggio (anche se non ha superato i 100 punti). I due giocatori che invece hanno i punteggi minori sono i vincitori.\nQuesto particolare fa s\u00ec che durante la partita si creino delle alleanze impreviste dal momento che non basta fare attenzione a non prendere, ma bisogna cercare anche di non essere trascinati nel baratro da un altro giocatore.\nVarianti.\nVariante Standard.\nIn molti circoli, la peppa viene giocata con regole diverse.\nAll'inizio di ogni mano si scambiano tre carte con un giocatore diverso: prima a sinistra, poi a destra, poi di fronte. Non \u00e8 prevista la mano senza scambio.\nIl punteggio \u00e8 cos\u00ec distribuito:\nQuando un giocatore supera i 1000 punti perde e con lui perde anche il giocatore che lo segue come punteggio (anche se non ha superato i 1000 punti). I due giocatori che invece hanno i punteggi minori sono i vincitori.\nSe in una mano un giocatore riesce a prendere tutte e 13 le mani fa \"cappotto\". In questo caso non prende punti e fa prendere 265 punti a testa agli altri 3 giocatori.\nGatto Nero.\nLa versione francese Chat Noir, giunta nel dopoguerra in Italia col nome di Gatto Nero tramite alcuni internati nei campi di prigionia tedeschi, si gioca essenzialmente come la Peppa.\nLe uniche differenze consistono nel mancato scambio di tre carte prima dell'inizio del gioco e nel punteggio delle carte che segue la seguente tabella:\nIl totale dei punti \u00e8 dunque 41, anzich\u00e9 36.\nQuesto tipo di punteggio rende il gioco pi\u00f9 brioso, in quanto consente delle rimonte insperate e spinge i giocatori a tattiche particolarmente azzardose per acquisire un punteggio negativo, determinante in certe situazioni del gioco.\nHearts.\nLa versione statunitense, Hearts (cuori), \u00e8 una variante della Peppa contenuta, in versione elettronica, all'interno di molte distribuzioni di Microsoft Windows.\nLa donna di picche vale 13 punti, i cuori valgono 1 punto ciascuno.\nAll'inizio di ogni mano si scambiano tre carte con un giocatore diverso (prima a sinistra, poi a destra, poi di fronte, mentre alla 4\u00aa mano non c'\u00e8 nessun cambio).\nInizia il gioco chi ha il 2 di fiori, che deve cominciare giocando proprio quella carta.\nSi pu\u00f2 giocare una carta di cuori come primo di mano solo se si hanno solo i cuori e nessun altro seme, oppure se qualcun altro ha gi\u00e0 giocato una carta di cuori nella stessa smazzata.\nNon si pu\u00f2 giocare la donna di picche o una carta di cuori nella prima mano di gioco.\nIl gioco finisce quando un giocatore fa pi\u00f9 di 100 punti, a quel punto il giocatore che ha fatto meno punti ha vinto.\nSe in una mano un giocatore riesce a prendere la donna di picche e tutte le carte di cuori, non prende punti e ne d\u00e0 26 a ciascuno degli altri (in alcune versioni il giocatore pu\u00f2 scegliere se assegnare 26 punti a ciascuno degli altri o se togliere 26 punti dal suo punteggio totale).\nEsiste anche una variante di Hearts, che si pu\u00f2 giocare on-line, in cui il Fante di Quadri toglie 10 punti dal totale, avvantaggiando il giocatore che lo prende.\nLa Peppa Scivolosa.\nLa versione qui descritta \u00e8 quella che si gioca al \"Circolo della Peppa\" di Roma.\nOgni giocatore gioca per s\u00e9. Il mazziere sorteggiato distribuisce in senso orario 13 carte a testa. Lo scopo del gioco \u00e8 fare il maggior numero possibile di prese senza prendere punti negativi. I valori di presa delle carte sono in ordine decrescente a partire dall'Asso.\nI valori negativi sono: la Donna di Picche che vale -26 punti e tutte le carte di Cuori a partire dall'Asso che vale -14, il Re -13 e cos\u00ec fino al 2 di cuori che vale -2.\nPrima di cominciare una mano di gioco, ogni giocatore scarta 3 carte coperte e le passa all'avversario di destra, ricevendone 3 dall'avversario di sinistra (la mano successiva le passer\u00e0 al giocatore di sinistra, alla terza mano non si passano - \"no pasar\u00e1n\" - e alla quarta mano a quello di centro. Poi si ricomincia).\nIl primo di mano \"esce\" mettendo in tavola una carta scoperta a sua scelta: tutti i giocatori hanno l'obbligo di rispondere al seme. Prende la mano chi ha giocato la carta pi\u00f9 alta del seme di uscita.\nLa smazzata finisce con l'ultima mano.\nOgni giocatore segna 10 punti per ogni presa fatta e sottrae i punti negativi ottenuti. Vince la partita chi al termine di 12 mani ha pi\u00f9 punti.\nSi pu\u00f2 giocare una carta di cuori come primo di mano, anche se non sono ancora usciti dei cuori.\nLe somme dei punti positivi sono 130, quelle dei punti negativi sono 130. Cosicch\u00e9 la somma di tutti i punteggi dei giocatori \u00e8 sempre 0.\nSe un giocatore fa cappotto, ossia prende tutte le carte negative, ottiene +45 punti, mentre ciascuno degli altri giocatori segna -15 punti.\nPeppa tencia.\nLa Peppa tencia (dal dialetto milanese: \"Peppa scura\"), detta anche Vecia in veneto, \u00e8 una variante dell'Uomo nero e si gioca con un mazzo di 40 carte milanesi o 52 carte francesi e prevede che ogni partita venga giocata in una singola mano (non viene accumulato alcun punteggio).\nUno dei giocatori distribuisce in senso orario tutte le carte, una a testa. Lo scopo \u00e8 giungere alla fine senza avere tra le mani la carta detta Peppa tencia, ovvero la Donna di Picche (o il Fante di Spade se si usano carte a seme italiano o spagnolo).\nPrima di cominciare ogni mano di gioco, ogni giocatore scarta dalle carte che ha in mano tutte le coppie di carte di uguale valore e le Donne, eccetto la Donna di Picche, che non si pu\u00f2 mai scartare. Alla fine dell'operazione dispone le carte a ventaglio e fa in modo che il giocatore posto alla sua sinistra possa pescargliene una senza vederla. In questo modo si procede fino ad esaurimento carte.\nPerde la partita quell'unico giocatore che, ad esaurimento carte, \u00e8 rimasto con in mano solo la Peppa tencia.\nIn Romagna si gioca una variante simile alla Peppa tencia, detta \"Somarone\" o \"Asinone\", dove la carta che fa perdere la partita \u00e8 l'asso di bastoni (in un mazzo di carte romagnole)."}
{"id": "149092", "revid": "1543377", "url": "https://it.wikipedia.org/wiki?curid=149092", "title": "Suisei", "text": "Suisei (PLANET-A) (\u3059\u3044\u305b\u3044 PLANET-A) \u00e8 una sonda spaziale giapponese progettata per studiare la cometa di Halley. Venne lanciata il 18 agosto 1985 dal Kagoshima Space Center e ha avvicinato la cometa (150.000\u00a0km) l'8 marzo 1986. Era stato progettato un incontro con la cometa 21P/Giacobini-Zinner nel novembre del 1998 ma il piano dovette essere abbandonato per la mancanza di propellente.\nRispetto alla gemella Sakigake, Suisei \u00e8 stata equipaggiata di strumenti d'immagine e della relativa elettronica."}
{"id": "149093", "revid": "110157", "url": "https://it.wikipedia.org/wiki?curid=149093", "title": "Distretto di Steckborn", "text": "Il distretto di Steckborn \u00e8 stato un distretto del Canton Turgovia, in Svizzera. Confinava con i distretti di Kreuzlingen a est, di Weinfelden a sud-est, di Frauenfeld a sud e di Diessenhofen a ovest, con il Canton Zurigo (distretto di Andelfingen) a ovest, con il Canton Sciaffusa e la Germania (circondario di Costanza nel Baden-W\u00fcrttemberg) a nord. Il capoluogo era Steckborn. Comprende una parte del lago di Costanza\nAmministrativamente era diviso in 12 comuni:"}
{"id": "149095", "revid": "767487", "url": "https://it.wikipedia.org/wiki?curid=149095", "title": "Juan Esteban Montero Rodr\u00edguez", "text": "Biografia.\nLaureato in Giurisprudenza nel 1901, Montero esercit\u00f2 brillantemente l'avvocatura e insegn\u00f2 Diritto civile e Diritto romano all'Universidad de Chile. Militante radicale, dopo la caduta del presidente Carlos Ib\u00e1\u00f1ez del Campo (26 luglio 1931) venne nominato ministro dell'Interno dal vicepresidente Pedro Opazo, che il giorno seguente si dimise nominando Montero alla vicepresidenza.\nMontero indisse le elezioni presidenziali ma si dimise anticipatamente per candidarsi, lasciando la vicepresidenza al ministro dell'Interno, Manuel Trucco. Eletto trionfalmente con il 64% dei voti, grazie all'appoggio di radicali, conservatori e liberali, Montero si insedi\u00f2 anticipatamente il 15 novembre 1931, tenendo la vicepresidenza fino al 4 dicembre, data d'inizio del suo mandato regolare. Il 4 giugno 1932 fu rovesciato da un colpo di Stato militare, guidato dal colonnello dell'aeronautica Marmaduque Grove, che insedi\u00f2 una Giunta militare presieduta da Arturo Puga e proclam\u00f2 la Repubblica Socialista del Cile."}
{"id": "149096", "revid": "2039387", "url": "https://it.wikipedia.org/wiki?curid=149096", "title": "Manuel Trucco", "text": ""}
{"id": "149098", "revid": "122330931", "url": "https://it.wikipedia.org/wiki?curid=149098", "title": "Sakigake", "text": "Sakigake (MS-T5), (\u3055\u304d\u304c\u3051) \u00e8 una sonda spaziale giapponese che venne lanciato il 7 gennaio 1985 dal Kagoshima Space Center. Ha effettuato il flyby con la cometa di Halley l'11 marzo 1986 alla distanza di 6,99 milioni di chilometri. Era stato progettato l'incontro anche con la cometa 21P/Giacobini-Zinner nel 1998 ma la mancanza di propellente ha costretto l'agenzia giapponese ad abbandonare il progetto.\nA differenza della gemella Suisei non vi erano strumenti d'immagine nel carico utile della sonda."}
{"id": "149103", "revid": "1584528", "url": "https://it.wikipedia.org/wiki?curid=149103", "title": "White Wolf", "text": "La White Wolf, Inc. \u00e8 stata una casa editrice statunitense che si occupava di giochi di ruolo e di altro materiale ludico. Fondata nel 1991 da Mark Rein\u00b7Hagen, Steve Wieck e Stewart Wieck fondendo la Lion Rampant e la \"White Wolf Magazine\", nel 2006 venne stata acquistata dalla CCP Games (produttori di \"EVE Online\") diventando un marchio di quest'ultima. Nel 2015 venne ceduta alla Paradox Interactive. Nel novembre del 2018, a seguito delle polemiche scaturite da alcuni passaggi sui manuali della quinta edizione di , Paradox decise che White Wolf non avrebbe pi\u00f9 agito come entit\u00e0 separata.\nIl nome \"White Wolf\" deriva dal soprannome di Elric di Melnibon\u00e9, protagonista delle opere di Michael Moorcock.\nStoria.\nPer volume di vendite fu dal 1995, il secondo maggior editore di giochi di ruolo. Divenne famosa per il gioco di ruolo \"\" e per l'ambientazione-radice Mondo di Tenebra a cui fanno riferimento le altre numerose espansioni, tutte quante basate sullo Storytelling System. Altro gioco di punta della White Wolf era \"Exalted\", anch'esso usante una variante dello Storytelling System, slegato dal Mondo di Tenebra, sebbene alcune vaghe dichiarazioni della casa editrice, poi lasciate cadere, lo abbiano inizialmente presentato come la preistoria dell'ambientazione principale.\nOltre ai giochi ambientati nel Mondo di Tenebra la White Wolf pubblicava anche materiale per lo Storytelling System, diversi giochi di carte e alcuni romanzi.\nAlle sue pubblicazioni sono legati anche alcuni videogiochi e serie televisive, come il gioco di ruolo di \"\" e il gioco di ruolo fantasy-urban Scion (gioco).\nLa Fusione.\nIn seguito alla vendita alla CCP Games, spost\u00f2 il suo focus sullo sviluppo di un MMORPG basato sul \"Mondo di Tenebra\", arrestando quasi completamente la sua produzione di giochi di ruolo. Nell'aprile del 2014, dopo nove anni di sviluppo, il gioco venne dichiarato cancellato.\nL'Acquisizione.\nIl 29 ottobre del 2015 Paradox Interactive annunci\u00f2 l'acquisto da CCP di tutte le propriet\u00e0 intellettuali di White Wolf. Tobias Sj\u00f6gren sarebbe stato il CEO dell'azienda rinata, che sarebbe rimasta una filiale di Paradox. Martin Ericsson, gi\u00e0 sviluppatore di World of Darkness MMO, ha ricoperto il ruolo di \"Lead Storyteller\" per l'azienda."}
{"id": "149105", "revid": "228587", "url": "https://it.wikipedia.org/wiki?curid=149105", "title": "Avantasia", "text": "Avantasia \u00e8 un'Opera in stile Metal del supergruppo tedesco creato da Tobias Sammet, cantante della band Edguy. \u00c8 considerata un'opera proprio perch\u00e9 ricca di partecipazioni di celebri cantanti e musicisti del mondo rock e metal ed \u00e8 strutturata come concept album.\nIl progetto pu\u00f2 essere suddiviso a grandi linee in quattro periodi di attivit\u00e0. Il primo, 1999-2002, vede l'uscita dell'omonimo singolo e dei due album collegati The Metal Opera e The Metal Opera Part II ed \u00e8 caratterizzato da un sound prettamente power metal. Il secondo, 2006\u20132011, comprende gli EP Lost in Space Part I &amp; II e \"The Wicked Trilogy\", composta dagli album The Scarecrow, The Wicked Symphony e Angel of Babylon; queste produzioni iniziano a discostarsi dal power metal e sono fortemente contaminate da altre influenze musicali come l'AOR, il symphonic metal e l'hard rock. Il terzo, 2013-2016, include gli album The Mystery of Time e Ghostlights; qui prevale ancora maggiormente la vena rock e AOR, rispetto al power metal del primo periodo. Il quarto periodo \u00e8 iniziato con l'uscita dell'album Moonglow nel 2019 e racchiude un po' tutti i generi toccati dal progetto \"Avantasia\" dagli esordi sino a qui.\nUn elenco parziale dei cantanti ospiti presenti nel progetto \"Avantasia\" include: Michael Kiske (unico presente in tutti i dischi, a parte ovviamente il creatore Tobias Sammet), Bob Catley, J\u00f8rn Lande, Ronnie Atkins, Geoff Tate ed Eric Martin fra gli ospiti pi\u00f9 spesso ricorrenti nonch\u00e9 pi\u00f9 presenti nella formazione che si esibisce dal vivo, seguiti da vere e proprie special guest come: Alice Cooper, Candice Night, Amanda Somerville, Klaus Meine, Dee Snider, Hansi K\u00fcrsch, Jon Oliva, Biff Byford, Joe Lynn Turner, Tim \"Ripper\" Owens, Russell Allen, Kai Hansen e Andr\u00e8 Matos; mentre fra i musicisti pi\u00f9 celebri che hanno partecipato vale la pena citare Rudolf Schenker, Bruce Kulick, Sascha Paeth, Eric Singer, Henjo Richter, Markus Grosskopf, Alex Holzwarth, Timo Tolkki e Jens Johansson.\nIl nome.\nIl nome della band ha origine dalla fusione delle parole \"Avalon\" e \"fantasia\", come riferimento ad \"un mondo al di l\u00e0 dell'immaginazione umana\" (dalle note interne al libretto contenuto nel primo album).\nIl suono.\nIl suono della band \u00e8 cambiato molto durante gli anni, sia per la ricerca stilistica del fondatore, nonch\u00e9 autore di tutti i brani, Tobias Sammet, sia per lo stile e le voci dei musicisti coinvolti. Come gi\u00e0 premesso i primi dischi erano prettamente \"Power metal\" con chiare citazioni sinfoniche, ma col passare del tempo si sono fatte sempre pi\u00f9 forti le venature hard rock e AOR dei brani, senza mai per\u00f2 rinunciare del tutto alla matrice Heavy metal n\u00e9 ai temi sinfonici e operistici tanto cari al suo creatore..\nStoria.\nThe Metal Opera (1999-2002).\nNella primavera del 1999, durante il tour \"Theatre of Salvation\" degli Edguy, Tobias Sammet inizia a delineare alcune idee per un concept album di stampo operistico con diversi musicisti ospiti. Al termine del tour, inizia la collaborazione con alcuni fra i maggiori cantanti del mondo metal come: Michael Kiske (Helloween, Unisonic), Andre Matos (ex-Angra), Kai Hansen (Gamma Ray, \"Helloween\"), Rob Rock, David Defeis (Virgin Steele), Sharon den Adel (Within Temptation), Bob Catley (Magnum) e Oliver Hartmann e li coinvolge per registrare il primo disco. In questa fase la formazione musicale \u00e8 composta da quattro membri: Sammet alle tastiere, Henjo Richter (Gamma Ray) alla chitarra, Markus Grosskopf (Helloween) al basso e Alex Holzwarth alla batteria. Va da s\u00e9 che il genere proposto \u00e8 fortemente caratterizzato da un sound \"Power metal\", e questo si evince anche considerando le band di appartenenza dei musicisti coinvolti. Nel 2001 viene pubblicato il singolo omonimo e l'album di debutto, \"The Metal Opera\", seguito l'anno successivo da \"The Metal Opera Part II\", nel settembre 2002. Dopodich\u00e9 il progetto viene temporaneamente sospeso.\nThe Scarecrow (2006-2008).\nBen 4 anni dopo, sul finire del 2006, Sammet conferma le voci su un terzo album degli \"Avantasia\", in uscita nel 2008. Due EP intitolati infatti \"Lost in Space Part I\" e \"Part II\" vengono pubblicati il 19 novembre 2007, mentre l'album completo, \"The Scarecrow\", esce il 25 gennaio 2008. \"The Scarecrow\" segna il primo capitolo del concept \"The Wicked Trilogy\" e segna anche l'inizio della collaborazione (che dura fino ai giorni nostri) con Sascha Paeth nel ruolo di chitarrista e produttore. L'album include la partecipazione del batterista Eric Singer (Kiss), dei chitarristi Henjo Richter e Rudolf Schenker (Scorpions) e dei cantanti J\u00f8rn Lande (ex-Masterplan, ex-Ark), Michael Kiske, Bob Catley, Andr\u00e8 Matos, Alice Cooper, Roy Khan (Kamelot), Amanda Somerville e Oliver Hartmann.\nDopo l'uscita di \"The Scarecrow\", Tobias Sammet viene invitato ad esibirsi come headliner al Wacken Open Air, un'offerta che il produttore / chitarrista Sascha Paeth lo convince ad accettare. Questo porta come risultato la programmazione di un tour con 13 esibizioni tra il 5 luglio e il 13 agosto. Gli spettacoli al Masters of Rock e al Wacken Open Air vengono filmati e pubblicati nel DVD live \"The Flying Opera\" nel marzo 2011. La formazione per il breve tour \u00e8 composta da: Tobias Sammet, Andre Matos, J\u00f8rn Lande, Kai Hansen, Bob Catley, Amanda Somerville, Cloudy Yang alle voci, Sascha Paeth e Oliver Hartmann alle chitarre, Robert Hunecke al basso, Miro alle tastiere e Felix Bohnke (Edguy) alla batteria.\nThe Wicked Symphony &amp; Angel of Babylon (2009-2010).\nNel novembre 2009, Sammet annuncia di stare lavorando a due nuovi album, \"The Wicked Symphony\" e \"Angel of Babylon\", in uscita il 3 aprile 2010. Il concept qui narrato \u00e8 una continuazione della storia di \"The Scarecrow\" e questi tre album assieme vengono infatti indicati come \"The Wicked Trilogy\". Gli ospiti qui presenti aumentano di numero e vediamo infatti alternarsi ben 3 batteristi: Eric Singer, Alex Holzwarth e Felix Bohnke, mentre alle chitarre si alternano: Bruce Kulick (Kiss), Oliver Hartmann e Sasha Paeth. C'\u00e8 spazio anche per il tastierista Jens Johansson (Stratovarius), mentre i cantanti sono: J\u00f8rn Lande, Russell Allen (Symphony X), Michael Kiske, Bob Catley, Klaus Meine (Scorpions), Tim \"Ripper\" Owens (ex-Judas Priest), Jon Oliva (Savatage), Andre Matos, Cloudy Yang e Ralf Zdiarstek. \"The Scarecrow, The Wicked Symphony\" e \"Angel of Babylon\" ottengono un ottimo piazzamento nelle varie classifiche musicali internazionali.\nThe Metal Opera Comes to Town Tour (2010\u20132011).\nUn tour di 12 spettacoli in Europa, Sud America e Asia si svolge nel dicembre 2010, con l'eccezione di un concerto al festival Wacken Open Air nell'agosto 2011. Gli show durano quasi tre ore e molti registrano il sold-out gi\u00e0 parecchi giorni prima dell'evento. L'ensemble \u00e8 quasi lo stesso di \"The Scarecrow Tour\" del 2008, con due sole modifiche. Andre Matos viene stato sostituito da Michael Kiske e Cloudy Yang non fa parte della formazione.\nEntrambi i tour vengono accuratamente documentati da Amanda Somerville sul suo canale YouTube. I video mostrano vari momenti interessanti nel backstage come le prove, i voli aerei e in treno; insomma un vero e proprio dietro le quinte on the road.\nThe Mistery of Time (2012-2013).\nNell'agosto 2012 Sammet dichiara: \nNel dicembre 2012 viene rivelato sul sito web degli \"Avantasia\" che il nuovo album sar\u00e0 intitolato \"The Mystery of Time\" e che vedr\u00e0 la luce il 30 marzo 2013. \"The Mystery of Time\" segna l'inizio di un nuovo concept ed \u00e8 la prima volta che viene coinvolta una vera orchestra: la \"German Film Orchestra Babelsberg\". L'album vede la partecipazione del batterista Russell Gilbrook (Uriah Heep), i chitarristi Bruce Kulick, Oliver Hartmann e Arjen Anthony Lucassen, mentre le voci sono di: Joe Lynn Turner (TNT, ex-Rainbow), Biff Byford (Saxon), Michael Kiske, Ronnie Atkins (Pretty Maids), Eric Martin (Extreme), Bob Catley e Cloudy Yang. The Mystery Of Time riscuote un buon successo nelle classifiche musicali mondiali e permette persino agli \"Avantasia\" di entrare nelle classifiche di Billboard degli Stati Uniti per la prima volta.\nThe Mystery World Tour (2013\u20132014).\nIl secondo tour mondiale degli \"Avantasia\" si svolge tra aprile e agosto 2013. Il tour prevede 30 concerti, incluse 7 apparizioni nei maggiori festival Europei, un'esibizione in un festival Canadese e spettacoli di tre ore in Sud America, Giappone, Russia, Germania, Svizzera, Italia e Olanda. La formazione per il tour \u00e8 cos\u00ec composta: Tobias Sammet, Michael Kiske, Ronnie Atkins, Eric Martin, Bob Catley, Thomas Rettke (Heaven's Gate), Amanda Somerville alle voci e Sascha Paeth, Oliver Hartmann, Miro, Andre Neygenfind e Felix Bohnke alla sezione musicale.\nQuesta una dichiarazione di Sammet all'epoca: \nA due spettacoli dalla fine del tour, Sammet tiene una conferenza stampa in cui annuncia che gli \"Avantasia\" saranno protagonisti del Wacken Open Air Festival nel 2014 e che questa sar\u00e0 una performance di addio, e che non ci saranno ulteriori tour n\u00e9 concerti per il prossimo futuro:\nGhostlights (2014-2016).\nIn un'intervista del maggio 2014 riguardante il disco degli Edguy Space Police: Defenders of the Crown, Tobias confessa che \"The Mystery of Time\" lasciava le porte aperte ad un possibile sequel. Il nuovo album, intitolato cos\u00ec \"Ghostlights\", viene pubblicato il 29 gennaio 2016 e vede come ospiti i soliti Bruce Kulick e Oliver Hartmann alle chitarre, mentre alle voci ritroviamo J\u00f8rn Lande, Michael Kiske, Ronnie Atkins, Bob Catley, Sharon den Adel e le new entry Dee Snider (Twisted Sisters), Geoff Tate (Queensryche), Marco Hietala (Nightwish), Robert Mason e Herbie Langhans. Ghostlights raggiunge la posizione pi\u00f9 alta di qualsiasi pubblicazione degli \"Avantasia\" nelle maggiori classifiche musicali internazionali e permette alla band di entrare nelle classifiche di Billboard degli Stati Uniti per la seconda volta.\nGhostlights World Tour (2016\u20132018).\nIl \"pi\u00f9 grande tour mondiale finora\" si svolge tra marzo e agosto 2016. Stando al sito web ufficiale \u00e8 composto da 40 concerti in Europa, Nord America, Sud America, Canada, Giappone, Russia e Scandinavia. Escludendo 8 spettacoli da headliner ai maggiori festival estivi europei, ogni concerto dura oltre tre ore. L'ensemble \u00e8 quasi lo stesso del tour precedente con l'aggiunta di J\u00f8rn Lande e Herbie Langhans. Cos\u00ec come in passato, Sammet annuncia ancora una volta che il \"Ghostlights World Tour\" potrebbe essere l'ultima attivit\u00e0 del progetto per molto tempo.\nAl termine del tour gli \"Avantasia\" sono gli headliner protagonisti sia del Wacken Open Air che del Barcelona Rockfest durante l'estate del 2017.\nMoonglow e Moonglow World Tour (2018-oggi).\nNel marzo 2018, Sammet pubblica una foto sul suo profilo Facebook annunciando di aver iniziato il processo creativo relativo all'ottavo album degli \"Avantasia\".\nIl 10 ottobre, Nuclear Blast annuncia ufficialmente che il nuovo album \"Moonglow\" verr\u00e0 rilasciato il 15 febbraio 2019 e che alle voci si alterneranno, oltre ai veterani J\u00f8rn Lande, Bob Catley, Eric Martin, Ronnie Atkins, Michael Kiske, Geoff Tate, i nuovi arrivati Candice Night (Blacksmore's Night), Hansi K\u00fcrsch (Blind Guardian) e Mille Petrozza (Kreator). Alla pubblicazione del disco segue il \"Moonglow World Tour 2019\" composto da 29 concerti in Europa, Australia, Stati Uniti e Sud America svoltisi tra marzo e giugno 2019. La formazione del tour include ancora Bob Catley, Ronnie Atkins, Geoff Tate, Eric Martin e J\u00f8rn Lande, e i nuovi arrivati Herbie Langhans, Ina Morgan e Adrienne Cowan; completano la formazione gli ormai immancabili musicisti Oliver Hartmann e Sasha Paeth alle chitarre, Robert Hunecke al basso, Miro alle tastiere e Felix Bohnke alla batteria.\nNel marzo 2020, Tobias annuncia sui suoi social network di essere al lavoro sul successore di \"Moonglow\"; verso la fine dello stesso anno la scrittura del nuovo album \u00e8 praticamente terminata e Sammet dichiara di aver iniziato le registrazioni per il nuovo disco"}
{"id": "149112", "revid": "120118116", "url": "https://it.wikipedia.org/wiki?curid=149112", "title": "666 (Aphrodite's Child)", "text": "666 \u00e8 il terzo e ultimo album in studio del gruppo musicale Aphrodite's Child, pubblicato nel 1972 quando il gruppo si era gi\u00e0 sciolto.\nDescrizione.\nIl disco \u00e8 un concept album ispirato all'Apocalisse di Giovanni: il fronte copertina ne cita integralmente il passo 13,18 che menziona il Numero della Bestia, cio\u00e8 appunto 666. Nei testi dei brani, scritti da Costas Ferris, frasi e personaggi mutuati dal testo neotestamentario si mescolano a temi d'attualit\u00e0, come nel brano \"Altamont\" in cui citazioni tratte dall'Apocalisse alludono ai fatti dell'Altamont Free Concert, un festival svoltosi nel 1969 in California nel quale un membro degli Hells Angels addetti al servizio d'ordine uccise un diciottenne afroamericano durante l'esibizione dei Rolling Stones. Il testo del brano \"\u221e (Infinity)\" \u00e8 recitato da Irene Papas e si ispira al passo \"I am the one who is, and who was, and who is to come\" (\u00abIo sono Colui che \u00e8, che era e che verr\u00e0\u00bb \u2013 Apocalisse 1,8) del quale l'attrice ripete incessantemente solo alcune parole, mescolandole in modo da divenire un chiaro riferimento sessuale (\"I was, I am, I am to come:\" \u00abio ero, io sono, io sto per venire\u00bb) e simulando in modo inequivocabile un orgasmo.\nLe musiche dell'intero album sono composte dal solo Vangelis; gli altri componenti gli Aphrodite's Child partecipano solo come strumentisti e il frontman del gruppo, il bassista e cantante Demis Roussos, \u00e8 voce solista in soli tre brani. Dal punto di vista stilistico, il disco si distacca dalla forma canzone tipica del gruppo fino ad allora; i brani di ciascun lato sono tutti uniti fra loro e presentano vari frammenti parlati o passaggi strumentali, in uno stile che si avvicina al rock progressivo. La quarta facciata in particolare \u00e8 quasi interamente occupata dal brano \"All The Seats Were Occupied\" che consiste in una lunga improvvisazione al cui interno ricorrono frammenti di altri brani dell'album, aggiunti in dissolvenza mediante sovraincisione.\nTracce.\nMusiche di Vangelis, testi di Costas Ferris."}
{"id": "149113", "revid": "1013865", "url": "https://it.wikipedia.org/wiki?curid=149113", "title": "La Serena", "text": "La Serena \u00e8 un comune del Cile della provincia di Elqui nella Regione di Coquimbo. Al censimento del 2012 possedeva una popolazione di abitanti.\nLa squadra di calcio della citt\u00e0 \u00e8 il Club de Deportes La Serena."}
{"id": "149117", "revid": "2091899", "url": "https://it.wikipedia.org/wiki?curid=149117", "title": "Puerto Montt", "text": "Puerto Montt, \u00e8 una citt\u00e0 portuale e sede arcivescovile del sud del Cile. \u00c8 la capitale della Regione di Los Lagos e il suo nome \u00e8 un omaggio al Presidente Manuel Montt. Conta circa 225.000 abitanti. \u00c8 sovrastata dal Vulcano Osorno. Dalla citt\u00e0 parte la strada chiamata Carretera Austral che la collega con la Patagonia cilena.\nStoria.\nIn origine l'area era coperta da una fitta foresta ed era nota col nome di \"Melipulli\" (cio\u00e8 \"quattro colline\" nella lingua Mapudungun). Il sito fu scelto come via d'accesso al Llanquihue quando se ne intu\u00ec la prossimit\u00e0 al mare aperto. La guida della spedizione fu affidata al naturalista e cartografo tedesco Bernardo Philippi, ma in seguito alla sua morte, avvenuta nel 1851, gli subentr\u00f2 Vicente Perez Rosales, il quale inizi\u00f2, a partire dal settembre dello stesso anno, a tagliare alberi lungo l'insenatura di Reloncav\u00ed sfruttando manodopera di tagliatori locali provenienti principalmente da Huar, Maillen, Huelmo e Calbuco. A dicembre, dopo che la foresta fu abbattuta, l'area venne incendiata per renderla idonea alla prossima fondazione di un insediamento, fondazione infine avvenuta il 12 febbraio 1853, nel quadro di un progetto favorito dal governo di una pi\u00f9 ampia colonizzazione dell'area da parte di coloni tedeschi. La citt\u00e0 venne intitolata a Manuel Montt, presidente del Cile tra il 1851 e il 1861, il quale per primo aveva favorito l'immigrazione di tedeschi.\nNel 1912 venne aperto il collegamento ferroviario che univa la citt\u00e0 alla capitale Santiago, fatto che fece di Puerto Montt la principale via d'accesso alla Patagonia cilena, oltre a stimolare il suo sviluppo economico. Nel 1950 la popolazione si attestava gi\u00e0 a 27 500 unit\u00e0, ma il terremoto che distrusse Puerto Montt nel maggio 1960 segn\u00f2 una battuta d'arresto al suo sviluppo, avendo resi inutilizzabili il porto e la stazione ferroviaria, e avendo fatto crollare diversi edifici e abitazioni. Soltanto col tempo la citt\u00e0 si riprese, prendendo le sembianze di un nuovo centro moderno, diventando oggi una delle maggiori e pi\u00f9 importanti, grazie al suo nuovo porto, del Paese.\nGeografia fisica.\nTerritorio.\nBen 1 035 km di Panamericana in direzione sud separano Puerto Montt dalla capitale del Paese, Santiago del Cile. La citt\u00e0, capoluogo della regione di Los Lagos, \u00e8 situata sulle rive settentrionali del vasto golfo denominato \"Seno de Reloncav\u00ed\"."}
{"id": "149118", "revid": "438678", "url": "https://it.wikipedia.org/wiki?curid=149118", "title": "Gli occhiali d'oro (film)", "text": "Gli occhiali d'oro \u00e8 un film del 1987 diretto da Giuliano Montaldo.\nTratto dall'omonimo romanzo di Giorgio Bassani, \u00e8 stato il risultato di una coproduzione italiana, francese e jugoslava. Nel 1988 \u00e8 stato assegnato il premio David ad Ennio Morricone per la colonna sonora del film.\nTrama.\nFerrara, 1938. La politica del regime fascista fa addensare nubi minacciose sulla locale comunit\u00e0 ebraica, che viene gradualmente respinta in un ghetto morale di umiliazioni e prepotenze. Davide Lattes, un universitario sensibile e colto, sembra presentire - a differenza della sua stessa famiglia (che \u00e8 di origine ebraica) - ci\u00f2 che si sta preparando per l'Italia e in Europa. Il ragazzo vive una storia d'amore con Nora, ebrea come lui, che per\u00f2 si conclude con l'abbandono da parte di lei, decisa a farsi battezzare e a convolare a nozze con un gerarca fascista, pur di sfuggire a un destino ormai pi\u00f9 che probabile.\nMa Davide \u00e8, allo stesso tempo, testimone della vicenda del dottor Fadigati, uno stimato medico che, in quanto omosessuale, \u00e8 preso dalla passione per Eraldo, un giovane biondo, compagno di universit\u00e0 di Davide. A poco a poco anche il medico si ritrova isolato nella sua stessa citt\u00e0, dopo che Eraldo, non pago di averlo abbandonato, l'ha anche derubato e preso a pugni. Nello scandalo che ne consegue, resta al medico, con la consapevolezza della sopravvenuta solitudine, solo la comprensione e la piet\u00e0 di Davide, fino al suicidio nel Po presso Pontelagoscuro."}
{"id": "149121", "revid": "773636", "url": "https://it.wikipedia.org/wiki?curid=149121", "title": "International Cometary Explorer", "text": "L'International Cometary Explorer (ICE), nota originariamente come International Sun/Earth Explorer 3 (ISEE-3), \u00e8 una sonda spaziale lanciata il 12 agosto 1978. Come le precedenti ISEE-1 e ISEE-2 era progettata per studiare le interazioni del campo magnetico terrestre con il vento solare, ma al termine della missione primaria la sua destinazione d'uso \u00e8 stata modificata per l'esplorazione delle comete. \u00c8 stato il primo veicolo artificiale collocato in orbita halo in un punto di Lagrange, orbitando nel punto L1 del sistema Terra-Sole, nonch\u00e9 la prima sonda a monitorare il vento solare. \u00c8 stata anche la prima sonda ad esplorare una cometa, attraversando la coda della Giacobini-Zinner e avvicinandosi a circa 7800 chilometri dal suo nucleo.\nLa NASA ha sospeso le comunicazioni con la sonda nel 1997, effettuando solo dei controlli sullo stato dell'apparecchio nel 1999 e 2008. La sonda era ancora operativa e con una scorta utile di propellente, quindi riutilizzabile in occasione di un fly-by con la Luna previsto per l'agosto del 2014, ma l'agenzia non disponeva pi\u00f9 della strumentazione per il suo controllo e la ricostruzione era giudicata antieconomica, quindi ha deciso di abbandonarla. Un gruppo non ufficiale di studiosi si \u00e8 per\u00f2 interessato all'apparecchio e ha cercato di prenderne il controllo, finanziandosi con una campagna di crowdfunding.\nNel corso dell'operazione, chiamata \"ISEE-3 Reboot Project\", il gruppo \u00e8 riuscito a riprendere la comunicazione bidirezionale con la sonda il 29 maggio 2014. Dopo un primo tentativo di riavviare i motori concluso con successo, la propulsione della sonda \u00e8 andata fuori servizio. Impossibilitati a modificare l'orbita, gli studiosi del gruppo hanno comunque deciso di usare il veicolo per effettuare rilevazioni scientifiche dall'orbita eliocentrica dell'apparecchio, ma il 16 settembre 2014 il team ha perso il contatto con la sonda.\nStruttura ed equipaggiamento.\nLa sonda ha la forma esteriore di un prisma esadecagonale, con diametro di 1,7 m per una lunghezza di 1,6 m, coperto di moduli fotovoltaici, con quattro lunghe antenne equidistanti collocate lungo la circonferenza, che si aprono per una ampiezza di 91 m. Il veicolo ha una massa di 390\u00a0kg e genera una potenza di 173 W. \u00c8 equipaggiato con 13 strumenti scientifici per la rilevazione di plasma, particelle ad alta energia, onde e campi elettromagnetici, ma non \u00e8 dotato di camere o strumenti di ripresa. I suoi sensori sono stati infatti scelti per misurare le caratteristiche delle radiazioni e delle particelle del vento solare e della radiazione cosmica, le cui informazioni vengono elaborate in un flusso di dati trasmesso verso la Terra con un segnale dalla potenza di 5 W. La strumentazione di bordo \u00e8 stata impiegata per i seguenti esperimenti:\nMissioni.\nStudio dell'interazione tra vento solare e campo geomagnetico.\nDopo il lancio, avvenuto il 12 agosto 1978, la missione primaria di ISEE-3 si svolse operando da un'orbita halo nel punto L1 del sistema Terra-Sole, a circa un milione e mezzo di chilometri di distanza. ISEE-3 \u00e8 stata il primo oggetto artificiale collocato in un punto lagrangiano, confermando la possibilit\u00e0 di impiegare le orbite halo nel volo spaziale. La sonda in questa fase ruotava a 19,76\u00a0rpm intorno ad un asse perpendicolare all'eclittica, per mantenere l'orientamento e garantire le comunicazioni. In questa missione gli obiettivi erano quelli di studiare l'interazione Terra-Sole nella parte pi\u00f9 esterna della magnetosfera terrestre, esaminare in dettaglio le caratteristiche del vento solare nella regione terrestre e l'interfaccia tra questo e la magnetosfera, investigare il movimento e le caratteristiche dei plasma sheet, oltre a continuare lo studio della radiazione cosmica e dei brillamenti solari nella regione interplanetaria a circa una UA dal Sole.\nStudio delle comete.\nIl 10 giugno 1982, dopo il completamento della missione originaria, la sonda fu ribattezzata International Cometary Explorer (ICE) e venne destinata allo studio dell'interazione fra il vento solare e le comete. Il 1\u00ba settembre 1982, grazie alla spinta dei motori, lasci\u00f2 l'orbita halo nel punto L1 lungo una complessa rotta di trasferimento, con svariati passaggi tra la Terra e il punto L2 del sistema Terra-Sole. Dopo quindici manovre correttive tramite i motori e una serie di fly-by lunari in marzo, aprile, settembre e ottobre, con un ultimo passaggio estremamente ravvicinato in prossimit\u00e0 della Luna (a soli 119,4\u00a0km dalla superficie) il 22 dicembre 1984, la sonda ha preso una traiettoria di fuga dal sistema Terra-Luna, entrando in un'orbita eliocentrica.\nLa sua traiettoria (che precedeva la Terra nella rivoluzione intorno al Sole) le permise di intercettare la cometa Giacobini-Zinner: l'11 settembre 1985 la sonda attravers\u00f2 la coda di plasma della cometa, avvicinandosi a 7800\u00a0km dal nucleo e divenendo la prima sonda ad esplorare questo tipo di corpi celesti.\nVerso la fine di marzo 1986 la sonda pass\u00f2 tra il Sole e la cometa di Halley, avvicinandosi a 28 milioni di km dal suo nucleo (a titolo di confronto, la distanza minima dalla Terra \u00e8 stata di 20.8 milioni di km nel 1910). La cometa era nello stesso periodo oggetto di studio di diverse altre sonde lanciate da diverse agenzie spaziali, che formavano la cosiddetta Armata Halley (composta, oltre che da ICE, dalle sonde sovietiche Vega 1 e 2, le giapponesi Sakigake e Suisei e l'europea Giotto).\nStudio dell'eliosfera.\nNel 1991 venne approvato dalla NASA un ulteriore ampliamento della missione di ICE, riguardante lo studio delle espulsioni di massa coronale, in congiunzione con osservazioni effettuate dalla Terra, dalla missione Ulysses e dallo studio continuativo della radiazione cosmica. Dal maggio 1995 la sonda ha continuato ad operare con un carico di lavoro ridotto, condividendo alcune analisi con Ulysses.\nSpegnimento e contatti successivi.\nIl 5 maggio 1997 la NASA dichiar\u00f2 conclusa la missione di ICE, lasciando attiva solo la portante. La banda nominale di ISEE-3/ICE era di 2048 bit/s nell'ultima parte della missione, e di 1024 bit/s nel periodo dell'incontro con la cometa Giacobini-Zinner. Il bitrate venne ridotto successivamente a 512 bit/s (9 dicembre 1985), 256 bit/s (5 gennaio 1987), 128 bit/s (24 gennaio 1989) e infine 64 bit/s (27 dicembre 1991)&lt;ref name=\"NSSDC/COSPAR ID: 1978-079A\"&gt;&lt;/ref&gt;. Mentre il veicolo era ancora nello spazio, la NASA lo don\u00f2 allo Smithsonian Institution, che avrebbe potuto disporre della sonda qualora fosse stata riportata a terra.\nDal gennaio 1990 la sonda era in orbita eliocentrica, con un periodo di 355 giorni, un afelio di 1,03 UA, un perielio di 0,93 UA ed un'inclinazione di 0,1 gradi.\nNel 1999 la NASA ristabil\u00ec un breve contatto con la sonda per verificare la portante del segnale. Le comunicazioni con la sonda vennero riprese il 18 settembre 2008 quando la NASA, dopo aver scoperto che l'apparecchio era ancora in funzione dopo il contatto del 1999, la localizz\u00f2 usando i radiotelescopi Deep Space Network. Poich\u00e9 quasi tutti gli strumenti di bordo erano ancora funzionanti ed era presente una scorta di propellente sufficiente a garantire 150\u00a0m/s di \u0394v, gli ingegneri della NASA valutarono la possibilit\u00e0 di utilizzare un fly-by con la Luna, previsto per il 10 agosto 2014, per riposizionare la sonda sulla sua orbita halo originaria, dalla quale poteva essere lanciata per studiare altre comete negli anni seguenti. L'agenzia tuttavia non disponeva pi\u00f9 della strumentazione necessaria per il controllo della sonda, decommissionata nel 1999, e la ricostruzione venne giudicata troppo dispendiosa.\nReboot.\nLa sonda ha per\u00f2 attirato l'interesse di un gruppo indipendente di ingegneri e programmatori che, grazie al successo in una campagna di crowdfunding da 125\u00a0000 USD (terminata raggiungendo 159\u00a0602 USD), hanno avviato il progetto \"ISEE-3 Reboot Project\" per riprendere il controllo della sonda. Bench\u00e9 la NASA non sostenesse economicamente il progetto, ha fornito aiuto e indicazioni, stipulando un accordo di collaborazione con il progetto, che ha installato l'hardware necessario presso l'antenna del radiotelescopio di Arecibo. Il team \u00e8 riuscito a riprendere contatto con la sonda, riattivando la telemetria il 29 maggio 2014 e la comunicazione sincrona \u00e8 ripresa il 26 giugno 2014, tramite l'antenna DSS-24 del GDSCC. Il 2 luglio 2014 sono stati riattivati con successo i motori della sonda, dopo 27 anni di inattivit\u00e0.\nL'8 luglio un tentativo ulteriore di accendere i motori \u00e8 fallito, apparentemente a causa di una perdita di azoto, usato per pressurizzare i serbatoi di combustibile. Il 24 luglio l'ISEE-3 Reboot Team ha annunciato che i tentativi di modificare l'orbita della sonda con i motori sono falliti, per cui sarebbe stata impiegata in quella che hanno chiamato \"ISEE-3 Interplanetary Citizen Science Mission\", raccogliendo dati scientifici dall'orbita della sonda, simile a quella della Terra. Il team ha disattivato i sistemi propulsivi, per massimizzare l'energia a disposizione degli strumenti scientifici. Il 10 agosto 2014 alle 18:16 UTC la sonda \u00e8 passata a circa 15\u00a0600\u00a0km dalla superficie della Luna. Proseguir\u00e0 la sua orbita eliocentrica ritornando in prossimit\u00e0 della Terra dopo 17 anni.\nAvendo a disposizione cinque strumenti su dodici ancora in funzione, la sonda poteva essere usata per raccogliere dati su lampi gamma, per i quali l'osservazione da differenti punti del Sistema Solare \u00e8 utile. Il team ha pianificato le maggiori acquisizioni possibili di dati nel corso dei 300 giorni del periodo orbitale, cercando la disponibilit\u00e0 di ulteriori siti per la ricezione del segnale nel resto del pianeta per aumentare la copertura.\nIl 16 settembre 2014 il team ha perso i contatti con la sonda e il 25 settembre \u00e8 stato fatto un annuncio pubblico in merito. Non \u00e8 chiaro se in futuro il contatto possa essere ristabilito, in quanto non vi \u00e8 certezza su quale sia l'orbita esatta della sonda dopo il fly-by. La sonda potrebbe essere passata in safe mode, dalla quale \u00e8 impossibile recuperarla senza una localizzazione precisa che permetta di puntare esattamente le trasmittenti sul veicolo."}
{"id": "149122", "revid": "1318658", "url": "https://it.wikipedia.org/wiki?curid=149122", "title": "Valpara\u00edso", "text": "Valpara\u00edso (Valle Paradiso, in lingua spagnola) \u00e8 il secondo porto del Cile per importanza sull'Oceano Pacifico, dopo San Antonio. \u00c8 la capitale della provincia omonima e della Regione di Valpara\u00edso. Conta circa abitanti. La citt\u00e0 deve il suo nome ai marinai italiani dell'ammiraglio Giovanni Battista Pastene che identificarono quei bellissimi luoghi come \"valle del paradiso\".\nCon i comuni di Vi\u00f1a del Mar, Conc\u00f3n, Quilpu\u00e9 e Villa Alemana costituisce un'unica grande area metropolitana, denominata Gran Valpara\u00edso, che conta pi\u00f9 di abitanti. \u00c8 collegata a Vi\u00f1a del Mar dall'Avenida Espa\u00f1a.\nDal dicembre 1987 un palazzo costruito negli ultimi anni della dittatura di Pinochet \u00e8 la sede ove si riunisce il \"Congreso Nacional\" cileno, parlamento bicamerale organizzato in un Senato di 38 membri e una Camera dei Deputati di 120 membri. Pertanto la citt\u00e0 \u00e8 la capitale legislativa del paese. Il suo centro storico nel 2003 \u00e8 stato dichiarato Patrimonio dell'umanit\u00e0 dall'UNESCO, che ha tenuto qui il Forum Universale delle Culture nel 2010. \u00c8 sede vescovile, e nelle sue prossimit\u00e0 si trova il santuario di Nostra Signora de Lo V\u00e1squez. Attrazioni turistiche del luogo sono le numerose e pittoresche case colorate ed il museo costruito in una delle abitazioni di Pablo Neruda.\nInfrastrutture e trasporti.\nLa citt\u00e0 \u00e8 dotata di un servizio metropolitano, che percorre la costa e si connette con Vi\u00f1a del Mar e altri comuni dell'interno. Il trasporto urbano \u00e8 perlopi\u00f9 affidato alla rete di minibus (micro). \nEsiste una linea di filobus che percorre il Plan. \nIl collegamento tra il Plan e le colline \u00e8 garantito da un sistema di funicolari dette \"ascensores\". \nClima.\nIn gennaio le temperature minime oscillano tra i e i 24\u00a0\u00b0C. In luglio esse variano invece tra i 6\u00a0\u00b0C e i 11\u00a0\u00b0C.\nLe temperature estreme sono di \u22124\u00a0\u00b0C (agosto) e 33\u00a0\u00b0C (febbraio). Le precipitazioni si concentrano in autunno e inverno, essendo il mese pi\u00f9 piovoso luglio (). Il totale annuo medio di precipitazioni \u00e8 di 480\u00a0mm.\nCultura.\nUniversit\u00e0.\nA Valpara\u00edso hanno sede\nAmministrazione.\nGemellaggi.\nValpara\u00edso \u00e8 gemellata con:"}
{"id": "149123", "revid": "1543377", "url": "https://it.wikipedia.org/wiki?curid=149123", "title": "Gigi Riva", "text": "\u00c8 stato campione d'Europa nel 1968 e vicecampione del mondo nel 1970 con la nazionale italiana, di cui detiene il record di marcature con trentacinque gol.\nConsiderato da Cesare Maldini uno dei pi\u00f9 forti giocatori italiani di ogni epoca, occupa la settantaquattresima posizione nella classifica dei migliori calciatori del XX secolo stilata dalla rivista \"World Soccer\".\nA parte la stagione d'esordio, giocata tra le file del , ha legato la totalit\u00e0 della carriera al , club di cui divenne \"bandiera\" e simbolo e di cui \u00e8 tuttora detentore del record assoluto di marcature; nella stagione 1969-70 ha contribuito alla vittoria del primo, e tuttora unico, scudetto della storia rossobl\u00f9 (laureandosi nell'occasione capocannoniere del campionato). Rimasto legato alla compagine sarda anche dopo il ritiro, ne ha assunto brevemente la massima carica nella stagione 1986-87 e dal 2019 ne ricopre quella di presidente onorario; dal 1990 al 2013 \u00e8 stato \"team manager\" della nazionale italiana.\nNel 2011 \u00e8 stato inserito nella Hall of Fame del calcio italiano tra i \"veterani\".\nBiografia.\nRiva nacque a Leggiuno, sulle rive del lago Maggiore, da una famiglia con disponibilit\u00e0 modeste: la madre Edis era casalinga, mentre il padre Ugo lavor\u00f2 prima come parrucchiere e poi come sarto. A nove anni perse il padre a seguito di un infortunio sul lavoro in una fabbrica della zona: il 10 febbraio 1953 un pezzo di metallo, staccatosi da un macchinario, lo colp\u00ec allo stomaco passandolo da parte a parte. La madre trov\u00f2 lavoro in filanda e arrotondava facendo le pulizie nelle case, mentre Luigi fu mandato in un collegio religioso lontano da casa; in seguito dichiar\u00f2: \u00abErano molto severi, ci obbligavano a pregare e solo allora ci davano il pane per mangiare... ci umiliavano perch\u00e9 eravamo poveri e allora pi\u00f9 di una volta scappai\u00bb. Quando anche la madre mor\u00ec, venne cresciuto dalla sorella maggiore Fausta (1938-2020).\nRiva ha due figli, Mauro e Nicola, cresciuti in Sardegna.\nIl 9 febbraio 2005, presso l'aula consiliare del Comune di Cagliari, il sindaco Emilio Floris gli ha concesso la cittadinanza onoraria. La sera stessa, prima della partita dell'Italia contro la giocata allo stadio Sant'Elia, il Cagliari ha ritirato per sempre la maglia \"numero undici\", che fu consegnata a Riva da Rocco Sabato, l'ultimo giocatore rossobl\u00f9 ad averla indossata, con una cerimonia alla quale parteciparono molti giocatori che con lui avevano conquistato lo scudetto della stagione 1969-70.\nCaratteristiche tecniche.\nSoprannominato \"Rombo di Tuono\" dal giornalista Gianni Brera per la notevole potenza del tiro e la prolificit\u00e0 sotto rete, Riva \u00e8 stato uno dei pi\u00f9 grandi attaccanti della propria generazione: secondo un parere dello stesso Brera, fu il miglior attaccante al mondo nei primi anni 1970, insieme al connazionale Roberto Boninsegna.\nMancino naturale, poco incline a usare il destro, era solito partire dalla posizione di ala sinistra per poi convergere e concludere a rete. Dal repertorio variegato, era forte fisicamente e rapido nello scatto, nonch\u00e9 abile in acrobazia e nel gioco aereo. Dotato di grande intensit\u00e0 agonistica, mostrava inoltre una buona propensione a saltare il diretto avversario in velocit\u00e0, risultando invece meno avvezzo all'esecuzione di dribbling negli spazi stretti.\nCarriera.\nGiocatore.\nClub.\nLaveno Mombello e Legnano.\nInizi\u00f2 fin da subito a giocare a calcio nei campetti nei dintorni di Leggiuno. Pescato nei tornei giovanili dai dirigenti del Laveno Mombello, squadra dell'omonimo comune, qui mosse i primi passi nel calcio ufficiale, tra il 1960 e il 1962, segnando 66 gol in due anni, guadagnandosi da parte dei tifosi locali il soprannome di \"Ul furzelina\", cio\u00e8 \"Il forchetta\".\nTali prestazioni lo portarono al , inizialmente per le giovanili, ma poi fu integrato nella rosa della prima squadra in Serie C.\nL'esordio, vittorioso, avvenne il 21 ottobre 1962 in casa contro l' terminato 3-0, in cui sigla la terza rete all'85'. Il 30 dicembre sigla la sua prima doppietta sul campo della , seppur inutile ai fini del risultato finale di 3-2 per i padroni di casa. Nel girone di ritorno marc\u00f2 altre due reti, rispettivamente contro e . Il campionato termin\u00f2 al settimo posto e con i \"Lilla\" and\u00f2 a segno 5 volte in 22 partite.\nCagliari.\nDall'ascesa al titolo.\nIn quegli anni il giocava due partite in casa e due in trasferta alternativamente per limitare il numero di viaggi. Quando era in trasferta la squadra faceva base proprio a Legnano: l'allenatore Arturo Silvestri e il vicepresidente Andrea Arrica ebbero quindi la possibilit\u00e0 di notarlo e lo strapparono alla concorrenza per ben 37 milioni di lire, raggiungendo l'accordo coi \"Lilla\" nell'intervallo della partita della nazionale juniores italiana contro i pari et\u00e0 della Spagna nel marzo 1963 allo Stadio Flaminio. Il nella persona del presidente Renato Dall'Ara prov\u00f2 a rilanciare per 50 milioni ma vennero rifiutati. Riva si trasfer\u00ec quindi, seppur controvoglia, in Sardegna per il campionato cadetto del 1963-64.\nAlla prima stagione sull'isola, l'allora diciottenne segn\u00f2 8 reti contribuendo alla prima promozione dei rossoblu in Serie A. Il 13 settembre 1964, nella partita persa 2-1 contro la , esord\u00ec nel massimo torneo. Il 27 settembre, segn\u00f2 il suo primo gol consentendo alla squadra di pareggiare contro la Sampdoria. Con altre 8 reti, tra cui quella che valse la vittoria contro la il 31 gennaio 1965, aiut\u00f2 il Cagliari a salvarsi. Diventato ormai un punto fermo della squadra, si laure\u00f2 capocannoniere del campionato 1966-67 in cui - nonostante un grave infortunio patito in Nazionale - mise a segno 18 gol.\nTrionf\u00f2 nella classifica dei marcatori anche per le stagioni 1968-69 e 1969-70, vincendo addirittura lo scudetto (l'unico della storia sarda) nel campionato precedente al \"Mundial messicano\": il 12 aprile 1970, nella partita contro il che assegn\u00f2 il tricolore, realizz\u00f2 il primo dei due gol. La vittoria del titolo rappresent\u00f2 il punto pi\u00f9 alto della carriera di Riva, nel frattempo divenuto un simbolo del Cagliari non solamente dal punto di vista sportivo ma anche sociale e mediatico.\nGli anni post-scudetto.\nNel campionato post-scudetto, pochi giorni dopo la doppietta nella vittoria del Cagliari 3-1 in casa dell'Inter che avrebbe vinto quell'anno lo scudetto, sub\u00ec un grave infortunio giocando in nazionale contro l'Austria. L'infortunio fu causato da un intervento falloso del difensore Norbert Hof, che comport\u00f2 la frattura del perone della gamba destra di Riva. A causa di questo secondo incidente il Cagliari accus\u00f2 un duro colpo: perse la testa della classifica (fin\u00ec settimo) e venne eliminato agli ottavi di finale della Coppa dei Campioni. Riprese a giocare verso la fine del campionato 1970-1971, siglando 4 reti nelle ultime 4 partite, ma fu nel torneo successivo che Riva dimostr\u00f2 la sua ritrovata piena efficienza fisica segnando 21 gol in 30 gare disputate, che fecero arrivare i sardi al quarto posto in Serie A.\nFurono ad alti livelli le successive stagioni 1972-73 (12 reti) e 1973-74 (15 reti), ma per il Cagliari, ormai lontano dalla lotta-scudetto, stava cominciando la parabola discendente. Nel 1969 Riva arriv\u00f2 secondo nella classifica del Pallone d'oro, alle spalle di Gianni Rivera per 4 punti, e nel 1970 fu terzo dietro Gerd M\u00fcller e Bobby Moore, che lo precedettero rispettivamente di 12 e 4 punti. In altre due edizioni ricevette voti ed entr\u00f2 nella classifica finale: nel 1967 fin\u00ec tredicesimo con 6 voti, e nel 1968 sesto a 39 voti dal vincente George Best.\nGioc\u00f2 con il Cagliari fino al termine del campionato 1975-76. Gli ultimi anni della sua carriera furono caratterizzati da medie realizzative sempre molto elevate e da nuovi infortuni che compromisero quasi interamente il campionato 1974-75, nel quale disput\u00f2 solo 8 incontri e segn\u00f2 appena 2 reti.\nPur richiesto a pi\u00f9 riprese dai principali \"squadroni\" del Nord (fra tutti la Juventus che per assicurarsi i servigi del giocatore, arriv\u00f2 a offrire alla societ\u00e0 sarda 1 miliardo di lire), Riva dichiar\u00f2 ripetutamente di non volere abbandonare la Sardegna e, con l'aiuto della societ\u00e0, riusc\u00ec a portare a termine la carriera con la maglia rossobl\u00f9.\nIl 1\u00ba febbraio 1976 in un contrasto col difensore del Aldo Bet, sub\u00ec un grave strappo muscolare all'adduttore della coscia destra che si aggiunse ai postumi degli infortuni subiti in carriera. Nonostante vari tentativi di recupero, e la sua inclusione nella rosa del Cagliari anche per la stagione 1976-77, Riva non riusc\u00ec pi\u00f9 a scendere in campo abbandonando il calcio giocato a 32 anni. In totale realizz\u00f2 156 goal in 289 presenze in serie A. Nel gennaio precedente aveva segnato, nella gara interna contro il Como, l'ultima rete della sua carriera.\nNazionale.\nPur non avendo ancora espresso il suo pieno potenziale in Serie A con la maglia del Cagliari, Riva ottenne la sua prima convocazione in nazionale maggiore da parte del C.T. Edmondo Fabbri, facendo il suo esordio in maglia azzurra il 27 giugno 1965, a 20 anni, in occasione dell'amichevole Italia- (2-1), disputata a Budapest, sostituendo Ezio Pascutti all'8' di gioco, diventando il primo giocatore del Cagliari a debuttare in nazionale A. Nell'estate del 1966, il commissario unico Edmondo Fabbri lo aggreg\u00f2 alla spedizione azzurra per il come \u00abapprendista\u00bb, senza inserirlo tra i 22 convocati.\nDurante la gara contro il (1-1) a Roma del 27 marzo 1967, dovette lasciare il campo al 59' a causa di un grave infortunio che gli procur\u00f2 la frattura del perone della gamba sinistra, in seguito a una dura entrata del portiere avversario Am\u00e9rico Lopes. L'11 novembre 1967, nel corso dell'incontro Italia- (5-0) a Cosenza, valido per le qualificazioni alla Coppa d'Europa 1968, realizz\u00f2 la sua prima rete in nazionale, quindi la sua prima tripletta.\nL'Italia, inclusa all'interno del gruppo 6 insieme a , e , vinse agevolmente il proprio girone eliminatorio con 11 punti, trascinata da Riva che realizz\u00f2 6 reti in 6 partite consecutive (3 contro Cipro, 2 contro gli elvetici, uno alla , uno al e altri due al ). Nel corso del quadriennio 1967-70, suo periodo d'oro con gli \"Azzurri\", tra gare ufficiali ed amichevoli, fu autore di 21 gol in 22 partite, affermandosi come uno degli attaccanti pi\u00f9 prolifici della sua generazione. Con la nazionale italiana si laure\u00f2 campione d'Europa nel 1968, giocando unicamente la finale di ripetizione contro la (la prima partita era finita 1-1 dopo i tempi supplementari), segnando il gol del momentaneo 1-0 dopo 12' di gioco.\nSi present\u00f2 al in Messico con lo score di 19 gol in 16 partite in nazionale. Nelle tre gare del primo turno non \u00e8 accreditato di alcun gol, sebbene durante la partita Italia-Israele fosse in realt\u00e0 riuscito a segnare due reti valide inspiegabilmente annullate su segnalazione di un guardalinee. Si rifece segnando due gol nei quarti di finale e uno nella storica semifinale. Nella finale persa contro il non and\u00f2 a segno.\nIl 31 marzo 1973 segn\u00f2 una \"quaterna\" al , apprestandosi a diventare il miglior marcatore nella storia della nazionale: il successivo 9 giugno eguagli\u00f2 le 33 reti di Giuseppe Meazza, per poi superarle il 29 settembre a Milano durante Italia- (2-0) e portare il record a 35 il 20 ottobre. \nVenne convocato per il in Germania Ovest, dove disput\u00f2 la sua ultima partita in azzurro, Italia- (1-1) il 19 giugno 1974. Con 35 reti segnate in 42 partite disputate con la maglia azzurra, Riva ha avuto l'eccellente media realizzativa di 0,83 gol per partita.\nDirigente.\nAbbandonato il calcio giocato, Riva ha continuato a vivere a Cagliari, dedicandosi, tra l'altro, a promuovere l'attivit\u00e0 calcistica tra i giovani e fondando nel 1976 una scuola calcio (la prima in Sardegna) che porta il suo nome, presso le saline di Molentargius.\nNella stagione 1986-87 \u00e8 stato per pochi mesi presidente del Cagliari, lasciando poi la carica a Lucio Cordeddu. Nel 1990 ha iniziato la sua attivit\u00e0 con la FIGC al seguito della nazionale, prima come dirigente accompagnatore e infine come \"team manager\", ruolo che ha ricoperto fino al maggio 2013, abbandonato poi per il progressivo avanzare dell'et\u00e0.\nIl 18 dicembre 2019 viene nominato presidente onorario del Cagliari dal \"patron\" rossobl\u00f9 Tommaso Giulini.\nDopo il ritiro.\nIn occasione del in Argentina comment\u00f2 come seconda voce, affiancando il radiocronista Enrico Ameri, le partite della nazionale italiana trasmesse da Radio Rai.\nControversie.\nIl 9 aprile 2013 viene iscritto nel registro degli indagati per falso ideologico: recatosi in visita in carcere al presidente del Cagliari, Massimo Cellino, accompagnato dal parlamentare de Il Popolo della Libert\u00e0 Mauro Pili, avrebbe affermato di essere il portaborse di quest'ultimo per poter entrare senza problemi; sono indagati lo stesso Pili e l'editore dell\"Unione Sarda\", Sergio Zuncheddu. Riva ha addossato le colpe al deputato il quale, prima di entrare in carcere, gli avrebbe fatto firmare un foglio dove sarebbe risultato essere il suo portaborse. In seguito verr\u00e0 prosciolto da ogni addebito relativo alla vicenda.\nPopolarit\u00e0.\nIl cantautore nuorese Piero Marras gli ha dedicato il brano \"Quando Gigi Riva torner\u00e0\". Lo scrittore Giulio Angioni, ricordando la fama mondiale della grande ala sinistra, racconta come, in un paese esotico e lontano, registrandosi in un albergo, il \"concierge\" non riesce a decifrare sul passaporto la parola Cagliari, finch\u00e9 non fa il collegamento: \"Ah, Cag-liari, Gigi Riva!\".\nStatistiche.\nGlobalmente Gigi Riva, tra club e nazionale maggiore, ha segnato 248 gol in 441 partite, alla media di 0,56 reti a partita."}
{"id": "149124", "revid": "287204", "url": "https://it.wikipedia.org/wiki?curid=149124", "title": "Valparaiso", "text": ""}
{"id": "149130", "revid": "4106", "url": "https://it.wikipedia.org/wiki?curid=149130", "title": "Mitologia atzeca", "text": ""}
{"id": "149131", "revid": "628767", "url": "https://it.wikipedia.org/wiki?curid=149131", "title": "Morvan", "text": "Il Morvan (dal celtico \"Mar\": nero e \"Vand\": montagna) \u00e8 un massiccio montagnoso francese in Borgogna, ai confini dei dipartimenti dell'Yonne, della Ni\u00e8vre, della C\u00f4te-d'Or e della Saona e Loira. Il suo punto pi\u00f9 alto \u00e8 l'Haut-Folin (901\u00a0m). La regione \u00e8 percorsa da un reticolo idrografico denso con molti laghi artificiali e da una grande boscosit\u00e0. Il Morvan \u00e8 protetto da un parco naturale regionale dal 1970.\nCaratteristiche del massiccio del Morvan.\nIl massiccio del Morvan \u00e8 un isolotto granitico dell'ovest della Borgogna situato nella continuit\u00e0 del Massiccio Centrale. \u00c8 caratterizzato da cime arrotondate dall'erosione. Il Morvan non possiede monti molto elevati visto che l'altitudine massima \u00e8 raggiunta dall'Haut-Folin, con i suoi 901 metri s.l.m., seguito dal monte Pr\u00e9neley, alto 855\u00a0m (le altre montagne come il Monte Beuvray superano tutte di poco gli 800 metri s.l.m.). L'acqua \u00e8 presente in gran quantit\u00e0 nel Morvan, si osservano cos\u00ec numerosi piccoli corsi d'acqua che alimentano dei laghi artificiali (il lago dei Settons, 320 ha, e il lago di Panneci\u00e8re, 520 ha, sono i pi\u00f9 conosciuti). Questi laghi, molto spettacolari, costituiscono un forte richiamo turistico per la regione. Il Morvan \u00e8 ancora molto segnato dall'agricoltura visto che il 29% della popolazione attiva lavora nel settore primario. L'attivit\u00e0 \u00e8 essenzialmente tradizionale e si basa sull'allevamento bovino con attivit\u00e0 di piccole dimensioni (meno di un ettaro in media, e 50 ha in media per tutta un'attivit\u00e0). La silvicoltura \"morvandelle\" fornisce ogni inverno la Francia di alberi di Natale (in particolare nella regione dell'Haut Folin). La foresta ricopre quasi il 50% del Morvan. Le foreste di latifoglie e di conifere sono in concorrenza ma sono queste ultime che guadagnano poco a poco terreno (78000 ha di latifoglie contro 43000 ha di conifere).\nIl parco naturale del Morvan.\nIl Morvan possiede un ricco ecosistema, con foreste, pascoli e fiumi. Tuttavia, la biosfera non \u00e8 al sicuro da minacce come l'inquinamento delle acque o la riduzione delle foreste (che costituiscono un rifugio per numerose specie). Per riuscire a conciliare la preservazione dell'ambiente naturale e lo sviluppo economico e turistico della regione \u00e8 stato creato nel 1970 il parco naturale regionale del Morvan. Tale parco, che ricopre una superficie di 280.000 ha \u00e8 incaricato di diverse missioni:\nStoria.\nIl Morvan possiede una ricca storia ereditata principalmente dall'epoca gallo-romana. Tale storia \u00e8 ancora visibile attraverso il sito del Mont-Beuvray nella Saona e Loira.\nNel 52 a.C., sul Monte Beuvray (826\u00a0m) si trovava l'oppidum celtico di Bibracte. Tale citt\u00e0, capitale della trib\u00f9 celtica degli Edui, \u00e8 divenuta celebre al momento della conquista della Gallia da parte di Giulio Cesare. \u00c8 qui che le trib\u00f9 galliche decisero di strutturare la loro difesa raggruppandosi dietro un solo capo, Vercingetorige. Il Monte Beuvray \u00e8 ormai un luogo di scavi molto importante. Gli archeologi hanno riportato alla luce case e le mura difensive di Bibracte e tentano di definire quale fosse la vita dei galli. Il museo della civilt\u00e0 celtica, costruito in prossimit\u00e0 degli scavi presenta tra le altre cose il risultato delle ricerche a Bibracte.\nDopo l'invasione romana, Bibracte \u00e8 abbandonata per Autun situata a una ventina di chilometri. Se Bibracte \u00e8 una citt\u00e0 puramente celtica, Autun (\"Augustodunum\") al contrario \u00e8 stata voluta dall'imperatore romano Augusto. Vi si pu\u00f2 ancora ammirare un tempio (dedicato a Giano), le antiche mura della citt\u00e0 e due delle sue porte, cos\u00ec come un immenso teatro che poteva, all'epoca, accogliere 20.000 persone.\nA partire dalla met\u00e0 del XIX secolo, il Morvan ha conosciuto una profonda evoluzione. Nel 1858 infatti \u00e8 stato creato il lago dei Settons per permettere il trasporto del legno per Parigi via Cure e Yonne, poi dopo le inondazioni di Parigi del 1910, fu deciso di regolare i margini della Senna grazie a bacini artificiali. Da tale progetto sono nati i laghi di Chaume\u00e7on, Saint-Agnan, del Crescent, e il gigantesco lago di Panneci\u00e8re, il serbatoio idrico della zona."}
{"id": "149133", "revid": "30610", "url": "https://it.wikipedia.org/wiki?curid=149133", "title": "Capitale (economia)", "text": "Il termine capitale viene usato con varie accezioni nel campo dell'economia e della finanza.\nIn economia, il capitale \u00e8 costituito da beni che possono accrescere il proprio potere di svolgere un lavoro economicamente utile. Per esempio, una pietra o una freccia \u00e8 il capitale per un cacciatore-raccoglitore che pu\u00f2 usarlo come strumento di caccia; allo stesso modo, le strade sono il capitale per gli abitanti di una citt\u00e0. Il capitale si distingue dalla terra e da altre risorse non rinnovabili in quanto pu\u00f2 essere incrementato dal lavoro umano, e non include alcuni beni durevoli come le case e le automobili personali che non vengono utilizzati nella produzione di beni e servizi vendibili.\nIn finanza e in ragioneria, il capitale si riferisce generalmente alla ricchezza finanziaria, con particolare riferimento a quella utilizzata per avviare o sostenere un'impresa. Inizialmente, si assume che altri tipi di capitale (ad esempio il capitale fisico) possano essere acquistati con il denaro o il capitale finanziario, in modo che non vi sia bisogno di un'ulteriore analisi per quest'ultimo. Quindi, la parola \"capitale\" \u00e8 l'abbreviazione che sta per \"capitale reale\" o \"beni di capitale\" o mezzi di produzione. Saranno anche ignorati i problemi sull'aggregazione del capitale e il capitale di controversia.\nDescrizione.\nIl capitale nella teoria economica classica.\nNell'economia marginalista, il \"capitale\" \u00e8 uno dei tre fattori di produzione, mentre gli altri sono la terra e il lavoro. I beni che hanno le seguenti caratteristiche sono capitale:\nLa terza parte della definizione non era sempre utilizzata dagli economisti classici. L'economista classico per eccellenza, David Ricardo, avrebbe usato la definizione precedente per il termine capitale fisso, includendo materie prime e prodotti intermedi come parte del suo capitale circolante netto.\nKarl Marx aggiunge una distinzione che \u00e8 spesso confusa con quella di Ricardo. Nella teoria Marxista, capitale variabile si riferisce all'investimento del capitalista nella forza-lavoro, visto come unica fonte di plusvalore. \u00c8 chiamato \"variabile\" dato che l'ammontare del valore che pu\u00f2 produrre varia con l'ammontare di quanto consuma. D'altra parte, il capitale costante si riferisce agli investimenti in fattori di produzione \"non-umani\", come gli impianti e i macchinari, che secondo Marx contribuiscono solo con il loro valore di sostituzione ai beni prodotti tramite il loro impiego. \u00c8 costante nell'ammontare del valore impiegato nell'investimento originale, e rimane costante anche la remunerazione ottenuta in forma di beni prodotti.\nL'investimento o l'accumulazione di capitale nella teoria economica classica \u00e8 l'atto di creare un capitale maggiore rispetto a quello originale. Per investire, i beni devono essere prodotti in modo da non essere immediatamente consumati, ma usati per produrre altri beni come mezzi di produzione. L'investimento \u00e8 fortemente collegato al risparmio, sebbene essi non siano la stessa cosa. Come Keynes notava, il risparmio significa non spendere tutte le entrate in beni o servizi, mentre l'investimento si riferisce allo spendere su uno specifico tipo di beni, ad esempio beni capitali.\nL'economista di scuola austriaca Eugen von B\u00f6hm-Bawerk sostenne che l'intensit\u00e0 di capitale veniva misurata dalla durata (roundaboutness) del processo produttivo.\nAmpliare la definizione di capitale.\nLa teoria economica tradizionale generalmente considera il capitale come un oggetto fisico, come strumenti, edifici e veicoli che vengono utilizzati nel processo produttivo. Altri economisti hanno posto la loro attenzione su forme pi\u00f9 ampie di capitale. Ad esempio, investimenti per l'aumento della conoscenza e l'educazione possono essere visti come il modo per costruire il capitale umano.\nAlcune teorie utilizzano i termini capitale intellettuale o capitale della conoscenza, conducenti a discussioni e controversie sviscerate nei rispettivi articoli.\nIn generale, il capitale intellettuale \u00e8 quello che produce nuovi \"diritti di propriet\u00e0 intellettuale\", e che a sua volta \u00e8 \"qualsiasi cosa per la quale un soggetto possa vedere pagati dei diritti d'autore\" Inoltre, ognuno pu\u00f2 creare diritti di propriet\u00e0 intellettuale semplicemente prendendo le idee di qualcun altro e poi brevettandole. Quindi il capitale intellettuale non ha bisogno di essere usato.\nClassificazioni del capitale che sono state usate in varie teorie economiche includono:\nSebbene sia ancora possibile calcolare il concetto macro-economico di capitale umano come salario, \u00e8 raro o poco abituale farlo quando si tratta del processo di pianificazione degli investimenti: per questo, esso viene suddiviso in modelli specifici, che sono distinti quando si considerano i mezzi della loro identificazione, del loro investimento, e del loro utilizzo. Il termine \"capitale umano\" pu\u00f2 cos\u00ec creare pi\u00f9 problemi che altro. In parte come risultato, si sono sviluppate diverse letterature per descrivere sia il capitale naturale sia il capitale sociale. Questi termini riflettono un vasto consenso sul fatto che sia il capitale naturale, sia quello sociale, funzionano in modo simile al tradizionale capitale infrastrutturale ed industriale, e che quindi \u00e8 completamente appropriato riferirsi ad essi come a due diversi tipi di capitale. In particolare, essi possono essere usati direttamente nella produzione di beni, oppure possono non essere utilizzati immediatamente nei processi produttivi, o, infine, incrementati (se non creati) dagli sforzi dell'uomo.\nVi \u00e8 anche una letteratura sul capitale intellettuale e sulla legge di propriet\u00e0 intellettuale. Tuttavia, questa sempre pi\u00f9 frequentemente distingue i mezzi di investimento di capitale, e la collezione di potenziali ricompense per strumenti come brevetti, copyright (capitale individuale o creativo), e marchi registrati (capitale sociale (sociologia)).\nConcetto di capitale nelle valutazioni d'azienda.\nCapitale economico.\nCon l\u2019espressione capitale economico si indica \"\"quella particolare configurazione del capitale di impresa, che si intende determinare quando si valuti il sistema aziendale nel suo complesso ai fini del trasferimento e nell'ottica del perito indipendente\".\nInoltre, esso \"non \u00e8 fondo di valori diversi sebbene coordinati, ma un valore unico\"\". Infatti, il capitale economico non coincide semplicemente con il valore assegnabile, in un determinato istante, ad una realt\u00e0 aziendale: \u00e8 altres\u00ec il risultato dell\u2019attualizzazione delle grandezze generate dall\u2019impresa, come redditi, flussi di cassa, dividendi in relazione alla metodologia valutativa adoperata, andando oltre la mera somma dei valori delle componenti patrimoniali considerate individualmente; ci\u00f2 significa che esso comprende tutti i fattori capaci di produrre ricchezza in futuro. In altre parole, il capitale economico si identifica con il valore di un aggregato di elementi complementari di cui \u00e8 impossibile una distinta stima poich\u00e9 rappresentano un\u2019unit\u00e0. Precisamente, \u00e8 l\u2019azienda \u2013 nell\u2019accezione di istituto destinato a perdurare \u2013 ad essere oggetto di valutazione: essa \u00e8 rappresentata non solo da ciascun fattore che la compone, ma anche dai legami di funzionalit\u00e0 reciproca che uniscono i fattori stessi. Per tale motivo, il valore del capitale economico pu\u00f2 discostarsi anche in modo considerevole dal valore del patrimonio netto iscritto in bilancio, che, riferendosi essenzialmente alla gestione passata, non futura, segue una logica differente dalla valutazione aziendale.\nPoich\u00e9 per il capitale economico si guarda al \"complesso di beni\", si dice che la sua valutazione \u00e8 sintetica.\nCapitale di funzionamento.\nIl capitale di funzionamento, definito nel caso di prosieguo della gestione con il medesimo assetto proprietario, coincide con la \"ricchezza disponibile in un certo momento\" per l\u2019impresa nell\u2019ottica dello sviluppo futuro della gestione; dunque, rappresenta un sistema di elementi attivi e passivi legati in modo sistematico.\nPoich\u00e9 per il capitale di funzionamento si guarda ai \"singoli beni\" e alle loro \"interrelazioni\", si dice che la sua valutazione \u00e8 analitico-sistematica.\nCapitale di liquidazione.\nIl capitale di liquidazione, illustrato sotto l\u2019ipotesi di cessazione dell\u2019attivit\u00e0 aziendale, costituisce la \"somma dei valori attribuiti ai cespiti\", atomisticamente considerati, del complesso aziendale, \"al netto delle obbligazioni\" a cui dare adempimento; in un simile contesto, le complementarit\u00e0 e interrelazioni tra i beni non sussistono pi\u00f9.\nPoich\u00e9 per il capitale di liquidazione si guarda meramente ai \"singoli beni\", si dice che la sua valutazione \u00e8 analitico-atomistica.\nRelazione tra capitale economico, di funzionamento e di liquidazione.\nVale la seguente catena di disuguaglianze:&lt;br&gt;\n\"Capitale economico \u2265 Capitale di funzionamento \u2265 Capitale di liquidazione\".\nInfatti, un\u2019azienda il cui capitale economico \u00e8 inferiore a quello di funzionamento non crea, nell\u2019ottica della produzione dei risultati futuri, un valore superiore rispetto a quello delle singole poste patrimoniali. Ci\u00f2 sottintende una situazione non sostenibile da un punto di vista economico, poich\u00e9 l\u2019impresa conseguir\u00e0 esclusivamente perdite dai processi produttivi futuri. Parimenti, un\u2019azienda il cui capitale economico \u00e8 inferiore rispetto a quello di liquidazione non ha motivazione economica di esistere. Difatti, se il valore derivante dalla cessione dei beni oggi supera quello dei risultati futuri, la soluzione pi\u00f9 razionale consiste nella liquidazione immediata. In conclusione, il capitale economico rappresenta il limite cautelare per il capitale di funzionamento, mentre il capitale di liquidazione costituisce una soglia minima sotto la quale non pu\u00f2 spingersi il prezzo di trasferimento."}
{"id": "149135", "revid": "1005847", "url": "https://it.wikipedia.org/wiki?curid=149135", "title": "Regioni del Cile", "text": "Le regioni del Cile (in spagnolo: \"regiones\", sing. \"regi\u00f3n\") costituiscono la suddivisione territoriale di primo livello del Paese e sono pari a 16; ciascuna di esse si suddivide a sua volta in province.\nNell'ottobre 2007 divennero operative la Regione di Arica e Parinacota (per scorporo dalla Regione di Tarapac\u00e1) e la regione di Los R\u00edos (per scorporo dalla Regione di Los Lagos); nell'agosto 2017 divenne altres\u00ec operativa la Regione di \u00d1uble (per scorporo dalla Regione del Biob\u00edo).\nLe regioni sono amministrate da un intendente, nominato dal presidente della repubblica, e da un consiglio regionale (\"Consejo Regional\"), dal 2013 a suffragio popolare diretto."}
{"id": "149139", "revid": "212348", "url": "https://it.wikipedia.org/wiki?curid=149139", "title": "Premi Oscar 1976", "text": "La 48\u00aa edizione della cerimonia di premiazione degli Oscar si \u00e8 tenuta il 29 marzo 1976 a Los Angeles, al \"Dorothy Chandler Pavilion\", condotta dagli attori Walter Matthau, Robert Shaw, George Segal, Goldie Hawn e Gene Kelly.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Mary Pickford in riconoscimento del suo unico contributo all'industria cinematografica e allo sviluppo dei film come mezzo artistico.\nPremio umanitario Jean Hersholt.\nA Dr. Jules C. Stein\nPremio alla memoria Irving G. Thalberg.\nA Mervyn LeRoy"}
{"id": "149141", "revid": "767487", "url": "https://it.wikipedia.org/wiki?curid=149141", "title": "Lansky - Un cervello al servizio della mafia", "text": "Lansky - Un cervello al servizio della mafia (\"Lansky\") \u00e8 un film gangster del 1999 diretto da John McNaughton, che racconta la vita del celebre gangster Meyer Lansky."}
{"id": "149143", "revid": "1543377", "url": "https://it.wikipedia.org/wiki?curid=149143", "title": "Regione di Tarapac\u00e1", "text": "La regione di Tarapac\u00e1 (in spagnolo: \"I Regi\u00f3n de Tarapac\u00e1\") \u00e8 una delle regioni amministrative del Cile, \u00e8 chiamata anche I Regi\u00f3n.\nConfina a nord con la regione di Arica e Parinacota costituita nel 2007 con territori scorporati proprio dalla regione di Tarapac\u00e1, a est confina con il dipartimento boliviano di Oruro, a sud con la Antofagasta e a ovest si affaccia sull'Oceano Pacifico.\nGeografia fisica.\nIl territorio della regione \u00e8 prevalentemente desertico, si possono distinguere cinque distinte fasce longitudinali con caratteristiche distinte, \nStoria.\nPrima del 1883 Tarapac\u00e1 era una provincia del Per\u00f9, alla fine della Guerra del Pacifico venne ceduta al Cile con il Trattato di Anc\u00f3n.\nEconomia.\nL'attivit\u00e0 economica prevalente \u00e8 quella legata all'estrazione di risorse minerali, fino alla fine del XIX secolo era rilevante l'estrazione di nitrato di potassio che rappresentava la voce principale nelle esportazioni del Cile. In tempi recenti l'attenzione si \u00e8 rivolta all'estrazione del rame effettuata nelle miniere di Do\u00f1a In\u00e9s de Collahuasi, Quebrada Blanca e Cerro Colorado.\nLo sviluppo delle attivit\u00e0 commerciali \u00e8 stato favorito dall'istituzione di una zona franca, chiamata ZOFRI (Zona Franca de Iquique), nella parte settentrionale della citt\u00e0 di Iquique.\nRilevante anche il turismo, nella regione si trovano alcune fra le pi\u00f9 visitate spiagge del paese, sono visitati anche gli altopiani e le antiche raffinerie di salnitro di Humberstone e Santa Laura entrate nel 2005 a far parte del patrimonio dell'umanit\u00e0 dell'UNESCO.\nParchi nazionali:"}
{"id": "149145", "revid": "438678", "url": "https://it.wikipedia.org/wiki?curid=149145", "title": "Il lungo silenzio", "text": "Il lungo silenzio \u00e8 un film del 1993 diretto da Margarethe von Trotta, scritto e prodotto da Felice Laudadio.\nTrama.\nCarla Aldrovandi \u00e8 una ginecologa, e suo marito Marco Canova, un magistrato in prima linea. L'esistenza di Carla \u00e8 dominata e condizionata dal terrore, aggravato da frequenti minacce, che il giudice - impegnato in una complessa indagine sulla cooperazione allo sviluppo e su un sofisticato traffico d'armi scaturita da una precedente inchiesta sulle tangenti - possa essere assassinato da un momento all'altro. Cosa che puntualmente si verifica e che spinge Carla, dopo i primi momenti di prostrazione, a reagire e a non arrendersi, nel tentativo di giungere alla verit\u00e0 e di spezzare insieme ad altre donne nella sua stessa condizione il muro del silenzio.\nCritica.\n\"Non era mai accaduto che un regista italiano pensasse a raccontare il destino delle mogli di quei magistrati che nell\u2019Italia tragica conducono una vita blindata prigionieri delle misure di sicurezza, e che tuttavia vengono ammazzati: di queste donne si ha la percezione soltanto quando diventano vedove, e soltanto come di figure dolenti, luttuose. Margarethe von Trotta ha pensato a loro: alla loro esistenza in cui ogni rapporto \u00e8 falsato e paralizzato dalla presenza della scorta, dalla mancanza di libert\u00e0 e intimit\u00e0, dall\u2019incombere delle minacce di morte, dalle mille cose rischiose non dette in una finzione di normalit\u00e0 quasi peggiore della drammatizzazione, dall\u2019avvilimento di scoprire se stesse come persone querule, questuanti, invocanti dal marito prudenza e un poco pi\u00f9 di tempo.\" (Lietta Tornabuoni, \"La Stampa\")"}
{"id": "149146", "revid": "2175", "url": "https://it.wikipedia.org/wiki?curid=149146", "title": "Metil-t-butiletere", "text": ""}
{"id": "149147", "revid": "110157", "url": "https://it.wikipedia.org/wiki?curid=149147", "title": "Nitrato di bismuto", "text": "Il nitrato di bismuto \u00e8 il sale di bismuto dell'acido nitrico.\nA temperatura ambiente si presenta come un solido bianco dall'odore tenue di acido nitrico. Pu\u00f2 cristallizzare come pentaidrato (avente formula Bi(NO3)3 \u00b7 5H2O)."}
{"id": "149148", "revid": "287204", "url": "https://it.wikipedia.org/wiki?curid=149148", "title": "Ossido di bismuto", "text": "L'ossido di bismuto \u00e8 l'ossido del bismuto(III).\nA temperatura ambiente si presenta come un solido giallo chiaro inodore.\nL'ossido di bismuto \u00e8 forse il composto di bismuto pi\u00f9 importante dal punto di vista industriale. \u00c8 anche un punto di partenza comune per la chimica del bismuto. Si trova naturalmente come bismite (monoclina) e sferobismoite (tetragonale, molto pi\u00f9 rara), ma di solito si ottiene come sottoprodotto della fusione di minerali di rame e piombo. Il triossido di dibismuto \u00e8 comunemente usato per produrre fuochi d'artificio, in sostituzione del piombo rosso.\nStruttura.\nLe strutture adottate da Bi2O3 differiscono sostanzialmente da quelle di ossido di arsenico(III), As2O3 e ossido di antimonio(III), Sb2O3.\nL'ossido di bismuto, Bi2O3 ha cinque polimorfi cristallografici. La fase di temperatura ambiente, \u03b1-Bi2O3 ha una struttura cristallina monoclina. Esistono tre fasi ad alta temperatura, una fase \u03b2 tetragonale, una fase \u03b3 cubica a corpo centrato, una fase cubica \u03b4-Bi2O3 e una fase \u03b5. La fase \u03b1 della temperatura ambiente ha una struttura complessa con strati di atomi di ossigeno combinati con strati di atomi di bismuto. Gli atomi di bismuto si trovano in due diversi ambienti che possono essere descritti rispettivamente come coordinate distorte 6 e 5.\n\u03b2-Bi2O3 ha una struttura correlata alla fluorite.\n\u03b3-Bi2O3 ha una struttura correlata a quella di Bi12SiO20 (una Sill\u00e9nite), in cui una frazione degli atomi di Bi occupa la posizione occupata dal silicio e pu\u00f2 essere scritta come Bi12Bi0,8O19,2.\n\u03b4-Bi2O3 ha la struttura cristallina difettosa della fluorite in cui sono vuoti due degli otto siti di ossigeno nella cella unitaria. \u03b5-Bi2O3 ha una struttura correlata alle fasi \u03b1 e \u03b2 ma poich\u00e9 la struttura \u00e8 completamente ordinata \u00e8 un isolante ionico. Pu\u00f2 essere preparato con mezzi idrotermici e si trasforma in fase \u03b1 a 400 \u00b0C.\nLa fase \u03b1 monoclina si trasforma in \u03b4-Bi2O3 cubico quando riscaldata sopra 729 \u00b0C, che rimane la struttura fino al raggiungimento del punto di fusione, 824 \u00b0C. Il comportamento di Bi2O3 sul raffreddamento dalla fase \u03b4 \u00e8 pi\u00f9 complesso, con la possibile formazione di due fasi metastabili intermedie; la fase beta tetragonale o la fase \u03b3 cubica a corpo centrato. La fase \u03b3 pu\u00f2 esistere a temperatura ambiente con velocit\u00e0 di raffreddamento molto basse, ma \u03b1-Bi2O3 si forma sempre sul raffreddamento della fase \u03b2. Anche se formata dal calore, ritorna a \u03b1-Bi2O3 quando la temperatura scende al di sotto di 727 \u00b0C, \u03b4-Bi2O3 pu\u00f2 essere formata direttamente attraverso l'elettrodeposizione e rimanere relativamente stabile a temperatura ambiente, in una soluzione elettrolitica di composti di bismuto che ricca di idrossido di sodio o di potassio in modo da avere un pH vicino a 14.\nConducibilit\u00e0.\nLa fase \u03b1 presenta conducibilit\u00e0 elettronica di tipo p (la carica \u00e8 trasportata da lacune positive) a temperatura ambiente che si trasforma in conducibilit\u00e0 di tipo n (la carica \u00e8 trasportata da elettroni) tra 550 \u00b0C e 650 \u00b0C, a seconda del parziale di ossigeno pressione. La conduttivit\u00e0 nelle fasi \u03b2, \u03b3 e \u03b4 \u00e8 prevalentemente ionica e gli ioni ossido sono il principale vettore di carica. Di questi \u03b4-Bi2O3 ha la pi\u00f9 alta conduttivit\u00e0 riportata. A 750 \u00b0C la conduttivit\u00e0 di \u03b4-Bi2O3 \u00e8 tipicamente di circa 1 Scm-1, circa tre ordini di grandezza maggiori delle fasi intermedie e quattro ordini maggiori della fase monoclina. La conduttivit\u00e0 nelle fasi \u03b2, \u03b3 e \u03b4 \u00e8 prevalentemente ionica e gli ioni ossido sono il principale vettore di carica. \u03b4-Bi2O3 ha una struttura cristallina di tipo fluorite difettosa in cui sono vuoti due degli otto siti di ossigeno nella cellula unitaria. Questi posti vacanti intrinseci sono altamente mobili a causa dell'elevata polarizzabilit\u00e0 del sottostruttura cationica con gli elettroni a coppia solitaria 6s2 di Bi3+. I legami Bi-O hanno un carattere di legame covalente e sono quindi pi\u00f9 deboli dei legami puramente ionici, quindi gli ioni ossigeno possono saltare nei posti vacanti pi\u00f9 liberamente.\nLa disposizione degli atomi di ossigeno all'interno della cellula unitaria di \u03b4-Bi2O3 \u00e8 stata oggetto di molti dibattiti in passato. Sono stati proposti tre diversi modelli. Sill\u00e9n (1937) us\u00f2 la diffrazione di raggi X in polvere su campioni estinti e rifer\u00ec che la struttura di Bi2O3 era una semplice fase cubica con posti liberi di ossigeno ordinati lungo &lt;111&gt;, cio\u00e8 lungo la diagonale del corpo del cubo. Gattow e Schroder (1962) rifiutarono questo modello, preferendo descrivere ogni sito di ossigeno (sito 8c) nella cellula unitaria con un'occupazione del 75%. In altre parole, i sei atomi di ossigeno sono distribuiti casualmente sugli otto possibili siti di ossigeno nella cellula unitaria. Attualmente, la maggior parte degli esperti sembra favorire quest'ultima descrizione in quanto un reticolo di ossigeno completamente disordinato spiega meglio l'alta conduttivit\u00e0.\nWillis (1965) us\u00f2 la diffrazione neutronica per studiare il sistema alla fluorite (CaF2). Ha determinato che non poteva essere descritto dalla struttura ideale del cristallo di fluorite, piuttosto, gli atomi di fluoro erano spostati dalle normali posizioni 8c verso i centri delle posizioni interstiziali. Shuk (1996) e Sammes (1999) suggeriscono che a causa dell'elevato grado di disturbo in \u03b4-Bi2O3, il modello di Willis potrebbe anche essere usato per descriverne la struttura.\nUso in pile a combustibile ad ossido solido.\nL'interesse si \u00e8 concentrato su \u03b4-Bi2O3 in quanto \u00e8 principalmente un conduttore ionico. Oltre alle propriet\u00e0 elettriche, le propriet\u00e0 di dilatazione termica sono molto importanti quando si considerano possibili applicazioni per elettroliti solidi. Elevati coefficienti di dilatazione termica rappresentano grandi variazioni dimensionali sotto il riscaldamento e il raffreddamento, il che limiterebbe le prestazioni di un elettrolita. Il passaggio dall'alta temperatura \u03b4-Bi2O3 all'intermedio \u03b2-Bi2O3 \u00e8 accompagnato da una grande variazione di volume e, di conseguenza, da un deterioramento delle propriet\u00e0 meccaniche del materiale. Ci\u00f2, combinato con l'intervallo di stabilit\u00e0 molto stretto della fase \u03b4 (727\u2013824 \u00b0C), ha portato a studi sulla sua stabilizzazione a temperatura ambiente.\nBi2O3 forma facilmente soluzioni solide con molti altri ossidi metallici. Questi sistemi drogati presentano una serie complessa di strutture e propriet\u00e0 dipendenti dal tipo di drogante, dalla concentrazione di drogante e dalla storia termica del campione. I sistemi pi\u00f9 ampiamente studiati sono quelli che coinvolgono ossidi di metalli delle terre rare, Ln2O3, incluso l'ossido di ittrio(III), Y2O3. I cationi di terre rare sono generalmente molto stabili, hanno propriet\u00e0 chimiche simili tra loro e hanno dimensioni simili a Bi3+, che ha un raggio di 1,03 \u00c5, il che li rende tutti ottimi droganti. Inoltre, i loro raggi ionici diminuiscono in modo abbastanza uniforme da La3+ (1.032 \u00c5), attraverso Nd3+, (0.983 \u00c5), Gd3+, (0.938 \u00c5), Dy3+, (0.912 \u00c5) ed Er3+, (0.89 \u00c5), a Lu3+, (0,861 \u00c5) (nota come \"contrazione lantanoidea\"), rendendoli utili per studiare l'effetto della dimensione del drogante sulla stabilit\u00e0 delle fasi Bi2O3.\nBi2O3 \u00e8 stato anche usato come additivo di sinterizzazione nel sistema di zirconia drogato Sc2O3 per pile a combustibile ad ossido solido a temperatura intermedia.\nPreparazione.\nIl triossido di dibismuto \u00e8 prodotto commercialmente dall'ossinitrato di bismuto. Quest'ultimo \u00e8 prodotto sciogliendo il bismuto in acido nitrico caldo. L'aggiunta di idrossido di sodio in eccesso seguita dal riscaldamento continuo della miscela fa precipitare l'ossido di bismuto(III) sotto forma di polvere gialla pesante. Inoltre, il triossido pu\u00f2 essere preparato mediante accensione dell'idrossido di bismuto. Il triossido di dibismuto pu\u00f2 anche essere ottenuto riscaldando il subcarbonato di bismuto a circa 400 \u00b0C.\nReazioni.\nL'ossidazione con persolfato di ammonio e soda caustica diluita d\u00e0 tetrossido di bismuto. Lo stesso prodotto pu\u00f2 essere ottenuto utilizzando altri agenti ossidanti come ferricianuro di potassio e soluzione concentrata di potassa caustica.\nL'elettrolisi dell'ossido di bismuto(III) in una soluzione alcalina concentrata a caldo produce un precipitato rosso scarlatto di ossido di bismuto(V). L'ossido di bismuto(III) reagisce con acidi minerali per dare i corrispondenti sali di bismuto(III).\nLa reazione con anidride acetica e acido oleico d\u00e0 trioleato di bismuto.\nL'anidride carbonica atmosferica o la CO2 disciolta nell'acqua reagisce prontamente con Bi2O3 per generare subcarbonato di bismuto. L'ossido di bismuto \u00e8 considerato un ossido basico, il che spiega l'elevata reattivit\u00e0 con CO2. Tuttavia, quando cationi acidi come Si(IV) vengono introdotti all'interno della struttura dell'ossido di bismuto, la reazione con CO2 non si verifica."}
{"id": "149149", "revid": "1543377", "url": "https://it.wikipedia.org/wiki?curid=149149", "title": "Gallato di bismuto", "text": "Il gallato di bismuto (3,4,5-triidrossibenzoato di bismuto) o dermatolo in terminologia galenica, \u00e8 un sale di bismuto dell'acido gallico. A temperatura ambiente si presenta come un solido giallo inodore.\nApplicazioni.\nIn ambito medico, il gallato di bismuto viene utilizzato per trattare gli odori sgradevoli associati alla flatulenza e alle feci umane. Viene utilizzato anche per trattare le infezioni collegate all\"'Helicobacter pylori\" e come deodorante interno dopo gli interventi di stomia, chirurgia bariatrica, incontinenza fecale e sindrome del colon irritabile. L'efficacia del gallato di bismuto come deodorante interno \u00e8 stata rilevata anche in pazienti sottoposti a ileostomia.\nPu\u00f2 causare inscurimento della lingua e delle feci, ma si tratta di un fenomeno temporaneo e privo di conseguenze. In passato erano stati segnalati casi di encefalopatia collegati a pazienti con cancro al colon trattati con gallato di bismuto dopo l'intervento di resezione addomino perineale."}
{"id": "149150", "revid": "110157", "url": "https://it.wikipedia.org/wiki?curid=149150", "title": "Citrato di bismuto e ammonio", "text": "Il citrato di bismuto e ammonio \u00e8 un sale di ammonio e bismuto dell'acido citrico."}
{"id": "149151", "revid": "1915706", "url": "https://it.wikipedia.org/wiki?curid=149151", "title": "Bromoformio", "text": "Il bromoformio \u00e8 un composto chimico liquido incolore di sapore dolciastro, di formula chimica CHBr3. \u00c8 un alogenuro alchilico e pi\u00f9 specificatamente un alometano.\nCome il cloroformio (CHCl3) anche il bromoformio \u00e8 un derivato alogenato del metano (CH4) risultante dalla sostituzione di tre atomi di idrogeno con altrettanti atomi di bromo nella composizione molecolare. Per tale motivo \u00e8 noto anche con il nome di tribromometano.\nViene sintetizzato mediante la reazione degli aloformi per azione del bromo (Br2) su acetone in ambiente alcalino; il suo punto di ebollizione \u00e8 149 \u00b0C.\nUn tempo veniva utilizzato in campo medico come anestetico; oggi il suo uso, cos\u00ec come quello del cloroformio, \u00e8 ormai superato per l'elevata tossicit\u00e0 e cancerogenicit\u00e0; \u00e8 noto anche per le sue propriet\u00e0 antisettiche. "}
{"id": "149152", "revid": "287204", "url": "https://it.wikipedia.org/wiki?curid=149152", "title": "Brucina", "text": "La brucina (o 2,3-dimetossistricnina) \u00e8 un alcaloide molto simile alla stricnina. \nA temperatura ambiente si presenta come un solido bianco inodore. \u00c8 un composto molto tossico, pericoloso per l'ambiente, estratta da piante quali la \"Strychnos ignatii\" (fava di Sant'Ignazio) o la \"Strychnos nux-vomica\" (noce vomica).\nL'intossicazione avviene per inalazione o ingestione; provoca irritazione meccanica. La sostanza pu\u00f2 determinare effetti sul sistema nervoso e sugli occhi, causando convulsioni e paralisi respiratoria. L'esposizione pu\u00f2 portare alla morte.\nViene detto che la sostanza \u00e8 anche cardiotossica e non rilascia metaboliti nel corpo.\nIn ambito chimico, \u00e8 utilizzata per la sintesi di composti asimmetrici.\nStoria.\nLa brucina \u00e8 stata individuata per la prima volta nel 1819 da Pelletier e Caventou nella corteccia della Strychnos nux-vomica. Anche se la sua struttura \u00e8 stata determinata molto pi\u00f9 tardi, la sua somiglianza con la stricnina \u00e8 stata intuita nel 1884 quando il chimico Hanssen convert\u00ec queste due sostanze nella stessa molecola.\nTossicit\u00e0.\nLa dose letale per un adulto \u00e8 stimata ad 1 g di sostanza. In altri animali, la dose LD50 varia considerevolmente.\nMeccanismo di azione.\nIl meccanismo di azione della brucina ricorda da vicino quello della stricnina. Agisce come antagonista sui recettori per la glicina e paralizza i neuroni inibitori. \nLa glicina si lega ai recettori sui neuroni inibitori per esaurire il potenziale d'azione. Il potenziale esaurito provoca un afflusso di ioni cloruro nel neurone, cambiando la sua polarit\u00e0 su quella di riposo. Anche la brucina si lega a questi recettori ma non causa l'ingresso degli ioni cloruro. La tossicit\u00e0 della brucina deriva dal fatto che stabilisce un'inibizione enzimatica irreversibile quindi successivamente la glicina non pu\u00f2 pi\u00f9 legarsi su questi recettori. \nIdentificazione e trattamento.\nStoricamente la brucina \u00e8 distinta dalla stricnina tramite l'addizione di acido cromico in H2SO4 dato che non d\u00e0 le varie colorazioni caratteristiche della stricnina. \nOggi l'intossicazione da brucina \u00e8 molto rara, e di solito compare solo se ingerita con la stricnina. Sintomi dell'intossicazione sono spasmi muscolari, convulsioni, rabdomiolisi e insufficienza renale acuta. La brucina pu\u00f2 essere individuata tramite HPLC-MS.\nApplicazioni.\nChimica.\nEssendo una larga voluminosa molecola chirale, la brucina \u00e8 ampiamente utilizzata nella risoluzione chirale, come agente di risoluzione per composti racemici. Fisher la riporta come agente di risoluzione nel 1899, ed \u00e8 il primo organocatalizzatore naturale utilizzato in una reazione di arricchimento chirale da Marckwald, nel 1904. Il suo sale di bromuro \u00e8 stato usato come fase stazionaria nell'HPLC poich\u00e9 trattiene selettivamente solo uno dei due enantiomeri anionici di un composto. \u00c8 utilizzata anche nella distillazione frazionata con acetone per separare acidi grassi come il diaril-carbinolo.\nMedicina.\nAnche se la brucina ha un potere antitumorale per il carcinoma epatocellulare e il cancro al seno, la dose massima somministrabile \u00e8 molto bassa e quindi il suo utilizzo per il trattamento del cancro \u00e8 piuttosto limitato.\nLa brucina \u00e8 utilizzata anche nella medicina tradizionale cinese come agente analgesico e anti-infiammatorio, ma anche in prodotti omeopatici e ayurvedici.\nDenaturazione dell'alcool.\nLa brucina \u00e8 un prodotto molto utilizzato per le sue caratteristiche nella denaturazione dell'alcool.\nRiferimenti culturali.\nUna delle menzioni pi\u00f9 famose della brucina \u00e8 quella che compare ne \"Il conte di Montecristo\", il romanzo dell'autore francese Alexandre Dumas. In una discussione sul mitridatismo, Montecristo dice:\n\"Supponete che questo veleno sia la brucina, per esempio, e che ne prendiate un millesimo di grammo il primo giorno, due il secondo e cos\u00ec via... Ebbene, dopo 10 giorni ne prenderete un centigrammo, dopo 20 ne prenderete tre centigrammi, vale a dire una dose che sopporterete senz'alcun inconveniente, e che sarebbe pericolosissima per un'altra persona che non avesse prese le stesse cautele; infine dopo un mese, bevendo nello stesso bicchiere, voi ammazzereste una persona che beva di quest'acqua, con voi. Vi accorgerete solo da un piccolo malessere che c'era una sostanza velenosa mescolata all'acqua.\"\nLa brucina \u00e8 menzionata anche nella versione del 1972 del film dove il killer Steve McKenna tradisce il suo mentore Arthur Bishop usando una coppa di vino corretta con della brucina, lasciando Bishop a morire in un apparente attacco di cuore."}
{"id": "149153", "revid": "1915706", "url": "https://it.wikipedia.org/wiki?curid=149153", "title": "Acetato di n-butile", "text": "L'acetato di \"n\"-butile \u00e8 un estere dell'acido acetico e dell'1-butanolo.\nA temperatura ambiente si presenta come un liquido incolore dall'odore fruttato, che ricorda vagamente la banana. \u00c8 un composto infiammabile."}
{"id": "149154", "revid": "287204", "url": "https://it.wikipedia.org/wiki?curid=149154", "title": "Acetato di cadmio", "text": "L'acetato di cadmio \u00e8 un sale di cadmio dell'acido acetico.\nA temperatura ambiente si presenta come un solido bianco dall'odore di acido acetico. \u00c8 un composto nocivo, pericoloso per l'ambiente. Generalmente cristallizza come diidrato.\n\u00c8 un polimero di coordinazione classificato, caratterizzato da ligandi di acetato che collegano i centri di cadmio.\nPreparazione.\nL'acetato di cadmio viene preparato trattando l'ossido di cadmio con acido acetico. Il composto pu\u00f2 anche essere preparato trattando nitrato di cadmio con anidride acetica:\n&lt;chem&gt;CdO + 2 CH3COOH -&gt; Cd (CH3COO) 2 + H2O&lt;/chem&gt;\nUso.\nL'acetato di cadmio viene utilizzato per la smaltatura di ceramiche e nel vasellame; nei bagni galvanici, nella tintura e nella stampa di tessuti; e come reagente analitico per zolfo, selenio e tellurio.\nSicurezza.\nI composti del cadmio sono considerati cancerogeni del gruppo 1 dalla IARC."}
{"id": "149155", "revid": "287204", "url": "https://it.wikipedia.org/wiki?curid=149155", "title": "Lattato di etile", "text": "Il lattato di etile (o (L)-lattato di etile) \u00e8 un estere dell'acido lattico e dell'etanolo. \u00c8 comunemente usato come solvente.\nA temperatura ambiente si presenta come un liquido incolore dall'odore fruttato. \u00c8 un composto infiammabile e irritante.\nQuesto composto \u00e8 considerato biodegradabile e pu\u00f2 essere utilizzato come sgrassatore lavabile in acqua. Il lattato di etile si trova naturalmente in piccole quantit\u00e0 in un'ampia variet\u00e0 di alimenti tra cui vino, pollo e vari frutti. L'odore di etil lattato quando diluito \u00e8 lieve, burroso, cremoso, con sentori di frutta e cocco.\nIl lattato di etile \u00e8 prodotto da fonti biologiche e pu\u00f2 essere la forma levogira o la forma destrogira, a seconda dell'organismo che \u00e8 la fonte dell'acido lattico. Anche il lattato di etile \u00e8 prodotto industrialmente da giacimenti petrolchimici e questo lattato di etile \u00e8 costituito dalla miscela racemica. In alcune giurisdizioni, il prodotto naturale \u00e8 esente da molte restrizioni imposte all'uso e allo smaltimento dei solventi. Poich\u00e9 entrambi gli enantiomeri si trovano in natura e poich\u00e9 il lattato di etile \u00e8 facilmente biodegradabile, \u00e8 considerato un \"solvente verde\".\nA causa della sua tossicit\u00e0 relativamente bassa, il lattato di etile \u00e8 comunemente usato in preparazioni farmaceutiche, additivi alimentari e fragranze. L'etil lattato \u00e8 anche usato come solvente per nitrocellulosa, acetato di cellulosa ed eteri di cellulosa.\nL'etil lattato si idrolizza in presenza di acqua e acidi o basi liberando acido lattico ed etanolo.\nL'etil lattato pu\u00f2 essere usato come cosolvente per produrre condizioni adeguate per la formazione di aril aldimmine."}
{"id": "149156", "revid": "2173588", "url": "https://it.wikipedia.org/wiki?curid=149156", "title": "Carbonato di cadmio", "text": "Il carbonato di cadmio \u00e8 un sale di cadmio dell'acido carbonico.\nA temperatura ambiente si presenta come un solido bianco inodore. \u00c8 un composto nocivo, pericoloso per l'ambiente."}
{"id": "149157", "revid": "536103", "url": "https://it.wikipedia.org/wiki?curid=149157", "title": "Cloruro di cadmio", "text": "Il cloruro di cadmio \u00e8 un composto cristallino del cadmio e del cloruro, con formula CdCl2. Questo composto \u00e8 un sale del cadmio dell'acido cloridrico; \u00e8 un solido igroscopico altamente solubile in acqua e leggermente solubile in alcool. Sono anche noti il cloruro di cadmio idrato (CdCl2\u2022H2O) e il cloruro di cadmio pentaidrato (CdCl2\u20225H2O) .\n\u00c8 un composto cancerogeno, mutageno, molto tossico e nocivo per la riproduzione, pericoloso per l'ambiente.\nStruttura.\nIl cloruro di cadmio forma una struttura a strati costituita da centri ottaedrici Cd2+ collegati con ligandi cloruro. Lo ioduro di cadmio (CdI2), ha una struttura simile ma gli ioni cloruro sono disposti in un reticolo CCP (a impacchettamento di sfere), mentre nello ioduro di cadmio gli ioni ioduro sono disposti in un reticolo HCP.\nPossiede struttura cristallina romboedrica con gruppo spaziale Rm (gruppo n\u00b0 166 - forma anidra) con costanti di reticolo a = 3,846 \u00c5 e c = 17,479 \u00c5 ; il suo gruppo puntuale \u00e8 2/m e possiede simbolo di Pearson hR9.\nLa forma pentaidrata possiede invece un sistema crstallino monoclino .\nPropriet\u00e0 chimiche.\nIl cloruro di cadmio si dissolve bene in acqua e altri solventi polari. \u00c8 un acido di Lewis debole: \nSoluzioni equimolari di cloruro di cadmio e cloruro di potassio danno tricloruro di cadmio potassio. Con grandi cationi, \u00e8 possibile isolare lo ione trigonale bipiramidale [CdCl5]3\u2212.\nPreparazione.\nIl cloruro di cadmio anidro pu\u00f2 essere preparato mediante la reazione di acido cloridrico e cadmio metallico:\nIl sale anidro pu\u00f2 anche essere preparato da acetato di cadmio anidro usando acido cloridrico o cloruro di acetile .\nUsi.\nIl cloruro di cadmio viene utilizzato per la preparazione del solfuro di cadmio, utilizzato come \"giallo di cadmio\", un pigmento inorganico stabile di colore giallo brillante.\nIn laboratorio, il cloruro di cadmio anidro pu\u00f2 essere utilizzato per la preparazione di composti organocadmio del tipo R2Cd, dove R \u00e8 un arile o un alchile primario. Questi erano una volta usati nella sintesi di chetoni da cloruri acilici: \nTali reagenti sono stati ampiamente soppiantati da composti organo-rame, che sono molto meno tossici.\nIl cloruro di cadmio viene utilizzato anche per fotocopie, tinture e nella galvanostegia."}
{"id": "149158", "revid": "536103", "url": "https://it.wikipedia.org/wiki?curid=149158", "title": "Ossido di cadmio", "text": "L'ossido di cadmio \u00e8 l'ossido del cadmio.\nA temperatura ambiente si presenta come un solido bruno-rossastro inodore. \u00c8 un composto cancerogeno, tossico."}
{"id": "149159", "revid": "287204", "url": "https://it.wikipedia.org/wiki?curid=149159", "title": "Nitrato di cadmio", "text": "Il nitrato di cadmio \u00e8 il sale di cadmio dell'acido nitrico.\nA temperatura ambiente si presenta come un solido igroscopico, da incolore a bianco, dall'odore tenue di acido nitrico. Pu\u00f2 cristallizzare come tetraidrato. \u00c8 un composto nocivo e pericoloso per l'ambiente."}
{"id": "149160", "revid": "536103", "url": "https://it.wikipedia.org/wiki?curid=149160", "title": "Solfato di cadmio", "text": "Il solfato di cadmio \u00e8 un sale di cadmio dell'acido solforico.\nA temperatura ambiente si presenta come un solido da incolore a bianco inodore. \u00c8 un composto cancerogeno, tossico, pericoloso per l'ambiente. Pu\u00f2 cristallizzare come mono- e ottaidrato."}
{"id": "149161", "revid": "1543377", "url": "https://it.wikipedia.org/wiki?curid=149161", "title": "Cloruro di cesio", "text": "Il cloruro di cesio \u00e8 il composto chimico con formula CsCl. Questo solido bianco \u00e8 un'importante fonte di ioni di cesio.\nPreparazione.\nIl cloruro di cesio pu\u00f2 essere preparato dalla reazione dell'idrossido di cesio o carbonato di cesio con acido cloridrico: Il sale \u00e8 poi purificato tramite cristallizzazione.\nStruttura Cristallina.\nIl reticolo cristallino \u00e8 il Cubico Semplice (SC, Simple Cubic), con base biatomica. Le coordinate degli atomi della base sono Ce: (0,0,0), Cs: \"a\"(0.5, 0.5, 0.5) dove \"a\" \u00e8 la misura del passo cristallino. Pu\u00f2 essere visualizzato come un interbloccaggio semplice tra anioni e cationi. C'\u00e8 una grossa differenza tra la grandezza dei due ioni e la struttura pu\u00f2 essere pensata come un cubo formato da palline da golf e basket alternate.\nUsi.\nIl cloruro di cesio \u00e8 utilizzato nella produzione di vetro conduttore elettrico.\nI radioisotopi del cloruro di cesio sono utilizzati in medicina nucleare, compreso il trattamento del cancro. Per la produzione di fonti radioattive \u00e8 normale scegliere una certa forma dei radioisotopi. Per esempio nei generatori radiotermici (RTGs) viene usato il titanato di stronzio perch\u00e9 insolubile in acqua cos\u00ec da salvaguardare ambiente e salute in caso di rottura del contenitore della fonte. Tuttavia per le terapie mediche i radioisotopi devono essere ad elevata densit\u00e0 e quindi non \u00e8 possibile utilizzare un composto insolubile del cesio.\nIl 13 settembre 1987 a Goi\u00e2nia, in Brasile, una sorgente di cesio radioattivo \u00e8 stata rubata da una clinica radioterapica in disuso, e aperta da rottamatori di metallo; ci sono stati vari morti e numerosi contaminati a causa della radiazione gamma (la fonte \u00e8 stata aperta e fracassata, rilasciando il solubile cloruro di cesio in acqua).\nL'utilizzo del cloruro di cesio \u00e8 ampiamente diffuso anche nella ultracentrifugazione del DNA, in una tecnica conosciuta come centrifugazione isopicnica.\nQuando il DNA viene centrifugato in questa soluzione, frammenti di DNA si spostano verso il tubo fino a raggiungere una zona in cui la densit\u00e0 del DNA \u00e8 uguale alla densit\u00e0 della soluzione. A questo punto, si ferma lo spostamento del DNA. Questo permette la separazione del DNA di diversa densit\u00e0 (per esempio, i frammenti di DNA con diverso contenuto di AT o GC)."}
{"id": "149162", "revid": "148107", "url": "https://it.wikipedia.org/wiki?curid=149162", "title": "Carbonato di cesio", "text": "Il carbonato di cesio \u00e8 il sale di cesio dell'acido carbonico, e a temperatura ambiente si presenta come un solido bianco inodore.\nRispetto ad altri carbonati come il carbonato di potassio, il carbonato di cesio \u00e8 pi\u00f9 solubile in solventi organici, perci\u00f2 trova uso come base in sintesi organica.\nPreparazione.\nIl carbonato di cesio pu\u00f2 essere preparato per decomposizione termica dell'ossalato di cesio. Dopo il riscaldamento, il cesio ossalato viene convertito in cesio carbonato rilasciando monossido di carbonio:\nPu\u00f2 anche essere sintetizzato facendo reagire idrossido di cesio con anidride carbonica:\nReattivit\u00e0.\nIl carbonato di cesio \u00e8 molto importante per la \"N\"-alchilazione di composti quali sulfonammidi, ammine, beta-lattami, indoli, composti eterociclici, immidi aromatiche \"N\"-sostituite, ftalimmidi e diversi altri composti simili. In presenza di tetracloroaurato di sodio (NaAuCl4), il carbonato di cesio \u00e8 molto efficace per l'ossidazione aerobica di diversi tipi di alcoli in chetoni e aldeidi a temperatura ambiente senza composti polimerici aggiuntivi. Non c'\u00e8 formazione di acido carbossilico prodotto quando si utilizzano alcoli primari. In passato sono stati utilizzati reagenti con metalli pesanti come il Cr(VI) ed il Mn(VII) per ossidare alcoli, tuttavia, questi reagenti sono tossici e relativamente costosi. Il carbonato di cesio pu\u00f2 essere utilizzato anche in reazioni di coupling come la Suzuki, Heck, e Sonogashira. Carbonato di cesio produce carbonilazione di alcoli e ammine in modo pi\u00f9 efficiente rispetto ad alcuni dei meccanismi che sono stati introdotti in passato.\nInoltre \u00e8 ottimo come base per la formazione dei nucleofili (ad esempio dei carbossilati) in quanto forma coppie ioniche lasche e permette quindi nuna maggiore espressione della nucleofilia del composto."}
{"id": "149163", "revid": "121510094", "url": "https://it.wikipedia.org/wiki?curid=149163", "title": "Acetato di calcio", "text": "L'acetato di calcio \u00e8 il sale di calcio dell'acido acetico di formula . In condizioni standard appare come un solido cristallino bianco, igroscopico, dal leggero odore di aceto, solubile in acqua e parzialmente in etanolo, insolubile nei solventi organici come acetone e benzene. Viene comunemente commercializzato nella forma monoidrata di formula \u00b7 e numero CAS , meno frequentemente come diidrato di formula \u00b72. Trova impiego nell'industria alimentare come additivo ed in medicina come rimedio per l'iperfosfatemia.\nSintesi.\nL'acetato di calcio pu\u00f2 essere preparato ammorbidendo nell'aceto la calce idrata o il carbonato di calcio (che si trova nei gusci delle uova o nelle rocce carbonatiche come calcare o marmo).\n&lt;chem&gt;CaCO3(s) + 2CH3COOH(aq) -&gt; Ca(CH3COO)2(aq) + H2O(l) + CO2(g)&lt;/chem&gt;\n&lt;chem&gt;Ca(OH)2(s) + 2CH3COOH(aq) -&gt; Ca(CH3COO)2(aq) + 2H2O(l)&lt;/chem&gt;\nReattivit\u00e0.\nLa forma monoidrata dell'acetato di calcio risulta essere pi\u00f9 stabile sia rispetto alla sostanza anidra che al diidrato. Se riscaldato oltre i 160\u00a0\u00b0C il composto anidro si decompone dando carbonato di calcio ed acetone:\nSe esposto all'aria, a temperatura ambiente, assorbe umidit\u00e0 atmosferica convertendosi nella forma monoidrata.\nIl diidrato tende invece a perdere acqua di cristallizzazione se esposto all'aria, convertendosi anch'esso nel monoidrato pi\u00f9 stabile.\nApplicazioni.\nL'acetato di calcio monoidrato viene comunemente utilizzato a livello industriale come anti-schiumogeno, mordente e come stabilizzante e lubrificante plastico, inoltre trova impiego come reagente nella sintesi organica dell'acetaldeide. Viene altres\u00ec utilizzato nell'industria alimentare come conservante."}
{"id": "149164", "revid": "438678", "url": "https://it.wikipedia.org/wiki?curid=149164", "title": "2-etilesanoato di calcio", "text": "Il 2-etilesanoato di calcio (o ottoato di calcio) \u00e8 un sale di calcio dell'acido 2-etilesanoico.\nA temperatura ambiente si presenta come un solido bianco inodore."}
{"id": "149165", "revid": "648716", "url": "https://it.wikipedia.org/wiki?curid=149165", "title": "Bromuro di calcio", "text": "Il bromuro di calcio \u00e8 il sale di calcio dell'acido bromidrico.\nA temperatura ambiente si presenta come un solido bianco inodore."}
{"id": "149166", "revid": "124508540", "url": "https://it.wikipedia.org/wiki?curid=149166", "title": "Citrato di calcio", "text": "Il citrato di calcio \u00e8 il sale di calcio dell'acido citrico. \u00c8 una polvere bianca, inodore, solubile in acqua calda.\n\u00c8 ottenuto come prodotto intermedio nella produzione industriale dell'acido citrico: l'acido citrico nel liquido di fermentazione \u00e8 neutralizzato con idrossido di calcio, dando luogo a un precipitato insolubile di citrato di calcio. Quest'ultimo \u00e8 filtrato e lavato per ottenere il citrato di calcio puro, che pu\u00f2 essere utilizzato tal quale, o convertito ad acido citrico utilizzando acido solforico diluito.\n\u00c8 usato, al pari del citrato di sodio, come additivo alimentare col numero (E333), soprattutto come conservante.\n\u00c8 presente in taluni integratori alimentari di calcio."}
{"id": "149168", "revid": "148107", "url": "https://it.wikipedia.org/wiki?curid=149168", "title": "Ossido di calcio", "text": "L'ossido di calcio (CaO, detto anche calce viva) \u00e8 un composto chimico molto utilizzato. Quando viene unito all'acqua forma l'idrossido di calcio o calce spenta.\nA temperatura ambiente si presenta come un solido bianco e inodore. \u00c8 un composto irritante e ha caratteristiche prettamente basiche.\nUtilizzi.\nL'ossido di calcio miscelato con l'acqua genera una reazione esotermica secondo questa reazione\n&lt;chem&gt;CaO \\ + \\ H2O -&gt; Ca(OH)2 \\ + 1136 \\frac{kJ}{kg}\\,di\\,CaO&lt;/chem&gt;\nQuesta reazione viene utilizzata spesso per produrre bevande in lattina calde. L'ossido di calcio viene inserito nel fondo della lattina, la pressione di una membrana sul fondo miscela l'ossido di calcio con l'acqua e la reazione esotermica scalda la bevanda.\nViene utilizzato per la produzione di calce spenta (idrossido di calcio), da utilizzarsi poi nell'edilizia.\n\u00c8 stato usato nella luce di Drummond.\nProduzione.\nL'ossido di calcio (detto anche calce viva) \u00e8 prodotto industrialmente per calcinazione del carbonato di calcio sopra gli (tecnicamente tra gli 800 \u00b0C ed i 1100 \u00b0C), secondo la reazione:\n&lt;chem&gt;CaCO3\\,(800^{\\circ}C &lt; T &lt; 1100 ^{\\circ}C) -&gt; CaO \\ + \\ CO2&lt;/chem&gt;.\nSi pu\u00f2 anche ottenere per disidratazione della calce idrata:\n&lt;chem&gt;Ca(OH)2\\,(T &gt; 512^{\\circ}C) -&gt; CaO \\ + \\ H2O&lt;/chem&gt;\nViene usato per disinfettare i terreni agricoli, per disidratare l'idrazina, le basi organiche, gli alcoli ed altri solventi organici, per la produzione della calciocianammide (utile sia come disinfettante agricolo che come fertilizzante). In edilizia come agente assorbente ed agglomerante e pu\u00f2 essere usato anche nella preparazione del \"fuoco greco\", assieme a salnitro, zolfo e pece greca (colofonia)."}
{"id": "149169", "revid": "1452073", "url": "https://it.wikipedia.org/wiki?curid=149169", "title": "Nitrato di calcio tetraidrato", "text": ""}
{"id": "149170", "revid": "287204", "url": "https://it.wikipedia.org/wiki?curid=149170", "title": "Tioglicolato di calcio", "text": "Il tioglicolato di calcio (o mercaptoacetato di calcio) \u00e8 il sale di calcio dell'acido tioglicolico.\nA temperatura ambiente si presenta come un solido bianco inodore. \u00c8 un composto nocivo per ingestione, irritante, allergenico."}
{"id": "149171", "revid": "125742926", "url": "https://it.wikipedia.org/wiki?curid=149171", "title": "Ciclodestrina", "text": "Le ciclodestrine (CyD o CD) sono un tipo di destrine costituite da oligosaccaridi ciclici naturali formati da 6, 7 o 8 monomeri di D-(+)glucopiranosio uniti tra loro con un legame \u03b1,1-4 glucosidico e chiusi ad anello.\nLe ciclodestrine sono efficienti agenti chelanti. Posseggono una struttura \"supramolecolare\" a gabbia, la stessa formata da criptandi, calixareni, ciclofani ed eteri corona. Questi composti promuovono reazioni chimiche che coinvolgono interazioni intermolecolari senza la formazione di legami covalenti tra le molecole che interagiscono. La maggior parte di queste reazioni \u00e8 di tipo \u201c\"host-guest\"\u201d (ospite/ospitante).\nTra tutti gli \"host\" conosciuti, le ciclodestrine ricoprono un ruolo particolarmente importante, perch\u00e9, data la loro capacit\u00e0 di formare complessi stabili, possono essere significativamente modificate le propriet\u00e0 dei materiali a cui esse aderiscono. Come conseguenza alla loro capacit\u00e0 di complessarsi con facilit\u00e0, le ciclodestrine sono frequentemente usate in molti prodotti industriali, tecnologici e analitici. Il loro effetto citotossico trascurabile le porta ad un largo impiego come vettori, ma anche come cosmetici, negli imballaggi, nell'insaporimento di cibi, nei processi di separazione, nella tutela dell'ambiente, nella fermentazione e nella catalisi.\nStoria.\nConosciute anche come cicloamilosi, cliclomaltosi o destrine di Schardinger, si originano da una reazione intramolecolare di trans-glicosilazione, tramite degradazione dell'amido, da parte dell'enzima \"ciclodestrina-glucanotrasferasi\" (CGTasi).\nFurono scoperte nel 1891, quando si ottenne una piccola quantit\u00e0 di materiale cristallino dalla digestione dell'amido da parte di un batterio, \"Bacilus amylobacter\". Dopo poche settimane, in alcool, si ottenevano piccole quantit\u00e0 (circa 3 g/kg di amido) di un carboidrato, sotto forma di cristalli brillanti che avevano per formula un multiplo di (C6H10O3) \u00b7 3H2O.\nSecondo altri, Antoine Villiers-Moriam\u00e9 probabilmente ebbe contaminazioni nelle sue colture, e una contaminazione di \"Bacillus macerans\" produsse proprio le ciclodestrine. Villiers chiam\u00f2 il suo prodotto cristallino \"cellulosina\".\nSuccessivamente, nel 1903, Schardinger fu capace di isolare due prodotti cristallini: le destrine A e B, che erano caratterizzate dalla mancanza di \"potere riducente\". Purtroppo il ceppo batterico capace di formare questi prodotti dall'amido non le conservava.\nNel 1904 Franz Schardinger isol\u00f2 un nuovo organismo, capace di sintetizzare acetone e alcol etilico da estratti vegetali contenenti amido e zucchero. Nel 1911 catalog\u00f2 questo ceppo (\"Bacillus Macerans\") capace di produrre una grande quantit\u00e0 di destrine cristalline dall'amido (25-30%). Schardinger chiam\u00f2 i composti cristallini appunto \"\"destrine cristallizzate\". Solo nel 1935, ventiquattro anni dopo, le destrine vennero isolate. Furono sviluppati anche diversi schemi per il frazionamento e la ciclizzazione di destrine, costituendo appunto le ciclodestrine.\nA quel tempo le strutture di questi composti erano ancora sconosciute, ma nel 1942 le strutture delle ciclodestrine furono determinate con la cristallografia a raggi X.\nNel 1946, a seguito di ulteriori esami ai raggi X, le ciclodestrine furono riconosciute come molecole in grado di formare complessi. La loro capacit\u00e0 di formare complessi di inclusione con diversi composti era alla base dell'interessamento generale.\nDalle strutture ai raggi X appariva che nelle ciclodestrine i gruppi ossidrilici secondari (sul C2 e C3) si trovavano sul lato pi\u00f9 esteso dell'anello, mentre i gruppi ossidrilici primari (C6) erano sull'altro lato. Il C3 apolare, gli idrogeni sul C5 e l'ossigeno etereo, invece, erano posti all'interno della molecola.\nDa quest'analisi risultava una molecola con un esterno \"idrofilo\", che poteva quindi sciogliersi in acqua, e una cavit\u00e0 interna apolare, che conferiva invece un carattere\" idrofobo\". Le ciclodestrine furono descritte come un \"micro ambiente eterogeneo\"\".\nCaratteristiche chimico-fisiche.\nLe ciclodestrine hanno struttura cava a tronco di cono. In base al numero di monomeri (6, 7, o 8) sono dette alfa, beta o gamma ciclodestrine.\nLe tre classi di ciclodestrine differiscono tra loro per grandezza dell'anello e dunque della cavit\u00e0, pari a 5,70, 7,80 e 9,50 \u00c5, e per la solubilit\u00e0 in acqua, pari a 18,5 g/l per la \u03b2, 145 g/l per l'\u03b1 e 232 g/l per la \u03b3. A temperatura ambiente si presentano come una polvere bianca cristallina inodore dal sapore debolmente dolce.\nLa struttura tridimensionale costringe i gruppi ossidrilici sui bordi esterni, mentre nella cavit\u00e0 sono presenti solo atomi di idrogeno e ponti ossigeno. Questo fa s\u00ec che la cavit\u00e0 centrale abbia natura idrofobica, mentre la parte esterna \u00e8 idrofila: ci\u00f2 si traduce nella possibilit\u00e0 per le ciclodestrine di ospitare molecole idrofobe all'interno della cavit\u00e0 e di essere solubili in acqua. Ne risulta anche l'abilit\u00e0 a indurre un incremento di solubilit\u00e0 delle sostanze idrofobe ospitate nella cavit\u00e0 in acqua. Quando una molecola di polarit\u00e0 e dimensioni opportune viene ospitata nella cavit\u00e0 della ciclodestrina si forma un cosiddetto complesso di inclusione di tipo supramolecolare.\nSi ha cos\u00ec un rapporto tra le due molecole di ospite ed ospitante.\nTra le tre ciclodestrine la pi\u00f9 usata \u00e8 la \u03b2, in quanto l'\u03b1 risulta avere una cavit\u00e0 troppo piccola, la \u03b3 invece risulta avere costi di produzione troppo elevati. La \u03b2-ciclodestrina \u00e8 meno idrosolubile rispetto alle altre due a causa dell'elevata tendenza con la quale forma dimeri insolubili, per questo sono state operate varie modifiche strutturali al fine di determinare un decremento della dimerizzazione e dunque un aumento della solubilit\u00e0 in acqua.\nLa formazione di un complesso di inclusione ospite/ospitante con ciclodestrina determina una variazione delle propriet\u00e0 chimico-fisiche della sostanza inclusa: spesso infatti, come gi\u00e0 detto, ne determina un notevole incremento della solubilit\u00e0 in acqua, ma anche un incremento delle intensit\u00e0 di fluorescenza, uno spostamento o un incremento delle bande di assorbimento.\nPropriet\u00e0.\nIn base al tipo di ciclodestrina e al tipo di molecola ospite, le ciclodestrine cristallizzano in due tipi di strutture: le strutture a canale (\"channel structures\") e le strutture a gabbia (\"cage structures\").\nDa queste strutture si osserva che le ciclodestrine quando sono complessate adottano la struttura ciclica tipica, cio\u00e8 quella in cui tutte le unit\u00e0 glucopiranosiche hanno conformazione a sedia. Inoltre, studi con maltoesosi lineari, che formano una doppia elica antiparallela, indicano che l'\u03b1-ciclodestrina \u00e8 la forma in cui l'ingombro sterico dovuto alla ciclizzazione \u00e8 minore, mentre la \u03b3-ciclodestrina \u00e8 quella con pi\u00f9 tensione.\nA partire da queste ciclodestrine naturali, sono stati sintetizzati molti derivati. Questi ultimi, generalmente, sono ottenuti da reazioni di amminazione, esterificazione o eterificazione di gruppi ossidrili (primari o secondari) delle ciclodestrine. A seconda dei sostituenti, la solubilit\u00e0 dei derivati \u00e8 di solito diversa da quella delle ciclodestrine di partenza.\nPraticamente tutti i derivati presentano una mutazione, sostanziale o meno, della cavit\u00e0 idrofobica, e tramite questa modifica possono essere aumentate la solubilit\u00e0 e la stabilit\u00e0 alla luce o all'ossigeno, e pu\u00f2 essere controllata l'attivit\u00e0 chimica delle molecole ospiti.\nCirca venti sostituenti diversi sono stati legati alla \u03b2-ciclodestrina in modo regioselettivo. La sintesi delle nuove ciclodestrine derivate richiede l'utilizzo di reagenti regioselettivi, oltre ad un'ottimizzazione delle condizioni di reazione e una buona separazione dei prodotti. La reazione pi\u00f9 utilizzata \u00e8 un attacco elettrofilo sui gruppi -OH, che comporta la formazione di eteri ed esteri mediante alogenuri alchilici, epossidi, derivati acilici, isocianati e derivati di acidi carbossilici. Sono anche state promosse reazioni che riguardano i legami C-OH, coinvolgendo un attacco nucleofilo da parte di composti come ioni azide, alogenuri, tioli, tiourea e ammine; ci\u00f2 richiede l'attivazione dell'atomo di ossigeno da parte di un gruppo elettron-attrattore.\nData la loro capacit\u00e0 di legarsi, covalentemente o non, ad altre ciclodestrine e data la capacit\u00e0 di formare complessi di inclusione con molecole organiche, le ciclodestrine possono essere usate come unit\u00e0 per la costruzione di complessi supramolecolari. In questo modo possono essere costruiti composti come catenani, rotaxani o poli-rotaxani.\nTali composti, che non possono essere preparati con nessun altro metodo, possono essere impiegati, ad esempio, per la separazione di complessi da miscele di enantiomeri.\nOgni anno, le ciclodestrine sono oggetto di quasi 1000 articoli di ricerca e documenti scientifici, un gran numero dei quali si occupa di farmaci o prodotti legati ai farmaci. Inoltre, sono state descritte numerose invenzioni che includono ciclodestrine (oltre 1000 brevetti negli ultimi 5 anni).\nPer quanto riguarda le \u03b2-ciclodestrine sono gi\u00e0 disponibili pubblicazioni, sia su US Pharmacopoeia/National Formulary (USP 23/NF18, 1995) che su European Pharmacopoeia (3rd ed., 1997). Dopo pi\u00f9 di un secolo dalla loro scoperta, le ciclodestrine sono state rapidamente accettate come \"nuovi eccipienti farmaceutici\".\nConsiderazioni tossicologiche.\nI profili di sicurezza delle tre pi\u00f9 comuni ciclodestrine naturali e di alcuni dei loro derivati sono stati recentemente ridiscussi e rivisti.\nIn generale, le ciclodestrine naturali ed i loro derivati idrofili sono in grado di permeare le membrane biologiche lipofile, come la cornea dell'occhio ad esempio, con una certa difficolt\u00e0. Anche le \u03b2-ciclodestrine metilate non permeano facilmente le membrane lipofile, sebbene interagiscano in modo nettamente migliore delle ciclodestrine idrofile.\nTutti gli studi di tossicit\u00e0 hanno dimostrato che le ciclodestrine somministrate per via orale sono praticamente non tossiche, a causa proprio del mancato assorbimento nel tratto gastrointestinale. Inoltre, una serie di valutazioni di sicurezza ha dimostrato che le \u03b3-ciclodestrine, le 2-idrossipropil-\u03b2-ciclodestrine, le sulfobutil-eter-\u03b2-ciclodestrine, le \u03b2-ciclodestrine solfate e le \u03b2-ciclodestrine maltosilate sembrano essere sicure anche quando somministrate per via parenterale. Tuttavia, studi tossicologici hanno inoltre dimostrato che le \u03b1-ciclodestrine, le \u03b2-ciclodestrine e le \u03b2-ciclodestrine metilate non sono adatte alla somministrazione parenterale.\n\u03b1-ciclodestrine.\nLe caratteristiche principali sono le seguenti: \nL'escrezione dopo somministrazione orale nei ratti \u00e8 avvenuta per il 60% sotto forma di CO2 (nessuna esalazione, dopo somministrazione orale nei ratti sani), per il 26-33% come metabolita nel sangue, e per il 7-14% come metabolita nelle feci e urine (escrete principalmente immodificate per via renale), dopo iniezioni intravenose con tempo di dimezzamento di 25\u00a0min nei topi.\nLD50 orale nel ratto \nLD50 e.v. nel ratto tra \n\u03b2-ciclodestrine.\nLe caratteristiche principali sono le seguenti: \nAttualmente sono le ciclodestrine pi\u00f9 comuni nelle formulazioni farmaceutiche e quindi probabilmente quelle meglio studiate.\nRisultano essere quelle meno solubili, in quanto possiedono un numero dispari di unit\u00e0.\nL'utilizzo ad alte dosi potrebbe essere dannoso e perci\u00f2 non \u00e8 consigliato; la fermentazione e la degradazione batterica nel colon possono portare alla produzione di gas e diarrea.\nLD50 orale nel ratto \nLD50 e.v. nel ratto tra \n\u03b3-ciclodestrine.\nLe caratteristiche principali sono le seguenti: \nProbabilmente sono le ciclodestrine minormente tossiche, almeno tra le tre ciclodestrine naturali. Impiegate attivamente come additivo alimentare per le loro caratteristiche, presentano capacit\u00e0 complessanti, generalmente minori delle \u03b2-ciclodestrine e dei derivati idrosolubili delle \u03b2-ciclodestrine. I loro complessi spesso hanno una solubilit\u00e0 limitata in soluzioni acquose e tendono ad aggregarsi, il che rende la soluzione lattiginosa (opalescenza).\nLD50 orale nel ratto \nLD50 e.v. nel ratto &gt; circa \nFormazione del complesso di inclusione.\nLa caratteristica principale delle ciclodestrine \u00e8 la loro capacit\u00e0 di formare complessi di inclusione solidi (complessi \"host-guest\"), con una gamma molto varia di composti solidi, liquidi e gassosi, tramite complessazione molecolare. In questi complessi una molecola ospite si pone all'interno della cavit\u00e0 della ciclodestrina \"host\". Le dimensioni del complesso sono in rapporto tra la cavit\u00e0 dell\"'host\" e la molecola \"guest\". La cavit\u00e0 lipofila delle ciclodestrine fornisce un micro ambiente in cui frazioni apolari di dimensioni appropriate possono inserirsi per formare complessi di inclusione. Durante la formazione del complesso nessun legame covalente viene formato o rotto.\nCi\u00f2 che promuove principalmente la formazione del complesso \u00e8 il rilascio di molecole d'acqua (altamente entalpiche) dalla cavit\u00e0.\nLe molecole d'acqua vengono spostate dalle molecole \"guest\" (idrofobiche) presenti in soluzione per formare un'\"interazione idrofobica\" e ridurre la tensione dell'anello ciclodestrinico. Come risultato si ha il raggiungimento di uno stato energetico inferiore e quindi pi\u00f9 stabile.\nIl legame tra le molecole ospiti (\"guest\") e la ciclodestrina (\"host\"), non \u00e8 permanente, ma \u00e8 regolato da un equilibrio dinamico. La forza del legame dipende dall'adattamento reciproco tra \"host\" e \"guest\" e da specifiche interazioni tra gli atomi sulla superficie. I complessi possono essere formati sia in soluzione, sia allo stato cristallino, e l'acqua \u00e8 in genere il solvente preferito. L'inclusione di complessi pu\u00f2 anche essere realizzata in un sistema, tramite co-solvente ed in presenza di solventi non acquosi. La struttura della ciclodestrina conferisce una vasta gamma di propriet\u00e0 chimiche molto diverse da quelle mostrate da carboidrati non-ciclici a parit\u00e0 di peso molecolare.\nL'inclusione delle ciclodestrine, inoltre, esercita un profondo effetto sulle propriet\u00e0 chimico-fisiche delle molecole ospiti, che sono temporaneamente bloccate o ingabbiate all'interno della cavit\u00e0 ospitante, dando luogo a determinate modificazioni che altrimenti non sarebbero ottenibili. Queste propriet\u00e0 sono\nPertanto le ciclodestrine sono usate nei prodotti alimentari, farmaceutici e cosmetici, nella tutela dell'ambiente, negli imballaggi, nella bioconversione e nell'industria tessile.\nLa lista dei potenziali ospiti per l'incapsulamento molecolare in ciclodestrine \u00e8 molto varia. Comprende composti come molecole alifatiche (lineari o ramificate), aldeidi, chetoni, alcoli, acidi organici, acidi grassi, molecole aromatiche, gas e composti polari quali alogenuri, ossiacidi e ammine. La funzionalit\u00e0 delle ciclodestrine pu\u00f2 essere ampiamente aumentata tramite modificazioni chimiche sui diversi gruppi ossidrilici reattivi.\nLe applicazioni e gli impieghi di ciclodestrine modificate sono svariati. Le ciclodestrine vengono modificate mediante la sostituzione di vari gruppi funzionali (-OH), sia sulla faccia superiore, sia su quella inferiore della molecola. Le ciclodestrine modificate sono molto utili in quanto agiscono da enzimo-mimetici, perch\u00e9 i gruppi funzionali sostituiti interferiscono con il riconoscimento molecolare enzimatico. Questa propriet\u00e0 viene sfruttata per la somministrazione di farmaci mirati ed in chimica analitica, dove le ciclodestrine modificate mostrano maggiore enantioselettivit\u00e0 rispetto alle ciclodestrine originali.\nLa capacit\u00e0 di una ciclodestrina di formare un complesso di inclusione con una molecola ospite \u00e8 funzione di due fattori chiave:\nMentre l'altezza della cavit\u00e0 della ciclodestrina \u00e8 la stessa per tutti e tre i tipi (alfa, beta e gamma), il numero di unit\u00e0 determina il diametro interno ed il volume della cavit\u00e0. Sulla base di queste dimensioni, l'\u03b1-ciclodestrina pu\u00f2 generalmente complessare molecole a basso peso molecolare o molecole con catene laterali alifatiche, la \u03b2-ciclodestrina complessa invece molecole aromatiche ed eterocicliche, mentre la \u03b3-ciclodestrina pu\u00f2 ospitare molecole pi\u00f9 grandi come macrocicli e steroidi.\nIn generale quindi ci sono quattro interazioni energeticamente favorevoli che promuovono la formazione di complessi:\nMentre la formazione del complesso \u00e8 molto rapida (spesso qualche minuto), raggiungere l'equilibrio finale pu\u00f2 richiedere molto pi\u00f9 tempo. Una volta all'interno della cavit\u00e0 della ciclodestrina, la molecola ospite opera adeguamenti conformazionali per sfruttare al massimo le deboli forze di Van der Waals che esistono.\nI complessi possono essere formati con diverse tecniche, che dipendono dalle propriet\u00e0 della molecola ospite, dalla cinetica di equilibrio, da altri elementi di formulazione e dal dosaggio finale desiderato. Tuttavia ciascuno di questi processi dipende strettamente da una piccola quantit\u00e0 d'acqua (termodinamica). Tra i metodi pi\u00f9 utilizzati ci sono la semplice miscela secca, il \"mix\" in soluzione seguito da un'adeguata separazione, la preparazione di paste e diverse tecniche termo-meccaniche.\nLa dissociazione del complesso \"host-guest\" \u00e8 un processo generalmente rapido, di solito guidato da un grande aumento di molecole d'acqua nell'ambiente circostante. Il gradiente di concentrazione risultante sposta nettamente l'equilibrio. In sistemi altamente diluiti e dinamici, come il corpo umano, il \"guest\" avr\u00e0 difficolt\u00e0 nel trovare un'altra ciclodestrina per complessarsi nuovamente, e sar\u00e0 quindi lasciato libero in soluzione.\nProduzione.\nLe ciclodestrine sono derivate dall'amido. La sintesi avviene per azione di un enzima chiamato ciclodestrina glicosiltransferasi (CGTasi) sull'amido degradato per idrolisi termica o utilizzando l'\u03b1-amilasi. In questo modo si ottengono miscele contenenti i tre tipi di ciclodestrina. \u00c8 possibile variare il rapporto con cui i tipi di ciclodestrine vengono ottenuti variando i tipi di CGTasi utilizzati. Le CGTasi hanno caratteristiche diverse a seconda del microrganismo da cui vengono estratte.\nLe \u03b2-ciclodestrine sono facilmente separate e purificate dalla miscela di reazione per cristallizzazione grazie alla loro scarsa solubilit\u00e0 in acqua, mentre le \u03b1 e le \u03b3-ciclodestrine richiedono l'utilizzo di tecniche cromatografiche ben pi\u00f9 costose, che giustificano il costo notevolmente pi\u00f9 basso della prima rispetto alle altre due.\nUna variante della reazione descritta prevede l'utilizzo di uno specifico composto complessante in grado di interagire specificatamente con uno dei tre tipi di ciclodestrina, causandone la precipitazione. La ciclodestrina precipitata pu\u00f2 essere raccolta per centrifugazione e in seguito separata dall'agente complessante. Gli agenti complessanti/precipitanti pi\u00f9 utilizzati sono l'etanolo, l'acetone e il toluene.\nL'inclusione di ciclodestrine \u00e8 un fenomeno molecolare stechiometrico in cui di solito un solo ospite interagisce con la cavit\u00e0 della ciclodestrina. Diversi legami non covalenti, come le forze di Van der Waals, le interazioni idrofobiche, il trasferimento di carica, i legami a idrogeno, sono responsabili della formazione di un complesso stabile.\nGeneralmente una molecola ospite \u00e8 inclusa in una molecola di ciclodestrina; tuttavia, nel caso di alcune molecole a basso peso molecolare, pi\u00f9 di una molecola ospite pu\u00f2 inserirsi nella cavit\u00e0, mentre nel caso di alcune grandi molecole pi\u00f9 di una ciclodestrina pu\u00f2 legarsi al \"guest\". Come risultato di ci\u00f2, non sono sempre rispettati rapporti molari 1:1, specialmente con ospiti ad alto o basso peso molecolare. In linea di principio vale la regola che solo una porzione della molecola ospite deve inserirsi nella cavit\u00e0 per formare un complesso.\nEffetto della temperatura e dell'acqua.\nLa temperatura ha diversi effetti sui complessi \"host-guest\": il riscaldamento pu\u00f2 aumentare la solubilit\u00e0 del complesso, ma allo stesso tempo pu\u00f2 destabilizzarlo. Questi effetti hanno spesso bisogno di essere equilibrati. La stabilit\u00e0 termica del complesso varia da ospite a ospite: la maggior parte dei complessi inizia a decomporsi a 50-60\u00a0\u00b0C, mentre altri risultano stabili alle alte temperature, soprattutto se il \"guest\" presenta legami forti o se il complesso \u00e8 altamente insolubile.\nQuando la concentrazione d'acqua viene aumentata, le solubilit\u00e0 della ciclodestrina e del \"guest\" sono aumentate e quindi la complessazione si verifica molto pi\u00f9 facilmente rispetto ad una situazione anidra. Tuttavia, poich\u00e9 la quantit\u00e0 d'acqua \u00e8 aumentata, la ciclodestrina e la molecola ospite si possono diluire in modo da non entrare in contatto facilmente, come invece avviene in una soluzione pi\u00f9 concentrata. Pertanto, \u00e8 bene tenere la percentuale d'acqua sufficientemente bassa per garantire una complessazione veloce. Alcuni composti ad alto peso molecolare, come gli oli ad esempio, hanno la tendenza ad associarsi a se stessi piuttosto che interagire con le ciclodestrine. In questi casi, utilizzando pi\u00f9 acqua, assieme ad un'ottima miscelazione, si consentir\u00e0 una migliore dispersione, nonch\u00e9 la separazione delle molecole d'olio, con successivo isolamento dell'una dall'altra. A questo punto quindi le molecole d'olio, quando verranno a contatto con le ciclodestrine, formeranno un complesso molto pi\u00f9 stabile di quello che si otterrebbe con una percentuale d'acqua nettamente minore.\n\"Guest\" volatili.\nI \"guest\" volatili possono subire dispersione durante la fase di complessazione, specialmente se si aumenta la temperatura. Quando si utilizzano \"guest\" altamente volatili, ci\u00f2 pu\u00f2 essere evitato utilizzando o un reattore sigillato, che evita la dispersione, o un sistema di reflusso in cui le molecole ospite verranno spinte indietro e torneranno al recipiente di miscelazione.\nTecniche di complessazione.\nCo-precipitazione.\nLa co-precipitazione \u00e8 il metodo pi\u00f9 utilizzato in laboratorio.\nLa ciclodestrina viene disciolta in acqua e successivamente il \"guest\" \u00e8 aggiunto mentre la soluzione \u00e8 sempre sotto agitazione. La concentrazione della \u03b2-ciclodestrina, per esempio, pu\u00f2 raggiungere il 20% se il \"guest\" tollera temperature elevate. Se viene scelta una concentrazione sufficientemente elevata di ciclodestrina, l'eccessiva solubilit\u00e0 del complesso \"host-guest\" sar\u00e0 superata man mano che la reazione di complessazione procede o durante il raffreddamento. In molti casi la soluzione ciclodestrina-\"guest\" deve essere raffreddata sotto agitazione, prima che si formino precipitati. Qualora si formasse, il precipitato pu\u00f2 essere raccolto tramite decantazione, centrifuga o filtrazione. Il precipitato inoltre pu\u00f2 essere sciacquato con una piccola quantit\u00e0 d'acqua o un altro solvente polare, come metanolo, etanolo o acetone. Il solvente pu\u00f2 essere per\u00f2 dannoso per alcuni complessi, e quindi dovrebbe essere sempre testato prima di ogni suo impiego.\nLo svantaggio di questo metodo risiede nella necessit\u00e0 di utilizzare grandi volumi d'acqua, a causa della limitata solubilit\u00e0 delle ciclodestrine: quindi la capacit\u00e0 d'assorbimento, il tempo e l'energia per il riscaldamento e il raffreddamento possono divenire importanti fattori di costo. Inoltre, anche il trattamento e il successivo smaltimento delle soluzioni ottenute dopo la raccolta del complesso possono destare preoccupazioni. In molti casi, per\u00f2, le soluzioni possono essere riciclate.\nInoltre, tensioattivi non-ionici hanno dimostrato di ridurre significativamente la complessazione della CD con Diazepam e con vari steroidi. D'altra parte, additivi come l'etanolo possono invece promuovere la formazione del complesso allo stato solido o semisolido. \nFarmaci non ionizzati, di solito, formano un complesso molto pi\u00f9 stabile rispetto alle loro controparti ionizzate, e quindi l'efficienza della complessazione di farmaci pu\u00f2 essere aumentata con l'aggiunta di ammoniaca alle soluzioni acquose.\nAd esempio, la solubilizzazione di \"pancratistatin\" con idrossipropil-ciclodestrina \u00e8 stata ottimizzata per aggiunta di idrossido d'ammonio.\n\"Slurry complexation\".\nPer formare un complesso non \u00e8 necessario sciogliere completamente le ciclodestrine. Le ciclodestrine solide possono essere aggiunte all'acqua in agitazione, al 50-60% circa. La fase acquosa verr\u00e0 saturata con le ciclodestrine in soluzione. Le molecole ospiti aggiunte si complesseranno con le ciclodestrine in soluzione e, dopo che il complesso ciclodestrina-\"guest\" avr\u00e0 saturato la soluzione, esso cristallizzer\u00e0 e precipiter\u00e0. I cristalli di ciclodestrina, quindi, si dissolveranno e continueranno a saturare la soluzione fino a formare il complesso, per poi precipitare o cristallizzare. I cristalli ottenuti possono essere raccolti nello stesso modo del metodo per \"co-precipitazione\". Il tempo necessario a completare la complessazione \u00e8 variabile e dipende dal \"guest\". Devono essere effettuati saggi preliminari per determinare il tempo necessario. Generalmente la \"slurry complexation\" \u00e8 effettuata a temperatura ambiente. Con diversi tipi di \"guest\" si pu\u00f2 aumentare la temperatura per migliorare la complessazione, ma \u00e8 necessaria molta cautela, in quanto fornire troppo calore pu\u00f2 destabilizzare il complesso e quindi la reazione di complessazione non avverr\u00e0 o avverr\u00e0 in maniera incompleta. Il vantaggio principale di questo metodo \u00e8 l'enorme riduzione dell'acqua necessaria, oltre che la contenuta grandezza del reattore.\n\"Paste complexation\" (\"kneading\").\nQuesta \u00e8 una variante della \"slurry complexation\". Viene aggiunta una piccola quantit\u00e0 d'acqua per formare una \"pasta\", che viene miscelata con le ciclodestrine con un mortaio e un pestello, o su larga scala utilizzando un impastatore. La quantit\u00e0 di tempo richiesto dipende dal \"guest\". Il complesso risultante pu\u00f2 essere direttamente essiccato o lavato con una piccola quantit\u00e0 d'acqua e raccolto per filtrazione o centrifuga. Le paste, a volte, seccano formando una massa dura invece di una polvere fine: questo pu\u00f2 dipendere sia dal \"guest\", sia dalla quantit\u00e0 d'acqua utilizzata. Generalmente dalla massa dura si pu\u00f2 comunque ottenere una polvere, mediante accurata asciugatura e macinatura.\nMescolamento e riscaldamento (\"damp mixing\").\nQuesto metodo prevede l'utilizzo di poca, se non nessuna, acqua. La quantit\u00e0 di acqua pu\u00f2 variare fino ad un massimo del 20-25% in base all'idratazione delle ciclodestrine e al \"guest\" aggiunto. Le ciclodestrine e i \"guest\" vengono accuratamente miscelati e riposti in un contenitore sigillato. Il contenitore viene poi riscaldato a circa 100 \u00b0C. Successivamente il contenuto viene rimosso ed essiccato. La quantit\u00e0 d'acqua aggiunta, il grado di miscelazione e il tempo di riscaldamento devono essere necessariamente ottimizzati per ogni \"guest\".\nEstrusione (\"extrusion\").\nL'estrusione \u00e8 una variante del metodo di riscaldamento e mescolamento, ed \u00e8 un sistema continuo. Le ciclodestrine, i \"guest\" e l'acqua possono essere premiscelati o miscelati ed aggiunti ad un reattore chiamato \"estrusore\". Il grado di miscelazione, il riscaldamento e la quantit\u00e0 di tempo possono essere facilmente controllati nella canna dell'estrusore. A seconda della quantit\u00e0 d'acqua, il complesso pu\u00f2 seccare raffreddandosi naturalmente, o pu\u00f2 essere asciugato in un forno. L'estrusione ha i vantaggi di essere un processo continuo e di richiedere pochissima acqua. A causa del calore generato, per\u00f2, con questo metodo alcuni \"guest\" termolabili si decompongono.\nMiscelazione a secco.\nQuesto metodo \u00e8 una variante della \"paste complexation\".\nAlcuni \"guest\" possono essere complessati semplicemente mediante aggiunta alle ciclodestrine e miscelazione. Questo funziona bene con gli oli e con i \"guest\" liquidi. Il tempo di miscelazione necessario \u00e8 variabile e dipende dai \"guest\". Generalmente questo metodo viene eseguito a temperatura ambiente. Il principale vantaggio \u00e8 che non \u00e8 necessario aggiungere acqua se non si utilizza una fase di lavaggio. Gli svantaggi sono i rischi di formazione di grumi su larga scala, che portano ad una complessazione incompleta. Inoltre con molti \"guest\" il tempo di miscelazione necessario pu\u00f2 essere eccessivamente lungo.\nRilascio.\nUna volta che il complesso si \u00e8 formato ed \u00e8 stato essiccato, risulta essere molto stabile, con una lunga conservazione a temperatura ambiente in condizioni asciutte. Lo spostamento di un \"guest\" complessato, in favore di un nuovo \"guest\", richiede calore. In molti casi l'acqua pu\u00f2 sostituire il \"guest\".\nQuando un complesso \u00e8 riposto in acqua, il rilascio del \"guest\" complessato prevede due passaggi:\nSar\u00e0 stabilito quindi un equilibrio tra le ciclodestrine libere e complessate, e il \"guest\".\nNel caso di complessi contenenti \"guest\" multipli o ciclodestrine multiple, le molecole ospite non sono necessariamente rilasciate nella stessa proporzione della miscela originale. Ogni complesso pu\u00f2 avere diversa solubilit\u00e0 e quindi diversa velocit\u00e0 di rilascio. Se il rilascio \u00e8 differente per ogni \"guest\" del complesso, \u00e8 possibile modificarlo semplicemente alterando la formulazione dei \"guest\" stessi.\nApplicazioni delle ciclodestrine.\nPoich\u00e9 ogni \"guest\" \u00e8 circondato da una ciclodestrina, possiamo dire che ogni \"guest\" risulter\u00e0 micro-incapsulato. Il micro-incapsulamento pu\u00f2 portare a cambiamenti vantaggiosi nelle propriet\u00e0 chimiche e fisiche dei vari \"guest\":\nQueste caratteristiche rendono le ciclodestrine e i loro derivati adatti per applicazioni in svariati ambiti, dalla chimica analitica all'agricoltura, dal settore farmaceutico a quello alimentare e a quello igienico.\nSpesso le ciclodestrine vengono utilizzate in campo alimentare per includere aromi ed essenze e migliorarne la stabilit\u00e0 cambiandone lo stato d'aggregazione da liquido a solido.\nLe \u03b2-ciclodestrine possono essere usate in campo farmaceutico grazie all'assenza di tossicit\u00e0 che presentano quando somministrate per via orale. In questo campo vengono spesso impiegate per la capacit\u00e0 di questi ospitanti di mascherare il sapore sgradevole di alcuni farmaci, per convertire composti liquidi in solidi e inoltre per migliorare il profilo di biodisponibilit\u00e0 di molti farmaci grazie soprattutto alla capacit\u00e0 di migliorare la solubilit\u00e0 in acqua.\nLa \u03b2-ciclodestrina non pu\u00f2 essere utilizzata per somministrazione parenterale in quanto \u00e8 nefrotossica, tuttavia derivati idrossipropilici di questa ciclodestrina e l'\u03b1-ciclodestrina possono essere utilizzate per questa via perch\u00e9 non presentano alcuna tossicit\u00e0 e consentono di formulare con estrema facilit\u00e0 farmaci insolubili in acqua. Comunque ad oggi vengono utilizzate soprattutto per la preparazione di forme farmaceutiche orali, in particolare di compresse, ma anche di capsule, suppositori e soluzioni.\nLe ciclodestrine trovano impiego anche in gascromatografia come fase stazionaria per colonne chirali, ossia in grado di separare enantiomeri.\nUltimamente sono sempre pi\u00f9 utilizzate in campo cosmetico.\nLe ciclodestrine sono state proposte per donare nuove caratteristiche a tessuti e indumenti. In particolare sono state create fibre tessili contenenti ciclodestrine legate chimicamente in grado di garantire al tessuto una resistenza ai cattivi odori. Le ciclodestrine in questi tessuti intrappolano le molecole responsabili di cattivi odori impedendone l'evaporazione e dunque la percezione. Un'altra possibilit\u00e0 \u00e8 quella di spruzzare profumi e fragranze su questi tessuti che verranno sequestrati dalle ciclodestrine che ne rallenteranno l'evaporazione prolungando l'efficacia della profumazione.\nApplicazioni farmaceutiche.\nUn farmaco deve necessariamente avere una certa idrofilia per essere trasportato e solubilizzato nel sangue, ma deve essere anche sufficientemente idrofobo per attraversare le membrane.\nUna delle propriet\u00e0 uniche delle CD \u00e8 la loro capacit\u00e0 di migliorare il passaggio di farmaci attraverso le membrane biologiche.\nLe ciclodestrine sono molecole relativamente grandi (hanno peso molecolare compreso tra 1000 e oltre 1500), con una superficie esterna idrofila. In condizioni normali permeano le membrane con notevole difficolt\u00e0. \u00c8 generalmente riconosciuto che le CD agiscono come veri vettori, mantenendo le molecole di farmaco (\"guest\") idrofobiche in soluzione e trasportandole verso la superficie delle membrane biologiche, ad esempio la pelle, le mucose o la cornea. La membrana lipofila ha una bassa affinit\u00e0 per le molecole di ciclodestrina che sono invece a carattere idrofilo e rimangono nell'ambiente acquoso esterno alla membrana, quale ad esempio un veicolo (crema o gel), o il fluido lacrimale.\nI promotori di permeazione convenzionali, quali alcoli e acidi grassi, perturbano gli strati lipidici della barriera. Le ciclodestrine invece agiscono come promotori di permeazione, aumentando la disponibilit\u00e0 del farmaco sulla superficie della barriera biologica.\nAd esempio, le ciclodestrine sono state utilizzate con successo in formulazioni dermiche, o in soluzioni acquose quali collutori, spray nasali e diversi colliri. La maggior parte dei principi attivi farmaceutici non possiede sufficiente solubilit\u00e0 in acqua, e i sistemi di formulazione tradizionali per i farmaci insolubili coinvolgono una combinazione di solventi organici, tensioattivi e condizioni estreme di pH, che spesso causano irritazioni o altre reazioni avverse.\nCi sono svariate applicazioni per le ciclodestrine in campo farmaceutico. Per esempio l'aggiunta di \u03b1- o \u03b2-ciclodestrine aumenta la solubilit\u00e0 di numerose sostanze scarsamente solubili in acqua. In alcuni casi questo si traduce in una migliore biodisponibilit\u00e0, aumentando l'effetto farmacologico e permettendo quindi una riduzione del dosaggio del farmaco somministrato.\nI complessi \"host-guest\", come gi\u00e0 detto, possono anche facilitare la manipolazione di sostanze volatili. Questo pu\u00f2 portare ad una diversa via di somministrazione del farmaco, ad esempio in forma di compresse. Le ciclodestrine sono inoltre utilizzate per migliorare la stabilit\u00e0 delle sostanze e la resistenza a idrolisi, ossidazione, luce, calore e sali metallici. L'inclusione di prodotti irritanti nelle ciclodestrine pu\u00f2 anche proteggere la mucosa gastrica da somministrazioni orali e ridurre i danni alla pelle per via cutanea. Inoltre, le ciclodestrine possono essere usate per mascherare gli effetti dei farmaci maleodoranti o amari.\nLe ciclodestrine sono abbastanza resistenti alle amilasi, anche se possono essere degradate dalle \u03b1-amilasi. Le \u03b1-ciclodestrine sono le pi\u00f9 lente a degradarsi, mentre le \u03b3- sono le pi\u00f9 velocemente degradabili, a causa della loro differenza di dimensione e flessibilit\u00e0. La degradazione non viene eseguita dalle amilasi salivari o dalle amilasi pancreatiche, ma dalle \u03b1-amilasi dei microrganismi della flora del colon. Studi sull'assorbimento hanno rivelato che solo il 2-4% delle ciclodestrine \u00e8 assorbito nell'intestino tenue, mentre la rimanenza \u00e8 degradata e convertita in glucosio. Questo pu\u00f2 spiegare la bassa tossicit\u00e0 delle cicldoestrine che \u00e8 stata riscontrata dopo somministrazione orale."}
{"id": "149172", "revid": "1833487", "url": "https://it.wikipedia.org/wiki?curid=149172", "title": "Fosfato di calcio", "text": "Il fosfato di calcio \u00e8 il sale di calcio dell'acido fosforico. A temperatura ambiente si presenta come un solido bianco inodore.\nIn natura.\nMineralogia.\nI minerali del fosfato di calcio sono i tre generi di apatite.\n\u00c8 inoltre possibile trovare il calcio legato, oltre che allo ione fosfato PO e ad altri composti come F, Cl, OH nell'apatite o P2O5, anche all'anione difosfato P2O.\nRaramente si trova puro in natura ed i suoi minerali sono stati rinvenuti in Marocco, Israele, Egitto e Filippine ed altri paesi, oltre a tracce sulla Luna.\nViventi.\n\u00c8 chiamato anche \"cenere d'ossa\", essendo uno dei principali prodotti della combustione delle ossa. Rappresenta circa il 60% della matrice del tessuto osseo e dei denti, rappresentato sotto forma di micro cristalli di idrossiapatite.\n\u00c8 inoltre uno dei componenti principali del guscio delle conchiglie.\nSintesi.\nIl fosfato di calcio pu\u00f2 essere sintetizzato a partire da ossido di calcio ed acido fosforico:\nUsi.\nIl fosfato di calcio ha molteplici utilizzi, e spesso viene ricavato dai minerali che lo contengono."}
{"id": "149173", "revid": "1543377", "url": "https://it.wikipedia.org/wiki?curid=149173", "title": "Regione di Antofagasta", "text": "Antofagasta \u00e8 una regione del Cile, situata nella parte settentrionale del paese. Il capoluogo \u00e8 la citt\u00e0 di Antofagasta.\nConfina a nord con la regione di Tarapac\u00e1, a est con la Bolivia e l'Argentina, a sud con la regione di Atacama; a ovest si affaccia sull'Oceano Pacifico. Si collega con l'Argentina attraverso il Passo di Sico.\nGeografia fisica.\nLa regione di Antofagasta presenta caratteristiche simili a quelle della vicina Tarapac\u00e1, le pianure costiere sono un po' pi\u00f9 ampie e si estendono decisamente nell'area della penisola di Mejillones, sono delimitate a oriente dalla Cordillera della Costa, un'area montuosa nella quale si trovano rilievi che raggiungono i 2.000 m di quota, culminanti nel Cerro Vicu\u00f1a Mackenna (3.114 m), punto pi\u00f9 elevato dell'intera cordigliera.\nIn questa regione si trova anche il Cerro Paranal, sul quale si trova il pi\u00f9 grande osservatorio astronomico del mondo, l'Osservatorio del Paranal, amministrato dallo European Southern Observatory (ESO). La depressione intermedia situata ad est della Cordigliera della Costa cede il passo al deserto di Atacama. A sud est \u00e8 delimitata dalle pendici della Cordigliera Domeyko, un ramo occidentale della Cordigliera delle Ande che raggiunge i 4.114 m con il Cerro Quimal.\nTra la cordigliera Domeyko e quella della Ande si trova un altopiano dal quale si diparte la cordigliera de la Sal, un ramo di quella di Domeyko nell'altopiano si trovano il Salar de Atacama e le sorgenti del r\u00edo Loa, il principale fiume del Cile (lungo 440\u00a0km) e l'unico corso d'acqua che attraversa le pianure dell'Atacama. Nella parte pi\u00f9 occidentale della regione si trova la Cordigliera delle Ande con numerosi vulcani i principali tra i quali sono il vulcano Ollag\u00fce (5.865), il Linzor (5.555) e il Licancabur (5.916). Tra le manifestazioni dell'attivit\u00e0 geotermica della regione vi sono i geyser di Tatio. L'estremo orientale della regione \u00e8 caratterizzato dalla Puna di Atacama, un altopiano situato al confine con Bolivia e Argentina\nStoria.\nPrima della Guerra del Pacifico (1879) Antofagasta era una provincia della Bolivia. Fu occupata dalle truppe del Cile il 14 febbraio 1879 e dopo la Battaglia di Topater (il 23 febbraio dello stesso anno) fu annessa al Cile. Il trattato ufficiale di annessione fu per\u00f2 firmato solo nel 1904.\nEconomia.\nL'attivit\u00e0 economica prevalente \u00e8 quella mineraria che rappresenta circa il 65% del prodotto interno lordo della regione. Dalla fondazione della Codelco (\"Corporacion Nacional del Cobre de Chile\") \u00e8 drasticamente aumentata l'estrazione del rame, nella regione di Antofagasta si trovano le principali miniere del paese fra le quali il giacimento di Chuquicamata, la pi\u00f9 grande miniera a cielo aperto del pianeta. Fra gli altri minerali estratti vi sono l'argento, il molibdeno, oro, litio, ferro, carbonato di calcio, iodio e quarzo.\nNegli ultimi anni ha avuto una crescita considerevole il settore turistico, tra le mete pi\u00f9 visitate vi sono San Pedro de Atacama e i suoi dintorni. Nella regione si trova il Parque Nacional Llullaillaco."}
{"id": "149174", "revid": "124129001", "url": "https://it.wikipedia.org/wiki?curid=149174", "title": "Geografia di San Marino", "text": "Geografia fisica.\nSan Marino () \u00e8 il terzo Paese pi\u00f9 piccolo d'Europa, con una superficie di 61,19\u00a0km\u00b2, dietro soltanto a Monaco e alla Citt\u00e0 del Vaticano.\n\u00c8 un'enclave nell'Italia settentrionale, compresa tra le Regioni Emilia-Romagna a nord e a sud-ovest (provincia di Rimini) e le Marche a sud (provincia di Pesaro e Urbino) e non ha quindi sbocco sul mare. Il confine con l'Italia si sviluppa per 39\u00a0km.\nSorge sull'Appennino Tosco-Romagnolo: il Monte Titano con un'altezza di 755 metri sopra il livello del mare, \u00e8 il punto pi\u00f9 alto del Paese. Il punto pi\u00f9 basso si registra sul torrente Ausa, con 55 metri sopra il livello del mare.\nI punti estremi sono:\nIl terreno \u00e8 destinato a usi agricoli per il 17%, ad altri usi per la restante parte (stima 1993). Risorse naturali del Paese sono cave di pietra.\nNon vi sono corsi d'acqua di dimensioni rilevanti: i principali sono l'Ausa, il Marano, e il Rio San Marino.\nIl clima \u00e8 subtropicale umido (Cfa) temperato umido (Cfb), con estati calde e inverni miti.\nLe precipitazioni medie annue sono di 686\u00a0mm di pioggia.\nSan Marino ha aderito ai Trattati internazionali in materia ambientale sulla biodiversit\u00e0, sul cambiamento climatico, sulla desertificazione, sulla messa al bando dei test nucleari; ha firmato, ma non ratificato il trattato sull'inquinamento dell'aria.\nGeografia politica.\nIl territorio dello Stato \u00e8 suddiviso in 9 municipalit\u00e0 dette \"Castelli\", che corrispondono alle antiche parrocchie della Repubblica:\nAnalogamente ai comuni italiani, ogni Castello comprende un capoluogo e delle frazioni.\nIl Castello pi\u00f9 grande per numero di abitanti \u00e8 Serravalle, che conta circa 10.000 abitanti.\nUno dei centri pi\u00f9 grandi \u00e8 Dogana che ha 7.000 abitanti, che tuttavia non costituisce una Castello autonomo ma fa parte del Castello di Serravalle.\nAltre importanti localit\u00e0 sono Cailungo e San Giovanni (frazioni di Borgo Maggiore) nonch\u00e9 Fiorina (frazione di Domagnano) e Murata (frazione di Citt\u00e0 di San Marino).\nLa capitale, Citt\u00e0 di San Marino (4.277 abitanti, 2011), \u00e8 situata sul Monte Titano.\nI 9 castelli della Repubblica di San Marino confinano con 7 comuni italiani (ordinati in senso orario dal punto pi\u00f9 a nord):\nVicino al confine con San Marino si trovano i seguenti centri abitati frazioni di comuni italiani:"}
{"id": "149175", "revid": "110157", "url": "https://it.wikipedia.org/wiki?curid=149175", "title": "Teoria dei twistor", "text": "La teoria dei twistor (o teoria dei torsori), originariamente proposta nel 1967 da Roger Penrose, \u00e8 la teoria matematica che mappa gli oggetti geometrici dello spazio di Minkowski quadridimensionale con segnatura metrica (3,1), negli oggetti geometrici nello spazio complesso 4-dimensionale con la segnatura metrica (2,2). Le coordinate in tale spazio si chiamano \"twistor\" (torsori).\nPer un certo periodo si ebbe la speranza che la teoria dei twistor fosse l'approccio giusto per giungere alla gravit\u00e0 quantistica, ma oggi si considera questa strada poco praticabile.\nL'approccio dei twistors sembra essere un metodo naturale per risolvere le equazioni del movimento dei campi privi di massa di spin arbitrario.\nRecentemente Edward Witten ha utilizzato la teoria dei twistor per cercare di comprendere certe estensioni di Yang-Mills, mettendola in relazione con alcune teorie delle stringhe, il modello topologico B, inclusa nello spazio dei twistors. Questo campo \u00e8 stato chiamato teoria del twistor di stringa."}
{"id": "149184", "revid": "1619254", "url": "https://it.wikipedia.org/wiki?curid=149184", "title": "Gravit\u00e0 quantistica discreta lorentziana", "text": "Nella teoria della gravit\u00e0 quantistica discreta lorentziana, lo spazio stesso \u00e8 modellato da un reticolo invece che da una variet\u00e0.\nQuesta teoria differisce da altri metodi basati su reticolo per il fatto che in natura la geometria del reticolo \u00e8 di tipo Minkowskiana e non euclidea. Lo scopo di questo metodo \u00e8 quello di costruire una variante della gravit\u00e0 quantistica che conservi l'invarianza di Lorentz senza rotazione di Wick, cosa che \u00e8 discutibile per variet\u00e0 differenziabili pseudo-riemmaniane senza un campo di tipo tempo del vettore di Killing.\nI maggiori sostenitori di questo approccio sono Jan Ambj\u00f8rn e Renate Loll."}
{"id": "149186", "revid": "1305772", "url": "https://it.wikipedia.org/wiki?curid=149186", "title": "Svetovit", "text": "Svetovit (\u015awi\u0119towit, Sv\u0105tevit, Svantovit, Svantevit, Svetovid, Zvanthevith, Sventevith, Sutvid, Vid) \u00e8 il dio della guerra e del raccolto nella mitologia slava.\nIl dio era venerato presso molte popolazioni slave, ma aveva un posto privilegiato nel pantheon delle trib\u00f9 polabe che abitavano nell'isola di R\u00fcgen nell'odierna Germania. Il centro principale del suo culto era la citt\u00e0 di Arkona dove, secondo le \"Gesta Danorum\" dello storico Saxo Grammaticus, si trovava un tempio dedicato a questa divinit\u00e0. Al suo interno vi era un'enorme statua in legno che rappresentava Svetovit come una creatura antropomorfa con quattro volti. Nella mano sinistra teneva una spada o un arco. Nella mano destra teneva invece un corno dell'abbondanza, che il sacerdote riempiva di vino per predire il futuro durante una cerimonia annuale chiamata \"Libazione\". Al dio veniva associato il cavallo bianco, che Sviatovit cavalcava durante le battaglie. Secondo alcuni, il sacerdote disponeva di un esercito di trecento cavalli bianchi e utilizzava questo animale durante le cerimonie nel tempio.\nLa descrizione della statua di Arkona corrisponde a quella trovata nel 1848 a Zbruch in Polonia e che attualmente si trova nel Museo archeologico di Cracovia. Tracce del culto di Sviatovid si trovano anche presso gli slavi del sud. La vetta dell'isola di Brazza in Croazia si chiama \"Vidova gora\" (monte di san Vito). Presso i serbi il culto di Svetovit si \u00e8 parzialmente preservato nella Festa di San Vito chiamata \"Vidovdan\".\nSecondo alcune teorie i quattro volti del dio rappresentano le stagioni dell'anno, secondo altre sono gli dei Perun, Svarog, Lada e Moko\u0161 che riuniti insieme possono vedere in tutte le direzioni del mondo. Questo ha dato vita alla erronea etimologia del nome come \"Sviatovid\" o \"\u015awiatowid\" (\"Colui che vede il mondo\"), da \"svet\" (mondo) e \"vid\" (vista). La forma corretta del nome \u00e8 per\u00f2 \"Svetovit\" (Signore Santo, Signore delle santa Potenza), da \"sv\u0119t\u044a\" (santo, sacro) e \"vit\" (signore).\nAltra pronuncia \u00e8 Svetovid, usata dagli Slavi del sud, che letteralmente deriva da Svevid, colui che vede (\"to vid\") tutto (\"sve\"), dovuta alla sua quadri-testa, simile del tutto a Triglav (\"tre teste\") sloveno il cui simbolo ricorre ancora tutt'oggi nella bandiera nazionale.\nBr\u00fcckner identifica questo dio con Svaro\u017cyc e Gieysztor con Perun. Probabilmente Sviatovit era il nome dato da alcune popolazioni slave, come i polabi, a una di queste due divinit\u00e0."}
{"id": "149191", "revid": "125960988", "url": "https://it.wikipedia.org/wiki?curid=149191", "title": "Junio Valerio Borghese", "text": "Ufficiale della Regia Marina, durante la seconda guerra mondiale, avendo intrapreso la carriera militare giovanissimo all'Accademia navale di Livorno, specialista dei sommergibilisti, entr\u00f2 a far parte della X\u00aa Flottiglia MAS del Regno d'Italia di cui fu poi comandante e divenne noto per alcune audaci imprese nel mar Mediterraneo. Dopo l'armistizio dell'8 settembre 1943 prosegu\u00ec la guerra combattendo al fianco dei nazisti contro l'esercito anglo-americano al comando del troncone della X\u00aa Flottiglia MAS della Repubblica Sociale Italiana rimasto al nord.\nAder\u00ec alla Repubblica Sociale Italiana svolgendo inoltre la funzione di sottocapo di Stato Maggiore della Marina Nazionale Repubblicana. Dopo tre anni di detenzione, fu condannato a 12 anni di reclusione per collaborazionismo, ma liberato subito per effetto dell'amnistia Togliatti. Nel dopoguerra fu Presidente del Movimento Sociale Italiano dal 1951 al 1953, e nel 1970 si fece promotore di un fallito colpo di Stato, passato alla storia come \"golpe Borghese\".\nBiografia.\nL'inizio della carriera militare.\nEra il secondo dei quattro figli del Principe Livio Borghese e di Valeria Keun.\nAttratto dalla vita militare, nel 1922 venne ammesso ai corsi della Regia Accademia navale, dalla quale usc\u00ec nel 1928 con il grado di guardiamarina; dovette comunque attendere quasi un anno per avere il suo primo imbarco, sull'incrociatore \"Trento\". Nel 1929 venne promosso sottotenente di vascello e imbarcato su una delle torpediniere operanti in Adriatico; l'anno successivo frequent\u00f2 il corso superiore dell'Accademia Navale, e nel 1932 venne trasferito ai sommergibili.\nDopo aver frequentato il corso di armi subacquee, nel 1933, promosso tenente di vascello, venne imbarcato dapprima sul \"Colombo\", quindi sul \"Titano\". Nonostante avesse nel frattempo conseguito i brevetti di palombaro normale e di grande profondit\u00e0, fu solo nel 1935 che ricevette il primo incarico di sommergibilista dapprima imbarcato, quale ufficiale in 2^, a bordo del sommergibile \"Tricheco\" (dall'11 novembre 1935, partecipando alla guerra in Africa Orientale) e successivamente del \"Finzi\" (dal 12 febbraio 1937).\nLa guerra civile spagnola.\nDal 15 giugno 1937 assunse, infine, il primo comando: con il nuovo sommergibile \"Iride\" prese parte alla guerra civile spagnola. Il 30 agosto fu attaccato un cacciatorpediniere identificato erroneamente con uno della flotta repubblicana della classe Sanchez Barzcaitegui. In realt\u00e0 si trattava del cacciatorpediniere inglese \"Havock\". La scia del siluro fu per\u00f2 notata da bordo e il cacciatorpediniere britannico fece in tempo a manovrare per evitare di essere colpito. Subito dopo ebbe inizio la caccia al sommergibile. Il fatto provoc\u00f2 una piccola crisi internazionale con accuse alla Regia Marina di \"pirateria\". Ciononostante la Royal Navy, dopo aver informato l'Italia di essere a conoscenza della nazionalit\u00e0 del sommergibile e minacciando reazioni di pi\u00f9 vasta portata in caso di reiterato attacco, lasci\u00f2 cadere la questione.\nIn seguito l\"Iride\" fu incorporato ufficialmente dalla flotta nazionalista spagnola e il suo nome venne cambiato da \"Iride\" in \"Gonzalez Lopez\" e poi \"L.3\".\nIn seguito all'esperienza della guerra civile spagnola venne decorato l'8 aprile 1939 della medaglia di bronzo al Valor militare. Permase al comando dell\"'Iride\" sino al 18 aprile 1939.\nSuccessivamente prosegu\u00ec la carriera sempre sui sommergibili, al comando dei battelli \"Galileo Ferraris\" (dall'11 novembre 1937 all'8 gennaio 1938, temporaneamente), \"Nereide\" (dal 19 aprile al 14 giugno 1939), \"Ametista\" (dal 14 giugno al 1\u00ba novembre 1939, col quale esegu\u00ec le prime esperienze di rilascio dei mezzi speciali) e \"Zaffiro\" (dal 1\u00ba novembre 1939 al 9 maggio 1940).\nLa seconda guerra mondiale.\nTrasferito successivamente presso la base di Lero, nel Dodecaneso, vi rimase fino all'entrata in guerra dell'Italia, il 10 giugno 1940 dove era comandante del sommergibile \"Vettor Pisani\" sin dal 9 maggio e prese parte alla battaglia di Punta Stilo del 9 luglio. Ma il \"Vettor Pisani\" si dimostr\u00f2 estremamente obsoleto e non fu pi\u00f9 utilizzato in azioni belliche. Nell'agosto fu inviato a Memel, allora territorio tedesco, a un corso per sommergibilisti atlantici dove si addestr\u00f2 a bordo di un U-Boot. L\u00ec probabilmente conobbe l'ammiraglio tedesco Karl D\u00f6nitz.\nComandante dello \"Scir\u00e8\".\nPromosso capitano di corvetta, nel 1940 fu designato al reparto incursori della 1\u00aa Flottiglia MAS, dove divenne comandante del sommergibile \"Scir\u00e8\" dall'11 settembre 1940, durante i lavori di adattamento per il trasporto dei mezzi d'assalto a La Spezia.\nGli attacchi a Gibilterra.\nIl 24 settembre 1940 Borghese cominci\u00f2 la sua prima operazione contro la piazzaforte di Gibilterra (BG1), trasportando dei siluri a lenta corsa con le relative squadre. Giunto a destinazione il 29 settembre, l'intera operazione fu annullata poich\u00e9 la squadra britannica aveva nel frattempo lasciato il porto; non rimase quindi altro da fare che rientrare a La Spezia.\nIl 21 ottobre, avuta informazione della presenza in Gibilterra della corazzata HMS Barham e di un'altra non identificata, si ritent\u00f2 nuovamente (BG2) con le medesime squadre di SLC. Durante le manovre di avvicinamento, giunto nello stretto di Gibilterra, lo Scir\u00e8 fu intercettato da un cacciatorpediniere britannico e fu costretto a immergersi per sfuggire alla caccia. Giunto in posizione, Borghese fece adagiare il sommergibile sul fondo, ma le forti correnti trascinarono il mezzo lontano, obbligandolo ad emergere e a riattraversare lo stretto. Riposizionatosi, lo \"\"Scir\u00e8\" fu nuovamente trascinato dalle correnti. Borghese si diresse quindi nella baia di Algeciras, in acque territoriali spagnole, dove furono sganciati i SLC. La missione cominci\u00f2 ad apparire compromessa per il fatto che i sommozzatori del Gruppo Gamma, contrastati dalle forti correnti, non sarebbero riusciti a giungere in posizione. Borghese cominci\u00f2 a pensare che fosse pi\u00f9 opportuno annullarla, ma Gino Birindelli, notando il movimento delle alghe, comprese che le correnti avrebbero trascinato il sommergibile e quindi anche gli SLC in posizione prossima alla baia di Gibilterra. Informato da Birindelli, Borghese assegn\u00f2 gli obiettivi: Gino Birindelli avrebbe minato la prima corazzata, Teseo Tesei la seconda e Luigi Durand de la Penne avrebbe ripiegato su una grande unit\u00e0 a sua scelta; poi avvi\u00f2 la missione scaricando gli assaltatori e, dopo aver informato il comando italiano, si diresse verso La Spezia. La missione fall\u00ec gli obiettivi a causa di guasti alle apparecchiature e Birindelli fu preso prigioniero, mentre gli altri incursori riuscirono a guadagnare la costa spagnola e poi a rimpatriare; per la prima volta si era per\u00f2 riusciti a forzare la munita base navale di Gibilterra. Per questa azione il 2 gennaio 1941 Borghese fu decorato con la Medaglia d'oro al valor militare.\nDopo gli insuccessi iniziali, il comando dell'intero reparto incursori fu affidato al capitano di fregata Vittorio Moccagatta e il 15 marzo 1941 fu costituita la X\u00aa Flottiglia MAS, dotata di un comando centrale e formata da due reparti d'assalto, uno costituito dai mezzi di superficie e affidato a Giorgio Giobbe e l'altro affidato a Borghese e costituito dai mezzi subacquei; anche con il suo contributo furono pianificati e realizzati tutti i progetti per il forzamento della rada di Gibilterra, di Alessandria d'Egitto e il non realizzato forzamento del porto di New York.\nIl 15 aprile 1941 Borghese, alla guida dello Scir\u00e8, part\u00ec per una nuova missione a Gibilterra (BG3). Questa volta gli operatori furono trasferiti in aereo a Cadice e non pi\u00f9 a bordo del sommergibile. Lo \"Scir\u00e8\" giunse nel porto di Cadice il 25 maggio, dopo aver accumulato molto ritardo a causa delle correnti marine avverse. Nel porto spagnolo si riforn\u00ec presso la nave cisterna italiana \"Fulgor\", che era stata internata e fungeva segretamente da nave appoggio. Nel frattempo, per\u00f2, la flotta inglese aveva abbandonato il porto per una missione e si decise di cambiare obiettivi, andando a colpire le navi in rada. Fu scelta in particolare una nave cisterna, che agli occhi degli incursori apparve essere una petroliera, ma ancora una volta furono traditi dall'equipaggiamento e l'operazione salt\u00f2. Gli inglesi non si accorsero di essere stati sotto attacco.\nNella notte tra il 25 e 26 luglio 1941 avvenne l'attacco contro la base britannica di Malta, che si concluse in un disastro. Gli incursori furono tutti intercettati e Vittorio Moccagatta e Giorgio Giobbe, che si trovavano a bordo di un battello di appoggio che fu raggiunto dai caccia britannici, furono colpiti e uccisi. La X\u00aa MAS si trov\u00f2 improvvisamente senza comandante, incarico che fu momentaneamente affidato a Borghese fino alla nomina di Ernesto Forza.\nIl 10 settembre 1941 Borghese, alla guida dello Scir\u00e8, part\u00ec per la quarta missione a Gibilterra (BG4) seguendo lo stesso schema della precedente. Cos\u00ec il 19 settembre lo \"Scir\u00e8\" entr\u00f2 in Cadice e, raccolti gli incursori, li scaric\u00f2 la sera stessa presso la rada di Gibilterra. Gli obiettivi assegnati da Borghese riguardavano una corazzata classe Nelson per la squadra Amedeo Vesco e Antonio Zozzoli, un mercantile per Decio Catalano e Giuseppe Giannoni e la portaerei Ark Royal per Licio Visintini e Giovanni Magro. Le prime due squadre non riuscirono a forzare il porto e ripiegarono su due navi presenti in rada, raggiungendo poi la costa spagnola a nuoto. Visintini e Magro, invece, riuscirono a penetrare all'interno, ma raggiungere la portaerei si rivel\u00f2 troppo difficile e ripiegarono su una nave cisterna.\nLe navi affondate furono le navi cisterna \"Fiona Shell\" e \"Denbydale\", mentre fu gravemente danneggiata la motonave armata \"Durham\". I sei operatori furono insigniti per questa operazione della Medaglia d'Argento al Valor Militare, mentre il comandante Borghese venne promosso capitano di fregata per meriti di guerra.\nL'impresa di Alessandria.\nBorghese, dopo l'attacco a Gibilterra, cominci\u00f2 a studiare un nuovo attacco, questa volta contro la base navale di Alessandria d'Egitto. Anche questa volta gli incursori scelti per la missione furono trasferiti con un aereo all'isola di Lero, dove furono poi raccolti da Borghese, arrivato con lo \"Scir\u00e8\". Giunsero nella rada di Alessandria la sera tra il 18 e il 19 dicembre 1941 e vi vennero rilasciati gli uomini. Due erano stati imbarcati come riserva. Poi Borghese rientr\u00f2 a Lero.\nL'attacco condusse al grave danneggiamento delle navi da battaglia inglesi \"Queen Elizabeth\" e \"Valiant\". Borghese, al termine della missione, fu nominato Cavaliere dell'Ordine militare di Savoia.\nIl progetto d'attacco a New York.\nDopo il successo dell'impresa di Alessandria, Borghese dovette lasciare il comando del sommergibile \"Scir\u00e8\" il 28 maggio 1942, per potersi dedicare completamente al reparto subacqueo della X\u00aa MAS.\nNel 1942 viaggi\u00f2 in Europa per raccogliere informazioni che potessero aiutare a compiere altre azioni belliche. A Parigi incontr\u00f2 Karl D\u00f6nitz, con il quale intendeva pianificare delle operazioni.\nIn seguito incontr\u00f2 anche gli uomini della X MAS ad Algeciras.\nNell'estate ritorn\u00f2 a Parigi, dove ebbe un nuovo colloquio con D\u00f6nitz, ma non ottenne risultati; pertanto decise che eventuali azioni sarebbero state portate a termine solo da mezzi italiani. Inizi\u00f2 a prendere in considerazione l'idea di un attacco contro New York, non tanto per un possibile successo militare, quanto per una vittoria morale.\nNel luglio 1942 Borghese studi\u00f2 un progetto molto ambizioso, un attacco della X\u00aa Flottiglia MAS al porto di New York. Fu scelto il sommergibile atlantico \"Leonardo da Vinci\"\") della base BETASOM di Bordeaux come mezzo avvicinatore. Il sommergibile avrebbe dovuto trasportare fino alla foce dell'Hudson un piccolo sommergibile tascabile tipo CA (fu inviato via treno a Bordeaux, per l'operazione, il \"CA 2\") in un apposito \u201cpozzo\u201d ricavato al posto del cannone prodiero. Il tenente di vascello Eugenio Massano fu inviato anch'egli a Bordeaux dal comandante della X\u00aa Flottiglia MAS. Borghese avrebbe dovuto guidare il piccolo Classe CA, che con a bordo alcuni \u00abuomini gamma\u00bb (sommozzatori d'assalto) e 28 cariche esplosive da 20 a 100\u00a0kg si sarebbe recato nel porto per minare delle navi.\nI lavori furono effettuati nell'agosto 1942 e in settembre furono svolte le prove di rilascio del \"CA 2\" dal Da Vinci, sotto la supervisione del tenente di vascello Eugenio Massano. Le prove ottennero risultati apprezzabili: il \"Da Vinci\", in immersione a circa 12 metri, riusciva a rilasciare il piccolo CA e a recuperarlo. In realt\u00e0 il recupero era un'ipotesi molto remota e si era gi\u00e0 previsto che i membri del Gruppo Gamma avrebbero dovuto distruggere il mezzo al termine dell'operazione per poi raggiungere la terraferma.\nLa missione fu rinviata in seguito alla perdita del \"Da Vinci\" il 23 maggio 1943 e poi annullata a seguito dell'armistizio di due mesi dopo. Si era anche previsto che sarebbero dovute seguire analoghe incursioni contro Citt\u00e0 del Capo e Freetown.\nComandante della X\u00aa MAS.\nIl 1\u00ba maggio 1943 Borghese assunse il comando della X\u00aa Flottiglia MAS. Uno dei primi comandi che impart\u00ec fu quello di inviare il tenente di vascello Luigi Ferraro in missione ad Alessandretta dove, nei mesi di giugno e luglio, ottenne risultati incredibili, riuscendo da solo ad affondare tre navi alleate.\nLa caduta di Mussolini il 25 luglio 1943 ferm\u00f2 buona parte delle operazioni.\nIn totale, erano stati affondati o gravemente danneggiati dai mezzi d'assalto italiani, nelle azioni compiute nel Mediterraneo dal 10 giugno 1940 all'8 settembre 1943, 77.380 tonnellate di naviglio da guerra e 187.412 tonnellate di naviglio mercantile, per un totale di 264.792 tonnellate.\nLa Repubblica Sociale Italiana.\nImmediatamente dopo l'armistizio dell'8 settembre, molti mar\u00f2 della X\u00aa Flottiglia Mas tornarono a casa o si rifugiarono sulle colline in attesa degli eventi, mentre il comando di stanza nella caserma di La Spezia non si sband\u00f2 e, messo in allarme, attese ordini disciplinatamente, evitando per\u00f2 di distruggere i piccoli mezzi navali all'ancora fuori della caserma, di cui parte poi cadde momentaneamente in mani tedesche.\nLa serata stessa Borghese raggiunse l'ammiraglio Aimone d'Aosta e inutilmente cercarono insieme di contattare Roma per avere conferma dell'armistizio e ricevere ordini. Tuttavia la mattina seguente Aimone ricevette l'ordine di trasferirsi al sud presso il re. La X\u00aa MAS, continuando a rimanere priva di ordini, mantenne l'attivit\u00e0 nella caserma immutata e per tutto il tempo la bandiera italiana rimase sul pennone. Borghese inoltre dispose di aprire il fuoco contro chiunque avesse tentato di attaccare la caserma, riuscendo a respingere alcuni tentativi tedeschi di disarmare i mar\u00f2.\nIl 9 settembre gli ufficiali si riunirono per decidere la strada da intraprendere e Borghese ribad\u00ec la lealt\u00e0 all'alleato tedesco. L'11 settembre radun\u00f2 invece i marinai di La Spezia, spiegando la situazione e dando il permesso di congedarsi a coloro che non se la fossero sentita. La maggioranza si conged\u00f2. In questo periodo la Decima si dot\u00f2 di un proprio regolamento che costituisce un unicum nella storia militare italiana: prevedeva la totale uguaglianza fra ufficiali e truppa (panno della giubba uguale per tutti, pasti in comune), promozioni guadagnate solo sul campo, pena di morte per i mar\u00f2 colpevoli di furto, saccheggio, diserzione o vigliaccheria in faccia al nemico. La Decima adott\u00f2 inoltre il proprio saluto: \"\"Decima, comandante\" cui veniva risposto \"Decima, marinai\"\".\nIl 14 settembre stipul\u00f2 un accordo con il \"Korvettenkapit\u00e4n\" Max Berninghaus, comandante navale delle forze del Terzo Reich in Liguria, con il quale la X\u00aa Flottiglia MAS venne riconosciuta come unit\u00e0 combattente con piena autonomia in campo logistico, organico, della giustizia, disciplinare e amministrativo e battente bandiera italiana. Dopo l'accordo molti mar\u00f2 che in precedenza si erano sbandati fecero ritorno in caserma e, da circa trecento che erano restati dopo l'armistizio, divennero tremila in pochi giorni. Il 18 settembre un primo importante nucleo, proveniente da Pola, di circa trecentocinquanta uomini guidati da Umberto Bardelli raggiunse la Spezia.\nDopo la nascita della Repubblica Sociale Italiana, l'ammiraglio Antonio Legnani, nuovo sottosegretario alla Marina, inser\u00ec la Decima Mas nell'organico della Marina Nazionale Repubblicana, sebbene essa agisse di fatto in maniera del tutto autonoma. Contrasti invece nacquero nel novembre 1943 con il capitano di vascello Ferruccio Ferrini, successore di Legnani nel frattempo deceduto in un incidente automobilistico. Nonostante i contrasti con i vertici politici e militari della Repubblica Sociale (contrasti che condussero all'arresto di Borghese con l'accusa di essere a capo di una congiura tesa a rovesciare Mussolini), le sue forze furono impegnate su tutti i fronti pi\u00f9 importanti, a partire da quello di Anzio e Nettuno.\nI militari della Decima erano tutti volontari (che ritenevano di sottrarsi all'onta di quello che avevano inteso come un tradimento nei confronti dell'alleato germanico), provenienti dalle pi\u00f9 diverse armi delle Forze Armate Repubblicane.\nNon si registr\u00f2 mai un calo del numero di volontari e infatti si costituirono numerosi corpi di \"fanteria di marina\", il tutto anche in virt\u00f9 della popolarit\u00e0 che Borghese riscuoteva fra le masse; in contrapposizione la GNR per aumentare il numero degli uomini fu costretta ad arruolamenti forzati a seguito di azioni di coscrizione degli abili.\nNegli ultimi mesi del conflitto, al fine di difendere l'italianit\u00e0 dell'Istria, Borghese avvi\u00f2 contatti con la Regia Marina al sud (ammiraglio de Courten) per favorire uno sbarco italo-alleato in Istria e salvare le terre orientali dall'avanzata delle forze iugoslave. Lo sbarco studiato dalla marina italiana del Sud si sarebbe avvalso dell'appoggio delle formazioni fasciste e della Decima, con o senza l'intervento alleato. L'opposizione inglese fece fallire questo piano, non potendo inimicarsi Stalin dopo l'accordo di Yalta e favorendo cos\u00ec l'avanzata degli jugoslavi, che ebbero peraltro anche l'attivo sostegno della Royal Navy britannica.\nL'attivit\u00e0 della X\u00aa MAS non si limit\u00f2 alle incursioni navali contro le forze nemiche, ma si estese alla costituzione di reparti di terra, che assunsero al termine del conflitto le dimensioni di una vera e propria divisione di fanteria leggera. Il 1\u00ba maggio 1944 fu ufficialmente trasformata in \"Divisione Fanteria di marina X\u00aa\", raggrupando tutti i vari reparti di terra.\nTuttavia, a causa dell'opposizione tedesca (che mal vedeva la ricostituzione di grandi unit\u00e0 italiane), la Divisione Decima (composta da due gruppi di combattimento) non pot\u00e9 mai entrare in azione come unit\u00e0 organica, ma fu frazionata in battaglioni usati dai comandi tedeschi sul fronte della Linea Gotica e poi del Senio. Una parte della Divisione (il Secondo Gruppo) era pronto per muovere sul confine orientale, per difendere Trieste e Fiume dall'avanzata degli jugoslavi, ma fu bloccato prima dai tedeschi e poi dalla svolta rappresentata dalla Liberazione nell'aprile 1945.\nA partire dalla seconda met\u00e0 del 1944 la Decima fu impiegata anche in attivit\u00e0 antipartigiane e rastrellamenti di civili nelle zone dove agivano i partigiani, al fianco dei tedeschi; in queste azioni si registrarono rappresaglie, saccheggi, sevizie ed esecuzioni sommarie. Negli ultimi mesi del 1944 le azioni di alcuni gruppi degli appartenenti al corpo crearono preoccupazione anche nelle stesse autorit\u00e0 dell'RSI: il prefetto di Milano, Mario Bassi, si lament\u00f2 con il Duce per i \"furti, rapine, provocazioni gravi, fermi, perquisizioni, contegni scorretti in pubblico\" commessi da appartenenti alla Decima, evidenziando come questi causassero preoccupazione nella popolazione, anche per l'apparente impunit\u00e0 che li caratterizzava, chiedendo che la formazione venisse allontanata dalla citt\u00e0.\nLa smobilitazione della X\u00aa MAS e il salvataggio di Borghese.\nIl 25 aprile 1945 la X\u00aa MAS con Borghese rimase acquartierata nella caserma di piazzale Fiume in Milano. Si svolsero nel frattempo febbrili trattative tra il capitano Gennaro Riccio, comandante del \"Distaccamento Milano\" della X\u00aa MAS e un maggiore in rappresentanza del generale Raffaele Cadorna, presentatosi come \"Mario Argenton\". In base agli accordi, poi sottoscritti anche da Cadorna, si organizz\u00f2 il trapasso con la nuova autorit\u00e0 cittadina rappresentata dal Corpo volontari della libert\u00e0.\nLa cerimonia in piazzale Fiume si concluse il 26 aprile 1945 alle 17.00 con lo scioglimento formale della X\u00aa MAS a Milano. Borghese consegn\u00f2 a tutti i mar\u00f2 cinque mesi di stipendio e, quando tutti ebbero lasciato la caserma, fu preso in consegna dalla polizia partigiana.\nIl 9 maggio fu contattato dall'agente dei Servizi segreti italiani Carlo Resio e dall'agente dell'OSS James Angleton, che lo informarono che l'ammiraglio Raffaele de Courten intendeva incontrarlo a Roma.\nIn seguito, l'11 maggio, con l'aiuto dei servizi segreti americani, scortato da Resio e Angleton, fu trasferito a Roma, dove trascorse un breve periodo prima di essere ufficialmente arrestato dalle autorit\u00e0 americane il 19 maggio per essere trasferito nel campo di concentramento di Cinecitt\u00e0. Secondo Renzo De Felice:\nIl dopoguerra.\nIl processo e la condanna.\nRilasciato in ottobre, venne nuovamente arrestato dalle autorit\u00e0 italiane e trasferito da un luogo di detenzione all'altro, in attesa dell'inizio del processo. Grazie alla protezione accordatagli dai Servizi segreti statunitensi, con i quali era gi\u00e0 in contatto da diversi mesi prima della fine della guerra, Borghese ottenne di essere giudicato di fronte a una Corte d'Assise a lui tutt'altro che sfavorevole; pertanto la Corte di cassazione dispose il trasferimento del processo alla corte di Roma, presieduta dal dottor Caccavale, ex vicepresidente dell'\"Unione fascista per le famiglie numerose\" e amico del principe Gian Giacomo Borghese, ex governatore fascista della citt\u00e0 di Roma e parente stretto dell'imputato. Il suo avvocato Italo Formichella aveva infatti inoltrato istanza di ricusazione della Corte d'Assise di Milano per \"legittima suspicione\".\nLa Corte di Assise, che lo prosciolse gi\u00e0 in istruttoria dall'accusa di crimini di guerra, il 17 febbraio 1949 lo ritenne colpevole di collaborazionismo con i tedeschi in azioni di rappresaglia e concorso morale in una strage di partigiani catturati, condannandolo a 12 anni ma, tuttavia, liberandolo subito; Borghese fu formalmente condannato a due ergastoli per aver fatto eseguire ai suoi uomini \u00abcontinue e feroci azioni di rastrellamento\u00bb ai danni dei partigiani che, di solito, si concludevano con \u00abla cattura, le sevizie particolarmente efferate, la deportazione e l'uccisione degli arrestati\u00bb, allo scopo di rendere tranquille le retrovie dell'esercito invasore, e per la fucilazione di otto partigiani a Valmozzola. A Valmozzola il 12 marzo 1944 un treno fu assaltato dai partigiani, furono uccisi due ufficiali del battaglione Lupo della X\u00aa Flottiglia MAS Gastone Carlotti e Domenico Pieropan che si stavano recando in licenza e prelevati altri sei militari di cui due carabinieri che furono fucilati poco dopo. L'azione caus\u00f2 un imponente rastrellamento da parte del colonnello Luigi Carallo della Decima MAS, che port\u00f2 all'arresto di nove partigiani (di cui sette ritenuti i responsabili) che, ad eccezione di uno, furono fucilati per rappresaglia il 17.\nIl dispositivo della sentenza, tuttavia, ridusse gli ergastoli a 12 anni di reclusione, dei quali 9 furono immediatamente condonati in virt\u00f9 dei gesti di valore compiuti da Borghese - decorato di medaglia d'oro e croce di cavaliere dell'Ordine militare di Savoia - durante il servizio con la Regia Marina, per l'attivit\u00e0 svolta alla salvaguardia delle industrie del Nord dalle distruzioni minacciate dai tedeschi e per la volont\u00e0 di difesa della Venezia Giulia, nonch\u00e9 per l'opera assistenziale compiuta presso i campi di deportazione tedeschi. Tenendo inoltre conto dell'amnistia emanata da Palmiro Togliatti, la Corte dispose l'immediata scarcerazione del condannato, che aveva gi\u00e0 scontato per intero, in regime di carcerazione preventiva, la pena residua.\nL'adesione al MSI.\nBorghese ader\u00ec al Movimento Sociale Italiano nel novembre 1951 e fu nominato presidente onorario, fino al 1953; inizialmente appoggi\u00f2 la corrente di Almirante, poi abbandon\u00f2 il partito, che giudicava troppo debole e si avvicin\u00f2 alla destra extraparlamentare.\nIl Fronte Nazionale.\nNel settembre 1968 fond\u00f2 il Fronte Nazionale, allo scopo - secondo i servizi segreti - \"di sovvertire le istituzioni dello Stato con disegni eversivi\".\nCostitu\u00ec gruppi clandestini armati, in stretto collegamento con Ordine Nuovo e Avanguardia Nazionale, due organizzazioni del neofascismo.\nIntanto nel 1963 la moglie, la principessa Daria Olsoufiev, era morta in un incidente stradale e Borghese aveva ottenuto l'incarico puramente onorario di presidente del Banco di Credito Commerciale e Industriale, che fu in seguito acquisito da Michele Sindona.\nIl \"golpe\" Borghese.\nNella notte tra il 7 e l'8 dicembre 1970 promosse un colpo di Stato, avviato e poi interrotto, con la collaborazione di altri dirigenti del Fronte Nazionale, paramilitari appartenenti a formazioni del neofascismo e di numerosi alti ufficiali delle forze armate e funzionari ministeriali\nAl Golpe si stima che parteciparono circa 20.000 uomini attivi e altrettanti pronti per essere attivati. Le circostanze del fallimento di quello che \u00e8 rimasto noto come il \"Golpe Borghese\" (o \"Golpe dei Forestali\") sono tuttora oscure e controverse. Fu Borghese in persona a impartire il contrordine, ma si rifiut\u00f2 di spiegarne le ragioni persino ai suoi pi\u00f9 fidati collaboratori. Lo fece dopo aver ricevuto una misteriosa telefonata. Alcune fonti individuano in Licio Gelli l\u2019autore della telefonata. Secondo altre fonti fu invece Giulio Andreotti, per il tramite del suo segretario Gilberto Bernabei, a indurre Borghese a decretare il contrordine.\nIl magistrato Claudio Vitalone ha ipotizzato che l'intervento armato sarebbe servito unicamente come premessa a una svolta autoritaria. In seguito alla desecretazione di documenti statunitensi, \u00e8 stato reso noto che quantomeno i servizi segreti USA erano a conoscenza del golpe.\nNon manc\u00f2 comunque chi difese Borghese anche per questo drammatico episodio storico. Riguardo alla dinamica del golpe si espresse anche l'ammiraglio Gino Birindelli (suo commilitone e Medaglia d'oro al valor militare), affermando che \"Borghese fosse una persona troppo intelligente e patriota da fare queste fesserie\". Secondo lui, infatti, l'idea del \"golpe\" era frutto solo dell'entusiasmo dei giovani sostenitori del principe Borghese.\nGli ultimi anni.\nIn seguito al fallimento del golpe, Borghese si rifugi\u00f2 nella Spagna franchista, mentre nel 1971 fu emesso un mandato di cattura per il fallito colpo di Stato. Non fidandosi della giustizia italiana che, peraltro, nel 1973 revoc\u00f2 l'ordine di cattura e lo prosciolse, rimase all'estero fino alla morte, avvenuta in circostanze sospette a Cadice il 26 agosto 1974. Borghese fu colpito improvvisamente da un malore dopo una cena il 24 agosto. Ci fu chi parl\u00f2 di indigestione con conseguente attacco cardiaco, o addirittura di avvelenamento da arsenico perpetrato da parte di persone a lui vicine (per coprire presunte complicit\u00e0 dei servizi segreti italiani o stranieri nel golpe), bench\u00e9 il certificato di morte ufficiale riporti come causa naturale del decesso \"pancreatite acuta emorragica\". Borghese mor\u00ec in ospedale due giorni dopo.\nLo stesso anno, Borghese era stato in Cile con Stefano Delle Chiaie per incontrare il generale Augusto Pinochet e uno dei capi della polizia segreta cilena, Jorge Carrasco.\n\u00c8 sepolto nella cappella di famiglia nella basilica di Santa Maria Maggiore, a Roma.\nFamiglia.\nNacque come Junio Valerio Scipione Ghezzo Marcantonio Maria dei principi Borghese a Roma, in una delle famiglie pi\u00f9 importanti della nobilt\u00e0 romana, di antiche origini senesi, con 4 cardinali, un papa e la sorella di Napoleone Bonaparte, Paolina, fra i suoi antenati. Era il figlio secondogenito del principe Livio Borghese di Sulmona (1874-1939), principe di Rossano, principe di Vivaro Romano, principe di Monte Compatri, duca di Palombara, duca di Poggio Nativo e Castelchiodato; la madre era la principessa Valeria Maria Alessandra Keun (Smirne, 1880 - Catania, 1956), figlia di Alfred August Keun e Virgina Amir\u00e0. I suoi genitori si separarono a Roma il 31 maggio 1911.\nCome conseguenza del fatto che il padre era un diplomatico (con il grado di ministro plenipotenziario), Junio Valerio visse i primi anni di vita in viaggio fra l'Italia e le principali capitali estere, soggiornando in Cina, Egitto, Spagna, Francia e Gran Bretagna.\nIn Italia trascorse per lo pi\u00f9 il suo tempo a Roma e nelle vicinanze.\nSpos\u00f2 a Firenze, il 30 settembre 1931, la contessa russa Dar'ja Vasil'evna Olsuf\u2019eva (Mosca, 1909 - Roma, 1963), sorella di Aleksandra \"Assia\" Vasil'evna Olsuf\u2019eva, moglie di Andrea Busiri Vici, e di Ol'ga Vasil'evna Olsuf'eva, sposata in prime nozze con Ruggero Alfredo Michahelles. Ebbero quattro figli:"}
{"id": "149194", "revid": "712828", "url": "https://it.wikipedia.org/wiki?curid=149194", "title": "Darth Malak", "text": ""}
{"id": "149201", "revid": "2049984", "url": "https://it.wikipedia.org/wiki?curid=149201", "title": "Politica di San Marino", "text": "Il sistema politico di San Marino assume i suoi caratteri tipici verso la fine dell'Ottocento e, in particolare, dall'Arengo del 1906. Attualmente, vige un sistema multipartitico; il sistema elettorale proporzionale raramente consente ad un singolo partito di prevalere con una maggioranza assoluta in Consiglio, e quindi in genere si formano governi di coalizione.\nLa dinamica politica nel Novecento.\nDal 1906 all'avvento del Fascismo sono attivi il Partito Socialista Sammarinese, l'Unione Democratica Sammarinese, di impostazione conservatrice, e, dal 1920, il Partito Popolare Sammarinese. In questo periodo si registra una forte dialettica tra cattolici e socialisti per questioni relative alla laicit\u00e0 e alla modernizzazione dello Stato. Il 26 agosto 1922 si costituisce il Partito Fascista Sammarinese, che prender\u00e0 il potere dal 1926 al 1943. Il regime mostr\u00f2 gli stessi caratteri antidemocratici del fascismo italiano, distinguendosi per le violenze nei confronti degli oppositori e facendosi portatore degli interessi della classe patrizia. L'allineamento con il regime italiano garant\u00ec il sostegno nella realizzazione di opere pubbliche, che stimolarono l'ammodernamento economico e sociale.\nNel dopoguerra si registra una certa alternanza tra governi di sinistra e governi democristiani.\nDalle elezioni del 1946 al 1957 si afferma una coalizione tra Partito Socialista Sammarinese e Partito Comunista Sammarinese, vista con aperta ostilit\u00e0 dal governo democristiano italiano. I governi occidentali attuarono diverse misure, come il blocco delle frontiere, pressioni per evitare l'apertura di un casin\u00f2 nella Repubblica, il ritardo nei pagamenti dei danni di guerra dovuti dagli inglesi per il bombardamento, che portarono a serie difficolt\u00e0 economiche. I governi socialcomunisti introdussero una legge sul pieno impiego che sanciva il diritto all'occupazione, istituti di sicurezza sociale e di previdenza, la sanit\u00e0 libera e gratuita per tutti, la nazionalizzazione delle farmacie e degli ospedali. Tuttavia, non si registr\u00f2 una trasformazione socioeconomica in senso sovietico.\nIn seguito ai fatti di Rovereta del 1957 e fino al 1973 si susseguono governi centristi, composti dal Partito Democratico Cristiano Sammarinese e da altri alleati, principalmente i socialdemocratici, fuoriusciti dal PSS per la contrariet\u00e0 verso l'alleanza con i comunisti. Il principale leader del PDCS dell'epoca fu Federico Bigi. Grazie al mutato orientamento politico, la situazione di stallo con l'Italia e gli altri Paesi occidentali si sblocc\u00f2; vennero pagati i danni di guerra e fu costruito un acquedotto con fondi americani, una superstrada verso Rimini. Il Paese conobbe cos\u00ec una fase di forte crescita economica trainata dal turismo. Tra gli anni sessanta e settanta inizi\u00f2 un processo di riconoscimento dei diritti civili, tra cui l'elettorato attivo e passivo alle donne. Dal 1973 al 1978 la coalizione comprendeva democristiani e socialisti, mentre con le elezioni del 1978 ritorn\u00f2 al governo la sinistra, con una coalizione tra PSS, comunisti e PSU; la coalizione sar\u00e0 riconfermata alle successive elezioni del 1983. Il governo propose un ampio programma di riforme economiche e sociali. Nel 1986 il governo entr\u00f2 in crisi; nel luglio 1986 venne costituita una nuova maggioranza composta da PCS e dal PDCS guidato da Gabriele Gatti. Le elezioni del 1988 confermarono la maggioranza.\nNei primi Anni '90 si verificano diverse novit\u00e0 sulla scena politica. Nel 1990 il PCS cambia nome e diventa Partito Progressista Democratico Sammarinese (PPDS); nel 1993 dal PPDS si stacca la Rifondazione Comunista Sammarinese. Nel 1992 il PSU si fonde nel PSS, dal quale si stacca il Movimento Democratico. Nel 1993 una parte della dirigenza del democristiana d\u00e0 vita all'Alleanza Popolare dei Democratici Sammarinesi.\nL'alleanza PCS - PDCS si rompe nel marzo 1992, con il PSS che sostituisce i comunisti. Le elezioni del 1993 riconfermano la coalizione di governo.\nAlla fine degli anni '90 dal PSS escono i Socialisti per le Riforme, mentre si scioglie il Movimento Democratico.\nLe elezioni del 1998 vedono il netto calo del PPDS e confermano la coalizione PDCS - PSS, in ascesa di consensi.\nDal 2000 si apre un periodo di instabilit\u00e0 che vede ridursi decisamente la durata delle coalizioni. Nel corso del 2000 il PSS esce dal governo, per essere sostituito dal PPDS e i Socialisti per le Riforme. La coalizione che si forma in seguito alle elezioni del 2001 vede il rientro dei socialisti a fianco del PDCS. Dopo un rimpasto nel maggio 2002 che vede l'uscita dal governo di Gabriele Gatti, la compagine governativa cambia nuovamente meno di un mese dopo. Il 25 giugno entra in carica un Congresso di Stato formato da membri di PSS, Alleanza Popolare dei Democratici Sammarinesi e Partito dei Democratici (nuovo nome del PPDS). Anche questa coalizione entrer\u00e0 presto in crisi, essendo sostituita il 17 dicembre 2002 da un governo composto da democristiani e socialisti che durer\u00e0 per circa un anno, quando entra nella maggioranza il Partito dei Democratici. Questa formazione arriver\u00e0, dopo un rimpasto nel 2005 alle elezioni politiche a San Marino del 2006. In seguito alle elezioni la maggioranza di governo \u00e8 costituita da una coalizione di centrosinistra composta da AP, PSD, e SU che controllano 32 seggi su 60. Il Congresso di Stato entrato in carica il 27 luglio 2006 \u00e8 composto da 6 Segretari di Stato del PSD, 2 di AP e 2 di SU.\nPrincipali temi politici.\nI principali temi politici sono legati alla gestione dei rapporti economici e amministrativi con l'Italia, cui San Marino \u00e8 tradizionalmente legata in modo stretto pur rimanendo fuori dall'Unione europea. L'entrata nell'Unione europea \u00e8 uno dei principali punti di discussione. L'altra priorit\u00e0 \u00e8 l'aumento della trasparenza e dell'efficienza delle istituzioni, con riforme in un'ottica di separazione tra potere legislativo, esecutivo e della Reggenza, al fine di realizzare pienamente lo stato di diritto. Completano il quadro, la disciplina della cittadinanza, la gestione della crisi economica e la questione gioco d'azzardo-casin\u00f2, la quale richiede una trattativa con l'Italia in quanto un trattato regola l'argomento, diventato di forte attualit\u00e0 dopo le ultime elezioni.\nElezioni a San Marino.\nElezioni politiche.\nLe prime elezioni della storia moderna di San Marino si tennero in seguito all'Arengo del 1906, quando venne ripristinata l'elettivit\u00e0 del Consiglio Grande e Generale.\nFino al 1964 il corpo elettorale era composto dai soli cittadini sammarinesi maschi maggiorenni. Dal 1973 \u00e8 stato riconosciuto alle donne anche l'elettorato passivo.\nAttualmente, l'elezione avviene a suffragio universale diretto, con diritto di voto al raggiungimento del diciottesimo anno di et\u00e0. Le donne hanno iniziato a votare nel 1959, grazie alla Legge 29 aprile 1959, n. 17. Viene riconosciuto il diritto di voto anche ai cittadini sammarinesi residenti all'estero.\nDal 1906 al 1920 la durata della legislatura \u00e8 stata di nove anni, con rinnovo di un terzo del Consiglio ogni tre anni. Dal 1920 al 1926 la durata si \u00e8 ridotta a quattro anni, con rinnovo totale dei seggi, per crescere nuovamente nel periodo fascista (1926 \u2013 1943) a sei anni. Dopo la Seconda Guerra Mondiale la durata \u00e8 stata riportata a quattro anni, mentre dal 1959 \u00e8 stata fissata in cinque anni.\nDurante il periodo fascista, vigeva una legge elettorale di tipo maggioritario che prevedeva l'assegnazione dei quattro quinti dei seggi alla lista maggioritaria e la ripartizione proporzionale del rimanente quinto tra la lista di maggioranza e le opposizioni. Dal 1946 al 1951 venne adottata la legge elettorale del 1920, per passare poi ad un sistema di tipo proporzionale puro con voto di preferenza multipla e, dal 2008, ad un sistema con premio di maggioranza.\nElezioni amministrative.\nLe elezioni amministrative riguardano:\nLe giunte di castello e il capitano di castello sono elettivi in seguito alla legge del 30 novembre 1979, n. 75, mentre prima erano di nomina reggenziale. In caso di lista unica questa si trasforma automaticamente in giunta di castello se ottiene il 50% + 1 dei votanti, altrimenti le elezioni vengono ripetute dal principio, cio\u00e8 viene emesso un decreto reggenziale per il giorno della convocazione di nuove elezioni e nel tempo tra il decreto e le nuove elezioni\nsi devono formare nuove liste.\nLe elezioni dei capitani e delle giunte di castello si sono tenute nelle date seguenti:"}
{"id": "149202", "revid": "289247", "url": "https://it.wikipedia.org/wiki?curid=149202", "title": "Eccidio di Marzabotto", "text": ""}
{"id": "149203", "revid": "228587", "url": "https://it.wikipedia.org/wiki?curid=149203", "title": "Forze armate e di polizia sammarinesi", "text": "Le forze armate e di polizia sammarinesi sono formate da corpi militari e civili, rappresentativi dell'indipendenza dello Stato Sammarinese.\nStoria.\nLe origini.\nLe prime ipotesi di un'organizzazione difensiva risalgono al 1126 (da una bolla di papa Onorio II). Primi elenchi di soldati sammarinesi risalgono al 1204 ma \u00e8 del 1406 un documento che, con certezza, elenca un significativo numero di uomini cui erano affidati compiti di difesa e di ordine pubblico.L'organizzazione si strutturava in:\nNel 1463 l'atto finale dell'ultima guerra combattuta dai sammarinesi a seguito della quale, con bolla pontificia, vennero assegnati a San Marino i castelli di Serravalle, Fiorentino, Montegiardino che erano parte dei domini dei Malatesta di Rimini e che vennero annessi, insieme a Faetano, alla Comunit\u00e0 di San Marino.\nNel 1543 l'esercito sammarinese venne riformato e suddiviso in:\n\u00c8 solo dalla met\u00e0 del '700 che prese inizio la moderna organizzazione delle forze armate della Repubblica. Nella seconda met\u00e0 dell'800 si provvide a un'ulteriore e nuova riorganizzazione dei corpi militari sammarinesi, pur tenendo fermo lo spirito delle tradizioni.\nStoria recente - il 1900.\nIl 1900 \u00e8 stato sicuramente un secolo intenso e ricco di episodi e di mutazioni, per quanto concerne la struttura militare e di polizia di San Marino, in parte condizionati dalle due guerre mondiali ed in parte da eventi storici, politici e culturali che hanno avvinto la Repubblica determinando, anche, la nascita e la soppressione di nuove formazioni e/o strutture militari e di polizia legate a specifiche situazioni e necessit\u00e0.\nNel 1917 fu abolita la Squadra Uniformata della Guardia di Rocca salvo, poi, ripristinarla nel 1959 anno dal quale la nuova formazione, poi denominata Guardia di Rocca Nucleo Uniformato, ha subito una costante evoluzione sino ad essere chiamata, come la gendarmeria, ad espletare funzioni di polizia giudiziaria e con il particolare compito di vigilare sulle disposizioni doganali e leggi valutarie e finanziarie.\nCostante \u00e8 stato, invece, l'impegno della Guardia di Rocca Compagnia di Artiglieria che ha sempre ottemperato alla manutenzione dei cannoni ed agli spari delle salve nelle circostanze richieste dai protocolli cerimoniali oltre ad accrescere il suo impegno nel supporto alla Gendarmeria per particolari esigenze di ordine pubblico.\nNel 1921, con l'organico della Gendarmeria ai minimi storici, in contrapposizioni a diversi episodi malavitosi e nel mutevole clima politico, fu chiamato a prestare servizio in Repubblica (in accordo con il Governo italiano) un contingente dei Reali Carabinieri. Questi indossavano la tenuta ordinaria in panno grigio-verde (vecchio modello), uguale a quella in uso nel Regio Esercito Italiano, ma con l'applicazione di alcuni distintivi caratteristici: venne aggiunta sulla giubba -sotto gli alamari- una mostrina dai colori bianco e azzurro ed analogo distintivo venne anche applicato sulle manopole. Il fregio sul berretto era rappresentato da una fiamma uguale a quella dei RR.CC. ma con in mezzo la sigla RSM. Nell'espletamento del servizio ed in particolare nelle operazioni di pattuglia, i Carabinieri erano spesso affiancati da Militi della Compagnia Uniformata delle Milizie: armati con il moschetto Mod. 91 da cavalleria i primi e con il Mod. 91 \u201clungo\u201d i secondi.\nI Reali carabinieri cessarono definitivamente la loro presenza sul territorio il 2 febbraio 1936 quando, con una solenne cerimonia, avvenne lo scambio delle consegne alla finalmente ricostituita Gendarmeria sammarinese.\nPer la meritevole attivit\u00e0 svolta (con ottimi risultati), il Governo sammarinese confer\u00ec \u201c\u2026..\"alla gloriosa Bandiera dell'Arma dei Carabinieri Reali d'Italia la Medaglia al Valor Militare di Prima Classe (Oro)\"\u2026..\u201d.\nNello stesso periodo (1924) fu istituito il Corpo della guardia forestale, gerarchicamente sottoposto al comandante della gendarmeria essendovi inquadrato. Nel dopoguerra il Corpo \u00e8 passato a far parte dei servizi civili e con la denominazione di Guardie ecologiche attualmente dipende dall'Ufficio gestione risorse ambientali e agricole (UGRAA).\nDurante il periodo fascista fu costituita, nel 1933, la Guardia Repubblicana che, seppure di ispirazione politica, \u00e8 ascrivibile alla storia delle milizie sammarinesi in quanto, organizzata militarmente, i suoi componenti prestavano lo stesso giuramento degli appartenenti agli altri corpi militari ed erano anch'essi assoggettati al regolamento 27 maggio 1987 sulla disciplina per la Compagnia degli uniformati. Il Corpo introduceva elementi particolarmente significativi e nuovi sotto il profilo uniformologico. Le divise erano di un'estrema eleganza, accurate nel taglio e nei particolari. I soli Ufficiali avevano nella dotazione un pugnale, molto simile ad uno \u201cspadino\u201d, mentre i militi erano armati di moschetto Mod. 91 da cavalleria. Il Corpo fu sciolto il 4 agosto 1943, all'indomani della caduta del Partito Fascista Sammarinese. Interessante \u00e8 notare la costituzione di un'organizzazione, di ispirazione militare, costituita di sole donne: probabilmente il primo esempio, in Repubblica, di partecipazione delle donne a una struttura di tipo militare (indossavano anch'esse un uniforme e partecipavano a sfilate).\nBen altri episodi, per\u00f2, hanno interessato la prima met\u00e0 del Novecento.\nA parte i numerosi sammarinesi volontari che, a pi\u00f9 riprese, sono stati partecipi agli episodi storici che negli ultimi due secoli hanno interessato l'amica Italia (ed i cui nomi sono in gran parte riportati nella lapide collocata nell'Ara dei volontari, a San Marino Citt\u00e0), la Repubblica \u00e8 stata direttamente coinvolta in due eventi epocali.\nDurante la prima guerra mondiale, la Repubblica di San Marino, Stato neutrale e non belligerante fu presente, sul fronte italo-austriaco, con l'efficiente e moderno ospedale da campo: l'Ospedale 74 della CRI. Nella seconda guerra mondiale, la Repubblica di San Marino, ancora una volta Stato neutrale e non belligerante, viene coinvolta nel conflitto trovandosi a ridosso della \u201cLinea Gotica\u201d. All'avvicinarsi dei combattimenti, per meglio fronteggiare gli eventi che sarebbero occorsi, furono costituiti due corpi militari speciali:La Milizia confinaria \u2013 Reparto distaccato per i servizi di confine, che fu determinante nel gestire il massiccio flusso di profughi (oltre 100.000) provenienti dalla vicina Italia e per la tutela dei cittadini dai rastrellamenti effettuati dalle forze germaniche ed il Genio pompieri (costituito all'indomani del bombardamento alleato del 26 giugno 1944), con compiti che andavano dal servizio antincendio al ripristino dei servizi essenziali (acqua, luce, linee telefoniche, trasporto dei feriti) sino a provvedere allo sminamento del territorio, una volta che il fronte si era allontanato dai confini nazionali.I due corpi cessarono il loro servizio nel 1946.\nNel dopoguerra venne istituito il Corpo della polizia urbana che, dopo vari passaggi, diventer\u00e0 il Corpo di Polizia Civile.\nGli appartenenti al Corpo, che ha anche compiti di servizio antincendio e protezione civile, saranno autorizzati al porto dell'arma corta nel 1998.\nInsieme alla polizia civile, i due corpi militari di polizia (gendarmeria e Guardia di Rocca Nucleo Uniformato) andranno a costituire ed essere parte integrante del Dipartimento di polizia, istituito nel 1994.\nLungi dall'essersi conclusa al tempo attuale (2013), si \u00e8 in attesa di un generale riordino dei corpi appartenenti alle forze di polizia.\nCome ultima citazione per il 1900, la presenza, per oltre un ventennio alla fine del secolo, di un servizio di leva.\nLa struttura attuale.\nOrgani di comando.\nSono parte integrante del Comando superiore delle milizie:\nCorpi di polizia professionale.\nad ordinamento civile.\nNon esiste servizio militare obbligatorio, ma tutti i cittadini dai 16 ai 60 anni possono essere arruolati, in caso di necessit\u00e0. Tutti gli appartenenti ai corpi uniformati della Repubblica, sia volontari che professionali, hanno lo status di Militare ed assumono la denominazione di \u201cmilite\u201d. Gli appartenenti al Corpo della gendarmeria sono, altres\u00ec, denominati \u201cgendarme\u201d, quelli della Guardia di Rocca \u201cGuardia\u201d.\nLe spese per la difesa ammontavano nel 2001 a circa 700.000 USD.\nUniformi e gradi.\nI militi dei corpi militari sammarinesi sono dotati, di norma, di tre tipi di uniformi:\nL'uniforme \u00e8 solo quella prescritta dai regolamenti e non sono consentite modifiche o l'aggiunta di accessori non previsti od autorizzati. L'uso delle uniformi \u00e8 contemplato all'allegato 13 del Cerimoniale militare.\nI gradi hanno la caratteristica tipica, nelle giacche e nelle marsine degli Ufficiali sammarinesi, di venire ripetuti sia sulla spallina che sul paramano, con l'eccezione dell'uniforme da campo, in ossequio ad un'antica tradizione. Quelli posti sulle spalline o controspalline (bordate con un filetto in oro o argento in ragione del Corpo di appartenenza) e sui tubolari, rispecchiano i gradi italiani (ma le \u201cstellette militari\u201d sono sostituite dalle \u201cTre Penne\u201d, la torre degli ufficiali superiori da una torre di diversa fattura); quelli sulla manica ripropongono, nella configurazione dei filetti (binari), i gradi italiani salvo sostituire il \u201crombo\" (losanga) e \u201cl'occhiello\" (giro di bitta) con la presenza di 1, 2 o 3 torri (rispettivamente Ufficiali Inferiori, Ufficiali Superiori e per il grado di Generale, al di sopra della greca.\nSulle controspalline il grado di generale \u00e8 costituito dalla greca e tre \"tre penne\".\nle insegne di grado dei graduati di truppa e dei sottufficiali sono identiche a quelle italiane, in rosso per i graduati, in argento o in oro per i sottufficiali.\nil grado di maresciallo \u00e8 presente nel solo Corpo della gendarmeria ed ha corrispondenza con il grado di sergente maggiore aiutante, esistente nella sola guardia di rocca nucleo uniformato (per affinit\u00e0 di competenze poich\u00e9 entrambi corpi professionali di polizia).\nIl colore dei gradi, degli alamari e dei bottoni \u00e8:\nI bottoni, in metallo bombato, riportano tre penne affiancate diritte. Identici bottoni sono utilizzati anche sulle uniformi della polizia civile (dorati) e per le guardie ecologiche (argentati).\nPolizia civile, invece, usa le qualifiche dei ordinamenti civili (agenti, sovrintendenti, ispettori, ...).\nSegni distintivi militari.\nI segni distintivi dei Corpi militari sammarinesi sono:\nVertici e comandanti delle forze armate sammarinesi.\nI corpi militari sono posti sotto la suprema autorit\u00e0 dei capitani reggenti pro tempore, del Consiglio Grande e Generale, del Deputato alle Milizie e del Congresso Militare.\nStoria del servizio di leva a San Marino.\nPochi sono a conoscenza che in tempi recenti \u00e8 esistito, a San Marino, un effettivo Servizio Leva nato a seguito dell'Accordo aggiuntivo alla Convenzione di Amicizia e di Buon Vicinato tra l'Italia e San Marino, tendente a sanare alcune particolari situazioni.\nIl Servizio, integrato nella Compagnia Uniformata delle Milizie, fu avviato agli inizi del 1983 e vi erano indirizzate quelle persone titolari di doppia cittadinanza, sammarinese ed italiana, residenti al di fuori del territorio sammarinese e che, dovendo espletare il servizio militare in Italia, chiedevano di prestare un analogo servizio a San Marino. Il Servizio di Leva ebbe termine nel 2005, all'indomani della sospensione, in Italia, del servizio obbligatorio di leva, con il servizio prestato dagli ultimi coscritti.\nIl Servizio Leva, nel corso degli anni, ha avuto diverse sedi tutte munite di alloggi e mensa.\nLa divisa indossata dai Militi del Servizio Leva era la stessa della Compagnia Uniformata delle Milizie (ma non erano dotati dell'Alta uniforme), con alcune varianti, quali la dotazione del solo basco, mentre era diverso il fregio: al posto della granata a fiamma diritta con i due fucili incrociati, lo Stemma della Repubblica sotto il quale si incrociano due fucili.\nCuriosit\u00e0.\nOspedale di Guerra della Repubblica di San Marino.\nPresente sul fronte italo-austriaco nella prima guerra mondiale, designato come \"Ospedale 74 della Croce Rossa\", inizialmente aggregato al VII Corpo d'Armata, 3\u00aa Armata, Compagnia di San Marino, fu una struttura d'eccellenza ed ebbe il plauso dei Reali e della massime autorit\u00e0 militari e civili italiane dell'epoca. L'ospedale fu visitato dal re Vittorio Emanuele III, dal duca e dalla duchessa d'Aosta nonch\u00e9 dalle pi\u00f9 alte autorit\u00e0. Andata persa la struttura a seguito della ritirata di Caporetto, lo stesso fu ricostituito in poco tempo, tornando alla piena operativit\u00e0. Il personale, sammarinese, era per\u00f2 sottoposto al codice di disciplina militare italiano, con diritti e doveri conseguenti; indossava le uniformi con i gradi militari in uso nella Croce Rossa Italiana ma con un'importante concessione: l'applicazione, sulla manica sinistra, dello stemma della Repubblica di San Marino (che il personale mostrava con orgoglio, come si evince da alcune foto dell'epoca).\nL'Ospedale era dotato di un'ambulanza derivata dalla trasformazione di un camion Ford, dono della Croce Rossa Americana per il tramite dell'Ambasciatore degli Stati Uniti d'America, S.E. Thomas Nelson Page.\nIl celebre scrittore, Ernest Hemingway, autore del famosissimo \u201cAddio alle armi\", sottotenente e conduttore di ambulanze della Croce Rossa Americana nel Regio Esercito Italiano, la notte fra l'8 ed il 9 luglio 1918, a Fossalta di Piave, venne colpito dall'esplosione di un proiettile di mortaio austriaco (il minenwerfer), a seguito del quale fu soccorso e ricoverato presso l'Ospedale di Guerra della Repubblica di San Marino (in quel momento posizionato a Melma (ora Silea), nella villa Varetton), per poi essere trasferito, in treno, nell'ospedale della Croce Rossa Americana a Milano.\nAl termine del conflitto, la Bandiera Bianco Azzurra della Repubblica, che per tutto il tempo aveva accompagnato l'Ospedale da campo, fu donata alla citt\u00e0 di Trieste e sventol\u00f2, dal Palazzo del Municipio, accanto al Tricolore.\nPolizia Urbana - Vigili Urbani.\nPur non essendo un corpo militare, i componenti del Corpo della Polizia Urbana dovevano prestare giuramento \u201c\u2026..\"con le stesse modalit\u00e0 previste dal Regolamento del Corpo dei Gendarmi\"\u2026.\u201d ed erano assoggettati al Regolamento di Disciplina Militare. Tale condizione mut\u00f2 con il Regolamento del 1963 di istituzione del Corpo dei Vigili Urbani.\nCausa un evento straordinario, con decreto della Reggenza l'intero Corpo dei Vigili Urbani, a mente dell'art.21 della Legge 5 novembre 1963, n.44, fu militarizzato per il periodo che andava dal 22 al 26 novembre 1965."}
{"id": "149206", "revid": "124051771", "url": "https://it.wikipedia.org/wiki?curid=149206", "title": "Istruzione a San Marino", "text": "L'istruzione a San Marino \u00e8 modellata su quella italiana e tutti i titoli di studio sammarinesi dal 1983 sono riconosciuti anche in Italia. \nNota positiva dell'istruzione sammarinese \u00e8 il fatto che, fino alla Scuola secondaria superiore, lo Stato l'abbia resa completamente gratuita. Nel quinquennio della Scuola secondaria superiore gli studenti hanno come unica spesa i libri di testo, che verranno per\u00f2 rimborsati dallo Stato l'anno successivo.\nStruttura degli studi.\nL'ordinamento sammarinese prevede diversi livelli di studio:\nIstruzione prescolastica e scolastica.\nAsili nido e scuole dell'infanzia.\nA San Marino sono presenti sette asili nido:\ne quattordici Scuole dell'infanzia:\nScuole elementari.\nA San Marino sono presenti quattordici scuole elementari:\nScuole medie.\nA San Marino \u00e8 presente una scuola media unificata dal 2013 costituita da due plessi, uno a Fonte dell'Ovo inaugurata nel 1963 e una a Serravalle inaugurata nel 1982.\nScuola secondaria superiore.\nA San Marino ha sede solo una scuola secondaria superiore a Citt\u00e0 di San Marino aperta nel 1883. La scuola \u00e8 suddivisa in Liceo Classico, Liceo Scientifico, Liceo Linguistico, Liceo Economico ed Istituto Tecnico.\nCentro Formazione Professionale.\nA San Marino ha sede un Centro Formazione Professionale con corsi di qualifica triennale industria e artigianato, servizi, servizi alla persona e ristorazione."}
{"id": "149207", "revid": "1543377", "url": "https://it.wikipedia.org/wiki?curid=149207", "title": "Comunicazioni a San Marino", "text": "Sistema postale.\nPoste San Marino \u00e8 l'ente pubblico che si occupa della gestione del servizio postale nella Repubblica di San Marino. La societ\u00e0 dipende dalla Segreteria di Stato per il Lavoro, la Cooperazione e le Poste.\nPer la corrispondenza postale inviata dall'estero, la Repubblica di San Marino si avvale di una codifica postale italiana, adottata convenzionalmente come se gli uffici postali della Repubblica fossero agenzie della provincia italiana di Rimini, e in particolare dello stradale IX.\nPer la corrispondenza interna, l'amministrazione postale sammarinese ha predisposto dei codici interni composti di un carattere alfabetico seguito da uno numerico. Questi codici sono praticamente inutilizzati, soprattutto dopo il 1997, quando la revisione della codifica postale per le nuove province italiane istituite nel 1992 ha portato alla soppressione del codice unico assegnato alla Repubblica, 47031 (rientrante nello stradale III della provincia di Forl\u00ec e Cesena) e la sostituzione con codici specifici per ciascun ufficio postale della Repubblica.\nElenco CAP.\nI codici italiani sono:\nCiascuno di questi codici \u00e8 valido per tutte le localit\u00e0 rientranti sotto l'amministrazione del castello relativo. Solo nel castello di Serravalle sono operativi due uffici postali: Serravalle (47899) e Dogana (47891). Quest'ultimo serve le localit\u00e0 di pianura del castello di Serravalle prossime al confine con la via consolare che porta a Rimini (Dogana, Falciano, Galazzano, Rovereta), mentre quello di Serravalle serve il capoluogo e le rimanenti curazie (frazioni).\nSistema telefonico e Internet.\nOperatori telefonici e ISP nazionali.\nIl sistema telefonico sammarinese \u00e8 completamente autonomo sia per quanto riguarda la rete interna sia per la connessione con le reti internazionali. \nDispone di due operatori di telefonia fissa e altrettanti operatori di telefonia mobile: operano nella rete fissa Telecom Italia San Marino (TISM), societ\u00e0 di diritto sammarinese del gruppo Telecom Italia, e Telenet, mentre Telecom Italia San Marino (TISM) e Telefonia Mobile Sammarinese (TMS) sono i gestori della rete cellulare. In buona parte del territorio della Repubblica, per ovvie ragioni geografiche, vengono inoltre ricevuti anche i segnali dei gestori mobili italiani che per\u00f2 non sono autorizzati a espletare servizi di telecomunicazioni a San Marino. Fino al 30 giugno 2016 operava, su rete mobile e su rete fissa tramite connessioni wireless, anche San Marino Telecom (SMT) con il proprio brand Prima.\nI licenziatari della rete fissa svolgono anche attivit\u00e0 di Internet service provider: Telecom Italia San Marino ha commercializzato in passato le offerte ADSL con il brand Alice.sm, mentre Telenet invece operava inizialmente solo in modalit\u00e0 dial-up. Ora entrambi gli operatori hanno offerte per la banda ultralarga, in modalit\u00e0 terrestre e wireless. Al contrario San Marino Telecom utilizzava invece le sole modalit\u00e0 Wi-Fi e HSDPA per offrire i prodotti commerciali Prima.\nTelecom Italia San Marino infine \u00e8 anche centro di controllo e rilascio di indirizzi e domini internet per San Marino, gestisce il dominio di primo livello .sm ed \u00e8 membro di ISOC e ICANN.\nTutti gli Uffici dello Stato, Enti Pubblici, le Aziende di Stato ed Enti parastatali sono interconnessi da una rete in fibra ottica.\nNumerazione nazionale.\nIl prefisso telefonico internazionale attribuito alla Repubblica \u00e8 il +378 ed \u00e8 operativo dalla seconda met\u00e0 degli Anni '90 dopo la ristrutturazione di molti prefissi internazionali.\nNei suoi anni di attivit\u00e0 Prima lo ha usato in maniera esclusiva per i propri servizi di telefonia cellulare con il prefisso mobile \"66\" (struttura numerica \"+378-66-abcdef\"). Tale prefisso era stato utilizzato - fino all'arrivo di San Marino Telecom - esclusivamente per la telefonia fissa, dal momento che TIM commercializza nella Repubblica gli stessi prodotti di telefonia mobile gi\u00e0 offerti ai clienti italiani. Diversa \u00e8 la situazione di TMS che, pur operando sulle infrastrutture di TIM, ha offerte dedicate esclusivamente ai cittadini sammarinesi ma in realt\u00e0 anch'essa utilizza, al pari di un operatore virtuale di rete mobile, un arco di numerazione appartenente alla rete mobile italiana di TIM (+39-335.733/4 per le nuove attivazioni).\nPer quanto riguarda la telefonia fissa, la rete telefonica pubblica sammarinese \u00e8 direttamente interconnessa con la rete telefonica generale di Telecom Italia tanto che, nel piano di numerazione italiano, esiste un apposito distretto per la Repubblica di San Marino con indicativo geografico 0549: le numerazioni sono assegnate, in base al piano di numerazione italiano, su arco \"0549-abcdef\" (ove \"a\" era pari a 8 per San Marino Telecom, 9 per Telecom Italia San Marino), che \u00e8 stato utilizzato, per i propri servizi fissi, anche da Prima. L'indicativo distrettuale italiano pu\u00f2 essere omesso nelle chiamate provenienti da paesi terzi: ad esempio, per chiamare l'abbonato di San Marino con numero \"0549-900000\" dalla Germania si potr\u00e0 alternativamente comporre la sequenza \"+378 0549 900000\" oppure \"+378 900000\".\nDa fuori dall'Italia, infatti, l'accesso tramite il prefisso internazionale italiano, +39, \u00e8 stato inibito dalla Intelcom nel 1992 per evitare che le tariffe di terminazione andassero all'operatore italiano e per ragioni di carattere fiscale.\nSistema radiotelevisivo.\nSan Marino RTV, la concessionaria pubblica del servizio radiotelevisivo, gestisce una rete televisiva e due reti radiofoniche.\nSan Marino RTV \u00e8 stata fondata nell'agosto 1991 dall'Ente per la Radiodiffusione Sammarinese (Eras) e la Radiotelevisione Italiana (Rai) con una partecipazione paritetica. La sperimentazione radiofonica ha inizio il 27 dicembre 1992, il 25 ottobre 1993 Radio San Marino RTV avvia la programmazione sulle 24 ore. Il 24 aprile 1993 ha inizio la sperimentazione televisiva, mentre la programmazione regolare parte il 28 febbraio 1994. Nel luglio 1995 entra a far parte dell'Unione europea di radiodiffusione.\nLa televisione \u00e8 ricevibile anche in Italia nel territorio compreso fra Venezia, Bologna, Romagna, e parte delle Marche sul mux DTT canale 51. \u00c8 ricevibile anche via satellite, in Europa, sui satelliti Hot Bird a 13\u00b0 Est. Le radio invece hanno un raggio pi\u00f9 ridotto.\nDopo l'esordio nel 2008, dal 2011 il Titano partecipa stabilmente all'Eurovision Song Contest, con due finali raggiunte nel 2014 e nel 2019. In precedenza San Marino, pur non avendo ancora una sua tv, prese parte a tre edizioni di un altro programma EBU, Giochi senza frontiere, con buone prestazioni.\nVi sono altre due radio private in FM. Nel 1997 gli apparecchi radio erano circa 16.000 e gli apparecchi televisivi circa 9.000.\nNel territorio della Repubblica per ovvie ragioni vengono ricevuti i programmi radiotelevisivi italiani e si possono sottoscrivere contratti Sky e ad altre Pay TV.\nStampa.\nI quattro principali quotidiani sammarinesi sono \"L'Informazione di San Marino\", \"La Tribuna Sammarinese\", \"Lo Sportivo.sm\" e \"San Marino Oggi\". Il \"Corriere di Informazione Sammarinese\", il \"Resto del Carlino\", \"Corriere Romagna\" e \"La Voce di Romagna\" sono quotidiani redatti in Italia contenenti pagine su San Marino."}
{"id": "149208", "revid": "1942768", "url": "https://it.wikipedia.org/wiki?curid=149208", "title": "Trasporti a San Marino", "text": "La rete di trasporti a San Marino \u00e8 soprattutto limitata ad una rete stradale dato che le altre infrastrutture di trasporto della Repubblica di San Marino sono situate all'esterno dell'enclave d'Italia.\nSistema ferroviario e funiviario.\nFerrovia.\nSan Marino disponeva di una linea ferroviaria (Ferrovia Rimini-San Marino) a trazione elettrica con scartamento ridotto 950 mm, sino alla fine della seconda guerra mondiale. Distrutta dai bombardamenti del 1944, fu smantellata del tutto tra il 1946 e il 1947 per far posto alla superstrada che la collega a Rimini. Presso la ex stazione di San Marino, a scopo espositivo ne \u00e8 stato riattivato un tratto di 800\u00a0m e solo una piccola parte del resto del tracciato \u00e8 utilizzato come pista ciclopedonale.\nLa stazione ferroviaria pi\u00f9 vicina alla Repubblica \u00e8 quella di Rimini.\nFunivia.\nEsiste invece una funivia di 300 m di lunghezza che collega San Marino Citt\u00e0 a Borgo Maggiore.\nSistema stradale.\nLa rete stradale si sviluppa per circa 220\u00a0km e non contempla tratti autostradali. Attraverso la rete sono facilmente accessibili i porti, aeroporti e la rete ferroviaria della Regione Emilia-Romagna.\nLa strada principale \u00e8 la superstrada di San Marino, che in Italia diventa Strada statale 72 di San Marino, che collega Citt\u00e0 di San Marino con Rimini. Inoltre San Marino \u00e8 raggiungibile dalle seguenti strade provinciali italiane:\nViabilit\u00e0.\nLa viabilit\u00e0 \u00e8 pressoch\u00e9 ottima, dato il numero di abitanti presenti (circa 30.000), con una media di 1,2 auto pro-capite. I mezzi utilizzati sono soprattutto autoveicoli che comprendono la grande maggioranza seguita dai motoveicoli e successivamente i restanti non annoverati in precedenza.\nAssicurazione.\nEsistono massimali come per la normativa italiana. Fa parte del circuito della Carta verde.\nPatente.\n\u00c8 legalmente riconosciuta la patente di guida italiana in corso di validit\u00e0.\nNorme di guida.\nNormativa analoga a quella italiana, salvo precedenza a destra nelle rotatorie, a meno di segnaletica diversa.\nSecondo il nuovo codice della strada sammarinese entrato in vigore il 28 giugno 2008 si articola su tre livelli: la prima categoria prevede multe da 100 a 250 euro; la seconda da un minimo di 200 ad un massimo di 500 euro, mentre la terza stabilisce sanzioni da 400 a 750 euro:\nPer tutte le sanzioni che rientrano nella seconda e nella terza categoria, le multe raddoppiano di importo in caso di recidiva, cio\u00e8 se le infrazioni sono commesse nell'arco di due anni solari.\nTrasporto pubblico urbano.\n\u00c8 esercitato con autobus appartenenti all'Azienda Autonoma di Stato per i Servizi Pubblici (AASS); la stessa societ\u00e0 gestisce la funivia. Inoltre funziona il servizio di autolinee Rimini-San Marino citt\u00e0 gestito in pool da \"Bonelli Bus\" di Riccione e dalla sammarinese\" Benedettini\" della curazia di Valdragone di Borgo Maggiore. La curazia Rovereta di Serravalle \u00e8 servita anche dalla linea urbana 7 e 16 di Rimini gestita da START Romagna. La curazia Gualdicciolo di Acquaviva \u00e8 servita anche dalla linea 160 Rimini - Novafeltria gestita da START Romagna.\nAeroporti.\nLa Repubblica di San Marino \u00e8 servita dall'Aeroporto Internazionale di Rimini e San Marino \"Federico Fellini\" in territorio italiano, ma situato a pochi chilometri dal confine sammarinese. La Repubblica di San Marino, possiede il 3% della quota societaria della societa di gestione dell'aeroporto.\nIn localit\u00e0 Torraccia esiste un'aviosuperficie ed eliosuperficie gestita dall'Aeroclub San Marino che consente le partenze e gli arrivi di elicotteri e aeroplani privati."}
{"id": "149210", "revid": "2128848", "url": "https://it.wikipedia.org/wiki?curid=149210", "title": "Dinastia Tudor", "text": "La dinastia Tudor (in inglese: \"House of Tudor\"; in gallese: \"Tudur\") fu un'antica casata reale inglese di origini gallesi, discendente matrilinearmente dai Tudor di Penmynydd. I Tudor, tramite cinque sovrani, governarono il Regno d'Inghilterra e i suoi reami, compreso il loro ancestrale Galles e la Signoria d'Irlanda (pi\u00f9 tardi il Regno d'Irlanda), dal 1485 al 1603.\nI Tudor succedettero ai Plantageneti come governanti del Regno d'Inghilterra. Il primo monarca Tudor fu Enrico VII, discendente attraverso sua madre da un ramo legittimato della Casa reale inglese di Lancaster.\nEnrico sal\u00ec al potere dopo la Guerra delle due rose (1455\u20131485) , atroce scontro fratricida che lasci\u00f2 gli York decimati e i Lancaster estinti: infatti, l'ultimo re della famiglia Lancaster, Enrico VI, e il suo unico erede Edoardo morirono entrambi nel 1471, mentre l'ultimo re della famiglia York, Riccardo III, venne sconfitto e ucciso nella battaglia di Bosworth Field contro Enrico Tudor, il quale si afferm\u00f2 come discendente e membro dei Lancaster e conquist\u00f2 ben presto la Corona d'Inghilterra.\nEnrico VII inoltre, per rafforzare la propria posizione, spos\u00f2 Elisabetta di York, figlia del re Edoardo IV e nipote di Riccardo III, in modo da racchiudere entrambe le famiglie sotto, letteralmente, un unico \"tetto\". Di questa unione \u00e8 simbolo la cosiddetta \"rosa Tudor\", generata dall'unione della rosa rossa dei Lancaster e della rosa bianca degli York.\nInsieme al gi\u00e0 citato Enrico VII, suo figlio Enrico VIII e sua nipote Elisabetta I furono i tre principali sovrani ed esponenti della dinastia ed ebbero un ruolo molto importante nella trasformazione dell'Inghilterra da Paese della \"periferia\" europea dell'epoca medievale a potenza destinata a dominare gran parte del Pianeta nei secoli successivi.\nI Tudor, infatti, estesero il loro dominio oltre la mera Inghilterra, governando anche sul Galles e sull'Irlanda. Nominalmente mantennero vive le storiche pretese della monarchia inglese sul trono di Francia, ma nessuno eccetto Enrico VIII vi si impegn\u00f2 seriamente. Alla fine fu sua figlia Maria I ad abbandonare ogni pretesa su di esso quando perse l'ultimo avamposto inglese in Francia, Calais.\nDopo la morte senza eredi maschi del quindicenne Edoardo VI e il successivo regno delle sue due sorelle, Maria I e Elisabetta I, anch'esse morte senza eredi, la dinastia dei Tudor si estinse definitivamente nel 1603, portando sul trono inglese la Casa reale degli Stuart, gi\u00e0 sovrani di Scozia.\nEnrico VII.\nIl primo re Tudor fu Enrico VII d'Inghilterra: sua madre era Margherita Beaufort, nipote di Giovanni Beaufort, I conte di Somerset, uno dei figli illegittimi di Giovanni di Gand e dell'amante (e in seguito moglie) Caterina Swynford.\nNormalmente i figliastri non potevano reclamare il trono ma, dal momento che egli aveva sposato Katherine nel 1396, le cose si erano complicate e i figli nati dalla relazione vennero dichiarati retroattivamente legittimi da una Bolla pontificia ratificata dal Parlamento nel 1397. Anche il fratellastro legittimo, Enrico IV d'Inghilterra, riconobbe la loro legittimit\u00e0, ma dichiar\u00f2 anche che non avrebbero potuto aspirare al trono. In ogni caso i discendenti di Gand rimasero storicamente sempre vicini ai parenti Lancaster.\nIl padre di Enrico VII era invece Edmondo Tudor, figlio del gallese Owen Tudor e della vedova di Enrico V d'Inghilterra, Caterina di Valois, con cui intrattenne una lunga relazione che non \u00e8 noto se sia mai sfociata in un matrimonio. Edmondo e i suoi fratelli erano considerati in ogni caso degli illegittimi e ogni fortuna sarebbe dovuta andare al loro fratellastro legittimo Enrico VI d'Inghilterra.\nEnrico VII nacque a Pembroke nel 1457, crebbe in Galles e pass\u00f2 la giovinezza in esilio in Bretagna insieme allo zio Gaspare Tudor, mentre sua madre rimase in Inghilterra e si rimarit\u00f2 senza mai smettere di sostenere i diritti del figlio sulla corona che ora era in mano agli York. Quando Enrico fu adulto, molti dei pi\u00f9 importanti esponenti dei Lancaster erano morti ed egli si proclam\u00f2 erede del casato. Capitalizzando l'antipatia che il re York Riccardo III d'Inghilterra stava riscuotendo nel paese sua madre fu in grado di mettere insieme abbastanza sostenitori da permettere a Enrico di sfidarlo.\nNel 1485 Enrico sbarc\u00f2 nel Pembrokeshire, incontr\u00f2 Riccardo e lo uccise nella Battaglia di Bosworth Field. Proclamandosi re, subito dopo spos\u00f2 la nipote di Riccardo, Elisabetta di York, figlia del defunto sovrano Edoardo IV, ponendo cos\u00ec fine alla Guerra delle due rose e presentando al paese una nuova dinastia che nasceva dalle ceneri delle antiche rivali. Il simbolo scelto fu la \"Rosa dei Tudor\", che in se riuniva il bianco degli York e il rosso dei Lancaster.\nEnrico ed Elisabetta ebbero diversi figli; quelli che sopravvissero all'infanzia furono il primogenito Arturo Tudor, Enrico, Margherita Tudor, che spos\u00f2 Giacomo IV di Scozia, e Maria Tudor, che in prime nozze spos\u00f2 Luigi XII di Francia e poi Charles Brandon, amico d'infanzia del fratello Enrico.\nEnrico VII voleva rafforzare la propria posizione dinastica - e infatti fece sposare Margherita al re di Scozia - e anche Arturo fece un'unione prestigiosa prendendo in moglie Caterina d'Aragona, la figlia di Isabella di Castiglia e Ferdinando II d'Aragona, che avevano completato la Reconquista spagnola e finanziato l'esploratore Cristoforo Colombo.\nArturo e Caterina, rispettivamente di quindici e sedici anni si sposarono nel 1502 e andarono a vivere al Castello di Ludlow, sede tradizionale del Principe di Galles, e l\u00ec Arturo mor\u00ec durante un'epidemia di quello che all'epoca era chiamato sudore anglico dopo soli quattro mesi di matrimonio. L'erede al trono divenne allora il giovane Enrico. Venne ottenuta una dispensa papale perch\u00e9 egli potesse sposare la giovane cognata vedova, asserendo che il matrimonio tra Arturo e Caterina non sarebbe stato consumato, ma poco dopo Enrico VII annull\u00f2 le nozze lasciando Caterina in un limbo d'incertezza.\nEnrico VII durante il suo regno and\u00f2 in guerra solo due volte: la prima nel 1496, quando venne invasa la Bretagna, e la seconda contro la Scozia per vendicarsi del supporto scozzese, nel 1499, a Perkin Warbeck, che pretendeva di essere uno dei figli superstiti di Edoardo IV d'Inghilterra (che invece erano certamente morti nella Torre di Londra diversi anni prima). Le nozze di Margherita nel 1502 dovevano siglare la pace a seguito di questo disdicevole evento.\nUn altro grande problema di Enrico VII furono le casse reali: quando egli sal\u00ec al trono le trov\u00f2 praticamente svuotate dalla guerra annosa che dilaniava il paese, ma riusc\u00ec a rimettere in sesto le finanze attraverso una severa politica monetaria, lasciandole discretamente piene per il suo successore. Alla sua morte Enrico aveva rimesso in piedi le finanze del paese, aveva tenuto lontano i pretendenti al trono e aveva rafforzato il sistema giudiziario.\nEnrico VII per consolidare il trono e per difenderlo, rese nuovamente operativi gli agenti, ovvero le \"spie\" che furono ufficialmente istituite dal suo predecessore Enrico VI ma che ne sospese l'operativit\u00e0 durante il corso della guerra delle due rose. I suoi agenti si sparsero per tutta europa, si infiltrarono presso tutte le Corti, cominciando ad inviare rapporti particolareggiatissimi sulle attivit\u00e0 di tutti i sovrani. Fu appunto Enrico VII il primo sovrano che stabil\u00ec un sistema di spionaggio anche presso quelle nazioni con cui non si trovava in guerra.\nFra i pi\u00f9 famosi agenti del suo tempo figura sir Robert Clifford, noto gentiluomo di piccola nobilt\u00e0, di una delle contee settentrionali dell'isola.\nEnrico VIII: il re che divorzi\u00f2 con la Chiesa.\nEnrico VII mor\u00ec nel 1509 e l'11 giugno suo figlio Enrico VIII d'Inghilterra spos\u00f2 Caterina d'Aragona - che in quegli anni era vissuta quasi in stato d'indigenza presso il suocero - ed entrambi vennero incoronati il 24 giugno nell'Abbazia di Westminster. Il fatto che Caterina fosse stata la moglie di suo fratello aveva reso necessaria una dispensa papale (erano infatti considerati parenti stretti secondo il diritto dell'epoca) ed Enrico la spos\u00f2 nonostante il padre fosse di parere contrario.\nNei primi due anni di regno, Enrico si occup\u00f2 poco delle cose di governo e lasci\u00f2 le sorti del paese in mano ai ministri che suo padre aveva nominato prima di morire, preferendo dedicarsi allo sport e ad altri divertimenti, e fu solo pi\u00f9 avanti che si mise d'impegno per imparare le strategie militari e di governo. Il re dei primi anni \u00e8 ricordato come un sovrano affascinante, di bell'aspetto, di amplissima cultura, disposto al dialogo, generoso nei doni e nelle amicizie, e fu solo negli ultimi anni di regno che divenne l'uomo grottescamente grasso, dispotico e crudele che \u00e8 rimasto nell'immaginario collettivo.\nSfortunatamente per Enrico e Caterina l'erede tanto atteso non arriv\u00f2: il loro primogenito Enrico, duca di Cornovaglia mor\u00ec dopo 52 giorni nel 1511 e solo dopo vari aborti o figli nati morti nacque una bambina sana, che venne battezzata Maria nel 1516. A Enrico fu chiaro che la dinastia era a rischio: una figlia femmina esponeva il trono a troppi sciacalli e peggio ancora poteva portare il paese alla guerra civile, mentre la moglie, la cui salute non era mai stata buona, sembrava incapace di dargli un maschio ed era precocemente entrata in menopausa.\nQualche tempo dopo, dopo essersi consultato con il fidato consigliere Thomas Wolsey, Enrico cominci\u00f2 a pensare al divorzio. Caterina era sensibilmente pi\u00f9 vecchia di Enrico ed egli voleva un figlio, cos\u00ec Wolsey fu spedito a Roma perch\u00e9 sottoponesse la questione al papa. Il pontefice tuttavia era riluttante a disconoscere una dispensa emanata dalla Santa Sede, anche perch\u00e9 si trovava schiacciato sotto il tallone di Carlo V d'Asburgo, che di Caterina era nipote e che in quel periodo stava mettendo a ferro e fuoco lo Stato Pontificio.\nDal canto suo Caterina si oppose strenuamente al divorzio appellandosi alla legittimit\u00e0 della dispensa, perci\u00f2 ne nacque una battaglia legale che si trascin\u00f2 per lunghi anni. Poich\u00e9 Wolsey aveva fallito venne messo da parte a favore di Thomas Cromwell, I conte di Essex, che cerc\u00f2 di dirimere la questione. Tutti sapevano che il re voleva risposarsi, ma nessuno poteva sospettare che intendesse farlo con una delle dame di compagnia della moglie, la giovane Anna Bolena.\nMentre Cromwell cercava di convincere il tribunale ecclesiastico, convocato a Londra per ordine del papa, a concedere l'annullamento delle nozze di Enrico, Wolsey venne tratto in arresto e mor\u00ec a Leicester nell'inverno 1530 mentre veniva portato alla Torre di Londra, dove sarebbe stato, con ogni probabilit\u00e0, giustiziato.\nIl tribunale ecclesiastico intanto arrancava, e alla fine dichiar\u00f2 valide le nozze di Enrico e Caterina, per cui il Parlamento eman\u00f2 una serie di leggi volte a troncare ogni legame fra il regno d'Inghilterra e il papato. Il sovrano venne dichiarato \"Capo Supremo della Chiesa d'Inghilterra\" (e dal regno di Elisabetta I d'Inghilterra in poi venne chiamato \"Governatore Supremo della Chiesa d'Inghilterra\") cominciando a dare corpo a una struttura clericale staccata da quella romana. Venne eletto un nuovo Arcivescovo di Canterbury nella persona di Thomas Cranmer, che si affrett\u00f2 ad annullare il matrimonio reale permettendo a Enrico di sposare Anna Bolena, la figlia di Tommaso Boleyn, un piccolo nobile che aveva avuto incarichi presso la corte.\nIl matrimonio venne celebrato fra la fine del 1532 e l'inizio del 1533 e in settembre nacque la loro figlia, Elisabetta. Quanto a Caterina, venne esiliata e visse in campagna fino alla morte, avvenuta tre anni dopo. Anna non ebbe altri figli nati vivi e questo segn\u00f2 la sua fine: nel 1536 venne accusata di stregoneria, incesto col proprio fratello e adulterio, cosa che portava automaticamente con s\u00e9 l'accusa di Alto tradimento, Incesto e Stregoneria: venne processata, condannata a morte e giustiziata alla Torre nel maggio 1536 assieme ai suoi presunti complici.\nPochi giorni dopo Enrico si spos\u00f2 con Giovanna Seymour, figlia di un altro nobile di relativa importanza, la quale il 12 ottobre 1537 partor\u00ec il tanto sospirato erede, che venne battezzato Edoardo. Purtroppo Jane mor\u00ec qualche giorno dopo il parto di Febbre puerperale. Mentre Enrico - sprofondato nella depressione - piangeva la perdita della moglie, Cromwell continuava ad agire nel suo interesse proclamando l'Atto d'Unione con il Galles (cosiddette \"Laws in Wales Acts\"), con lo scopo di unire la monarchia inglese ai domini gallesi.\nNel frattempo, in considerazione dell'et\u00e0 del sovrano e della salute cagionevole dell'unico erede al trono i ministri di Enrico stavano pensando a nuove nozze per lui e la scelta cadde sulla duchessa tedesca Anna di Cleves. Il re aveva inizialmente aspirato alla mano della giovane Cristina duchessa di Milano, nipote di Carlo V a quanto pare fu persuaso da un dipinto di Hans Holbein il giovane che presentava la promessa sposa in una veste lusinghiera. Anna arriv\u00f2 in Inghilterra alla fine del dicembre 1539 e si un\u00ec a Enrico il giorno di Capodanno. Il quarto matrimonio non fu mai consumato: il re, ormai obeso, di et\u00e0 per l'epoca avanzata (50 anni) e provato psicologicamente dalla grave depressione che lo aveva colpito alla morte di Jane Seymour si rivel\u00f2 impotente e asser\u00ec che l'aspetto della moglie era tale da disgustarlo, oltre ad asserire che la consorte avesse stipulato anni prima un contratto matrimoniale vincolante con un principe tedesco che invalidava le nozze. Anna accett\u00f2 presto un pacifico annullamento; in cambio del titolo di \"amatissima sorella del re\" le vennero offerti una cospicua rendita, diverse propriet\u00e0 e il Palazzo di Richmond, oltre al Castello di Hever gi\u00e0 appartenuto alla famiglia di Anna Bolena. Ovviamente il matrimonio aveva avuto una matrice pi\u00f9 politica che amorosa ed Enrico si risent\u00ec duramente con i suoi ministri per l'accaduto. Chi ne pag\u00f2 le conseguenze fu Cromwell, che venne arrestato e giustiziato nel luglio 1540.\nLo stesso giorno Enrico spos\u00f2 la giovanissima dama di corte Caterina Howard, cugina di Anna Bolena e del potente Thomas Howard, III duca di Norfolk. Il matrimonio era stato favorito dagli stessi Howard nella speranza di convincere Enrico a restaurare il cattolicesimo. Catherine era stata dama di compagnia di Anna di Cleves e il re se n'era infatuato facilmente; tuttavia la differenza di et\u00e0 era abissale: Catherine era giovane, spensierata, con diversi scandali alle spalle (accuratamente occultati dalla famiglia) sposata a un uomo del doppio della sua et\u00e0, obeso, tormentato dalla gotta e dal diabete. La sua inesperienza la spinse a cercare conforto altrove e divenne l'amante del cortigiano Thomas Culpeper, giovane pupillo del re. Quando fu scoperta venne arrestata per alto tradimento e adulterio e, dopo aver negato, confess\u00f2 le proprie colpe aggiungendovi anche diversi amori giovanili. Catherine venne giustiziata nel febbraio 1542 insieme a Culpeper e a un altro uomo che pretendeva di essere il suo legittimo marito e con cui aveva convissuto pubblicamente durante l'adolescenza. La sua morte segn\u00f2 la fine di ogni speranza di ritorno del cattolicesimo e inflisse un duro colpo al potere degli Howard.\nL'ultimo matrimonio di Enrico si celebr\u00f2 nel 1543 con la protestante Caterina Parr, una nobile di notevole intelletto e cultura, gi\u00e0 due volte vedova. Caterina era anche di religione riformata e questo attir\u00f2 le ire di tutti i cattolici rimasti nel regno che godevano di una certa influenza. Norfolk tent\u00f2 di farla arrestare perch\u00e9 pregava e parlava della fede luterana con il re, ma ella abilmente riusc\u00ec a persuadere il marito a graziarla dicendo che agiva in tal modo per distrarlo mentre era malato con delle colte conversazioni. Caterina rimase al fianco di Enrico fino alla sua morte e riusc\u00ec a instaurare buoni rapporti con tutti i suoi figliastri.\nEdoardo VI: il re bambino.\nEnrico spir\u00f2 il 28 gennaio 1547.\nNel suo testamento aveva riammesso alla successione sia Maria sia Elisabetta, senza tuttavia legittimarle. Al momento per\u00f2 il problema non si poneva: l'erede c'era ed era un fanciullo gracile di nove anni, Edoardo VI d'Inghilterra, che grazie all'influenza dei suoi precettori, Richard Cox (1500 circa-22 luglio 1581), Jean Belmain (morto dopo il 1557), John Cheke e Blanche Herbert (che vantava antenati nei Lollardi) era di provata fede protestante.\nSe Edoardo fosse morto senza eredi gli sarebbero succedute Maria e poi Elisabetta; se anche loro fossero morte senza figli, il trono sarebbe andato ai discendenti di sua sorella minore, Maria Tudor, che andava a surclassare la maggiore Margherita Tudor.\nUn re cos\u00ec giovane gett\u00f2 il regno nel tumulto perch\u00e9 i nobili facevano a gara per entrare nel Consiglio di Reggenza; ovviamente Enrico ne aveva gi\u00e0 designato i membri, ma uno di loro riusc\u00ec a mettersi a capo del Consiglio: Edoardo di Somerset, zio del re, che si era creato Duca di Somerset nel mese di febbraio del 1547 e sempre nello stesso anno divenne Lord protettore. Il suo dominio del Consiglio privato fu incontrastato ed egli continu\u00f2 nel progetto, gi\u00e0 avviato da Enrico, di sposare Edoardo alla giovane Maria Stuarda, la piccola orfana di Giacomo V di Scozia. Se tale unione fosse andata in porto Inghilterra e Scozia si sarebbero unite e, molto probabilmente, lo scisma anglicano sarebbe stato applicato anche alla Chiesa di Scozia, volente o nolente.\nIl 10 settembre 1547 le armate di Somerset si scontrarono contro quelle del Reggente di Scozia James Hamilton, Duca di Ch\u00e2tellerault (1516 circa-22 gennaio 1575) alla Battaglia di Pinkie Cleugh. Somerset vinse e questo gli permise di mantenere saldo il proprio potere, ma la regina madre Maria di Guisa, appellandosi alla Auld Alliance, imbarc\u00f2 la piccola Maria per la Francia, dove avrebbe sposato il Delfino.\nNel frattempo Edoardo si occup\u00f2 di religione: nel 1549 fece pubblicare il Libro delle preghiere comuni, un testo che conteneva le preghiere per le pratiche devozionali quotidiane e per il servizio domenicale. Ovviamente non fu ben accolto: nel Devon e in Cornovaglia, dove esistevano ancora numerose enclave cattoliche, sorsero delle rivolte; la pi\u00f9 famosa fu la Rivolta per il libro delle preghiere comuni, scatenatasi in Cornovaglia, dove la stragrande maggioranza della popolazione parlava solo il Cornico e non riusciva a comprendere la Nuova Bibbia inglese.\nLa rivolta venne soffocata da Somerset, ma questo non insegn\u00f2 a Edoardo la prudenza; anzi, egli si inaspr\u00ec sempre di pi\u00f9 con i cattolici compresa la sorellastra Maria, cui era stato chiesto pi\u00f9 volte di sospendere l'ascolto della Messa e di rinunciare alla propria fede; tuttavia Edoardo non la pun\u00ec mai veramente. In rapporti migliori era con Elisabetta, che era una protestante moderata. Tuttavia le cose precipitarono quando quest'ultima fu accusata di avere una relazione illecita col barone Seymour di Sudeley, che aveva sposato Caterina Parr. Seymour venne giudicato colpevole pi\u00f9 del progetto di rapire il re che di aver insidiato la principessa, e venne giustiziato nel marzo 1549. Elisabetta fu interrogata e giudicata innocente.\nAnche Somerset stava per cadere: nell'ottobre 1549 egli aveva portato via Edoardo dalla sua residenza al Castello di Windsor e il re scrisse di sentirsi come preso in ostaggio. Immediatamente il Consiglio depose Somerset su istigazione del suo rivale John Dudley, che - se non \"de iure\" - divenne reggente \"de facto\" e, poco dopo, fu nominato Duca di Northumberland. Dudley, protestante e ambizioso, subito ordin\u00f2 di spogliare le chiese dalle vestigia cattoliche, cos\u00ec da imporre meglio la nuova fede e, al contempo, arricchirsi; sempre in ambito religioso, nel 1552, fece pubblicare una revisione del Libro delle preghiere comuni.\nL'anno dopo Edoardo si ammal\u00f2 e i suoi consiglieri temettero che, se gli fosse succeduta la sorellastra Maria, il cattolicesimo sarebbe stato restaurato e tutte le riforme da loro attuate abolite. Anche il re doveva avere questo timore visto che stil\u00f2 un testamento che contraddiceva quello del padre, poich\u00e9 nominava sua erede Giovanna Grey, una delle nipoti di Maria Tudor. Northumberland non perse tempo e fece sposare il suo ultimogenito alla futura regina.\nEdoardo mor\u00ec il 6 luglio 1553 e Giovanna sal\u00ec al trono. Nove giorni dopo, l'esercito messo insieme da Maria I d'Inghilterra la depose, lei e il marito vennero tratti in arresto e vennero giustiziati il febbraio seguente.\nMaria I: la cattolica e sanguinaria (Bloody Mary).\nPoco dopo la propria ascesa al trono Maria annunci\u00f2 l'intenzione di sposarsi col cattolicissimo Filippo II di Spagna, figlio di Carlo V d'Asburgo, che era nipote di sua madre. La prospettiva di questo matrimonio non entusiasm\u00f2 gli inglesi, che temevano che Filippo avrebbe usato l'Inghilterra come stato satellite nel suo sconfinato impero trascinandola, forse, in guerre che nemmeno la riguardavano.\nNella primavera del 1554, Thomas Wyatt il giovane (1521-11 aprile 1554) progett\u00f2 una rivolta che aveva lo scopo di deporre Maria e mettere sul trono Elisabetta. Il piano, tuttavia, venne scoperto e Wyatt giustiziato, non prima di essere torturato nella speranza che dicesse che Elisabetta era coinvolta nel piano, cosa che avrebbe dato un ottimo motivo per uccidere anche lei. Il nome della principessa non venne fatto, ma essa venne comunque imprigionata e soggiorn\u00f2 a lungo presso la Torre.\nMaria e Filippo si sposarono nella Cattedrale di Winchester il 25 luglio, ma egli era ben poco attratto dalla moglie e pass\u00f2 con lei il minimo del tempo necessario. La loro unione si rivel\u00f2 sterile e bench\u00e9 ella avesse pi\u00f9 volte creduto di essere incinta non concep\u00ec mai un erede. La sua amarezza si rivers\u00f2 nell'ambito religioso: decisa a restaurare il cattolicesimo, perseguit\u00f2 i protestanti, che finirono sul rogo in gran numero fra il 1555 e il 1558, tanto che Maria si guadagn\u00f2 l'appellativo di \"Bloody Mary\".\nQuesti avvenimenti, noti come Persecuzioni mariane, finirono per alienare le simpatie popolari. Pi\u00f9 il tempo passava e pi\u00f9 il numero dei cattolici di nascita diminuiva a favore di coloro che erano nati e cresciuti in un'Inghilterra riformata. Il definitivo allontanamento dal suo popolo si ebbe quando, il 7 gennaio 1558, perse l'ultimo avamposto inglese in terra di Francia, Calais, che and\u00f2 a Francesco I di Guisa.\nIn ogni caso, durante il suo regno Maria introdusse un nuovo sistema monetario che rimase in uso fino alla fine del XVIII secolo, e il suo matrimonio con Filippo forn\u00ec nuove rotte commerciali. Maria prese diversi provvedimenti per fermare l'inflazione, sanare le finanze dello stato, aiutare i pi\u00f9 poveri e affront\u00f2 varie crisi che avevano colpito il mercato. Esplor\u00f2 potenziali rapporti commerciali con l'Africa, la Russia e gli , lott\u00f2 contro la degradazione che aveva caratterizzato la corte dei suoi predecessori, rafforz\u00f2 le autorit\u00e0 di governo delle medie e grandi citt\u00e0 e strinse per la prima volta relazioni diplomatiche con la Russia.\nMaria mor\u00ec all'et\u00e0 di 42 anni il 17 novembre 1558 e le succedette la venticinquenne Elisabetta.\nElisabetta I: la regina vergine e protestante.\nQuando Elisabetta seppe della morte di Maria si trovava alloggiata a Hatfield House: si precipit\u00f2 di corsa a Londra per poter essere nominata regina, cosa che dovette fare con una certa apprensione visto che fra i membri del Consiglio nominati dalla sorellastra c'erano diverse persone a lei ostili. Costoro infatti avevano spinto per la sua incarcerazione alla Torre, per farla sposare a un principe straniero, per esiliarla o anche per metterla a morte.\nPer tutta risposta essa scelse come capo dei ministri William Cecil, I barone Burghley, uomo di fede protestante che era stato segretario di Somerset e di Northumberland. Sotto il regno di Maria egli era stato messo da parte, ma aveva fatto pi\u00f9 volte visita alla principessa, ufficialmente per occuparsi dei suoi conti. Cecil era anche cugino di Blanche Parry (1507 o 1508-12 febbraio 1590), che fu per quasi 56 anni al servizio di Elisabetta e fu una delle donne a lei pi\u00f9 vicine. Elisabetta si scelse anche un favorito nella persona di Robert Dudley, I conte di Leicester, che aveva costante accesso alle sue stanze.\nElisabetta aveva avuto una vita travagliata; l'essere figlia di Anna Bolena, che era finita decapitata e che non aveva mai avuto l'amore del popolo, non le fu d'aiuto. Dopo la morte del padre aveva vissuto con Caterina Parr e suo marito Thomas Seymour, fino a quando scoppi\u00f2 lo scandalo della presunta relazione tra lei e Seymour. Dopo la ribellione di Wyatt, Elisabetta era stata interrogata e imprigionata e, bench\u00e9 avesse vissuto a lungo nella Torre, non venne mai giustiziata com'era stato chiesto di fare a Maria, tanto che alla fine era stata rilasciata e si era ritirata in campagna.\nElisabetta era di fede protestante, seppure in modo non radicale. Alla sua incoronazione, avvenuta nel gennaio 1559, molti dei vescovi cattolici nominati da Maria che avevano espulso numerosi protestanti dal regno si rifiutarono di officiare in inglese. Fu il Vescovo di Carlisle Owen Oglethorpe (morto 1559) a presiedere alla cerimonia, ma quando tent\u00f2 di introdurre parti tradizionalmente cattoliche Elisabetta se ne and\u00f2.\nNei primi tempi del regno Elisabetta promulg\u00f2 due importanti provvedimenti, l'Atto di uniformit\u00e0 del 1559 e l'Atto di Supremazia, che sancivano ufficialmente la nascita della Chiesa anglicana e facevano di Elisabetta il Governatore Supremo della Chiesa d'Inghilterra. Elisabetta mise in chiaro che chi non giurava alla prima richiesta avrebbe avuto una seconda opportunit\u00e0, dopo di che ogni propriet\u00e0 e bene del dissidente sarebbero stati requisiti.\nElisabetta govern\u00f2 da nubile e lo fece con estrema forza, tanto che nessuno ne sfid\u00f2 mai l'autorit\u00e0, anche se molti credevano che ella fosse troppo debole per tale peso e che dovesse maritarsi. Nonostante la sua popolarit\u00e0 fosse alta, sia il Parlamento sia il Consiglio privato pensavano che dovesse prendere marito: era infatti opinione comune che una Regina regnante dovesse avere un uomo che l'alleviasse dal peso di essere un Capo di Stato. Non meno rilevante era il problema che, se essa fosse morta senza eredi, non solo avrebbe posto fine alla dinastia Tudor, ma avrebbe anche dato adito a una guerra civile che sarebbe scoppiata fra i pretendenti al trono. Furono molte le richieste di matrimonio che giunsero da ogni parte d'Europa, e la probabilit\u00e0 che ella morisse divenne concreta nel 1564, quando si ammal\u00f2 di vaiolo e nomin\u00f2 Dudley Lord Protettore. Dopo che Elisabetta si fu ripresa, Dudley venne ammesso al Consiglio privato e creato Conte di Leicester.\nElisabetta sperava che sua cugina Maria Stuarda acconsentisse a sposarlo, Maria per\u00f2 non volle e si un\u00ec a Enrico Stuart di Darnley, nipote di Margherita Tudor, un matrimonio che l'avvicinava alla corona inglese. Nel regno esistevano infatti ancora persone che si ricordavano che il matrimonio dei suoi genitori era stato dichiarato nullo prima che Anna venisse giustiziata, cosa che rendeva Elisabetta illegittima (la sua posizione non era mai stata chiarita del tutto), per cui Maria Stuarda sarebbe stata, in futuro, la legittima erede e sovrana.\nNonostante questi pensieri Elisabetta non design\u00f2 mai quest'ultima come erede, forse perch\u00e9, come aveva visto accadere a Maria, gli scontenti del suo regno avrebbero potuto raccogliersi attorno a una donna adulta e, per di pi\u00f9, con un regno alle spalle.\nDurante gli anni di regno vennero fatti diversi tentativi di deporla. Nel 1569 Charles Neville, VI conte di Westmorland (18 agosto 1542-16 novembre 1601), e Thomas Percy, VII conte di Northumberland (1528-22 agosto 1572), tentarono di insediare sul trono Maria Stuarda, che era gi\u00e0, di fatto, prigioniera di Elisabetta dopo aver cercato asilo in Inghilterra. Nel 1571 ci prov\u00f2 il duca di Norfolk che aveva progettato anche di sposare Maria in modo da divenire re; tuttavia il piano, congegnato da Roberto di Ridolfi (18 novembre 1531-18 febbraio 1612), fu scoperto e Norfolk venne giustiziato.\nIl maggior pericolo fu costituito dalla rivolta capeggiata dal conte di Essex, che aveva pensato di riuscire a far rivoltare Londra contro la sovrana; i londinesi, tuttavia, si mostrarono riluttanti ed Essex fu arrestato e ucciso insieme con gli altri cospiratori.\nNel 1570 la minaccia venne da fuori: Papa Pio V eman\u00f2 la Regnans in Excelsis che scomunicava Elisabetta e la dichiarava deposta, liberando coloro che le erano assoggettati da ogni dovere verso di lei. Il Parlamento la press\u00f2 perch\u00e9 giustiziasse Maria, che ormai era prigioniera da quasi tre anni; tuttavia, nonostante le richieste pressanti, ella vacill\u00f2 ed esit\u00f2 per altri diciassette anni, prima di acconsentire a uccidere un'altra regina consacrata.\nNel 1586 Elisabetta venne convinta del coinvolgimento di Maria in un piano ordito contro di lei e, alla fine, firm\u00f2 la sua condanna a morte; l'8 febbraio 1587 Maria fu decapitata al Fotheringhay Castle, con grande livore dell'Europa cattolica.\nGli anni passarono ed Elisabetta non si spos\u00f2 e girarono molte voci sul perch\u00e9 di tale scelta. Alcuni sostennero che era innamorata di Dudley e che avesse addirittura avuto un figlio da lui, tuttavia questo fu solo uno dei mille pettegolezzi che fior\u00ec attorno a una relazione, di qualsivoglia natura, durata tanti anni. Forse Elisabetta, per\u00f2, vedeva donne che, come Giovanna Grey, avevano pagato con la vita il matrimonio entro la famiglia reale o come la sua sorellastra Maria, che aveva generato tanto malcontento sposando un principe straniero e, forse, temeva che a lei sarebbe toccata la perdita del controllo del regno.\nLe voci pi\u00f9 insistenti di un matrimonio di Elisabetta fiorirono fra il 1579 e il 1581 e volevano che il promesso sposo fosse Francesco Ercole di Valois, figlio di Enrico II di Francia e Caterina de' Medici. Dopo aver passato anni a convincerla a sposarsi ora il Parlamento si affrett\u00f2 a sconsigliarle caldamente l'unione con un uomo la cui madre era sospettata di essere l'artefice del Massacro di San Bartolomeo del 1572, che aveva visto la morte di centinaia di ugonotti.\nElisabetta allontan\u00f2 il pretendente e s'accorse che i Tudor sarebbero morti con lei; era il 1581 ed ella aveva 44 anni. Tuttavia la minaccia pi\u00f9 pressante venne dalla Spagna: il suo ex cognato Filippo II, nel 1588, le scagli\u00f2 contro l'Invincibile Armata comandata da Alonso P\u00e9rez de Guzm\u00e1n, VII duca di Medina Sidonia. Le navi degli spagnoli e quelle della Repubblica delle Sette Province Unite erano superiori a quelle inglesi, tuttavia il cattivo tempo nella Manica, la cattiva gestione delle risorse e l'abilit\u00e0 di Francis Drake e del conte di Nottingham garantirono la vittoria agli inglesi.\nMentre Elisabetta invecchiava, il regno prosperava (alla sua morte il bilancio del regno era in attivo) e, in risposta a una carestia scoppiata nel decennio del 1590, la regina eman\u00f2 le Poor Law, che sancivano il diritto per ogni contadino all'accesso di una somma annuale versatagli dalla corona, quando era troppo malato per lavorare.\nElisabetta venne anche istruita: conosceva il latino, l'italiano, il francese e un po' di greco e, forse, come il padre, era versata per la musica sia nel canto sia nel liuto.\nElisabetta si spense al Palazzo di Richmond il 24 marzo 1603, senza aver nominato un successore.\nGiacomo VI di Scozia, figlio della defunta Maria Stuarda e - contrariamente alla madre - di credo protestante, sal\u00ec al trono come primo sovrano della dinastia Stuart.\nNote.\nAnnotazioni\nFonti"}
{"id": "149212", "revid": "289247", "url": "https://it.wikipedia.org/wiki?curid=149212", "title": "No-global", "text": ""}
{"id": "149215", "revid": "345405", "url": "https://it.wikipedia.org/wiki?curid=149215", "title": "Caucaso", "text": "Il Caucaso \u00e8 una regione geografica che prende il nome dall'omonima catena montuosa; \u00e8 posta tra il Mar Nero, il Mare d\u2019Azov e il Mar Caspio e costituisce un ampio istmo mediante il quale l\u2019Europa \u00e8 congiunta all\u2019Asia; ricade principalmente all'interno dei confini di Armenia, Azerbaigian, Georgia e Russia. \nSecondo alcuni autori, specie anglosassoni, lo spartiacque del Caucaso maggiore segnerebbe il confine tra l'Europa a nord e l'Asia a sud, confine che per\u00f2 viene solitamente posto lungo la depressione del Kuma-Many\u010d.\nI confini geografici delle regione caucasica sono rappresentati dal Circondario federale meridionale russo a nord, il Mar Caspio ad est, l'Altopiano iranico a sud ed il Mar Nero ad ovest; \u00e8 suddiviso in due macroregioni: il Caucaso meridionale e il Caucaso settentrionale, i cui confini meridionali sono costituiti dalla catena montuosa del Gran Caucaso, lunga e fra le pi\u00f9 alte del mondo (Monte Elbrus ), e del Caucaso Minore.\nDal punto di vista politico-amministrativo il territorio del Caucaso settentrionale, o Ciscaucasia, \u00e8 compreso all'interno della Russia, mentre il Caucaso meridionale o Transcaucasia ricomprende l'Azerbaigian, l'Armenia e la Georgia. La Turchia considera anche le sue regioni orientali collegate alla regione caucasica.\nLe tele del pittore ucraino Vladimir Donatovi\u010d Orlovskij, descriventi i paesaggi caucasici, hanno immortalato le bellezze naturali locali.\nStoria.\nEsplorato da navigatori greci di Mileto nell'VIII secolo a.C., il litorale del Mar Nero vide la nascita di numerose colonie greche. Il Caucaso propriamente detto, dove si mescolano le influenze dei Persiani, dei Parti e dei Romani, venne cristianizzato nel IV secolo. Punto di contatto tra le civilt\u00e0 bizantine e arabe durante l'Alto Medioevo, questa zona geografica sub\u00ec la dominazione turca dall'XI secolo e l'invasione mongola nel XIII secolo.\nTra l'XI secolo e la met\u00e0 del XIII si svilupp\u00f2 una notevole civilt\u00e0 nei reami cristiani dell'Armenia e della Georgia ma, dopo la presa di Costantinopoli del 1453, la regione rimase isolata dal resto della cristianit\u00e0 e pass\u00f2 sotto la dominazione ottomana nel XVI secolo. Nella stessa epoca inizia anche la penetrazione dell'Impero russo nel Caucaso, penetrazione che si concluse in ogni modo solo verso la fine del XVIII secolo; dopo l'annessione della Georgia nel 1801, la guerra contro i persiani e l'impero ottomano (1805-1829) nei pressi di Erevan permise ai Russi di impadronirsi di tutta la regione. Per anni, fino al 1859, anno della cattura del capo musulmano Imam Shamil, le forze russe dovettero comunque combattere aspramente con le forze di resistenza dell'Imamato del Caucaso.\nI territori caucasici dove nel 1917, in seguito alla Rivoluzione russa, erano state create le Repubbliche Socialiste di Georgia, Armenia e Azerbaigian furono teatro, durante la seconda guerra mondiale dal luglio 1942 al gennaio 1943, di una vasta offensiva tedesca (Operazione Blu) il cui obiettivo era la conquista dei giacimenti di petrolio nei pressi di Baku e la riva del Mar Caspio. Nel dopoguerra e fino al crollo dell'URSS la storia del Caucaso \u00e8 strettamente correlata alla Storia dell'Unione Sovietica.\nDescrizione.\nStati appartenenti.\nAlla regione appartengono i seguenti stati o regioni indipendenti: \nA sua volta, il territorio caucasico sotto governo russo, il Circondario federale del Caucaso Settentrionale \u00e8 composto da 7 entit\u00e0 federali:\nSituazione politica odierna.\nDopo il 1989, con la dissoluzione dell'URSS, nella regione sono nati tre nuovi Stati indipendenti - la Georgia, l'Armenia e l'Azerbaigian - mentre le altre 6 ex repubbliche sovietiche della cosiddetta \"Ciscaucasia\" sono rimaste in seno alla Federazione Russa, seppure con lo status di \"Repubbliche Autonome\".\nI nuovi Stati hanno subito dovuto affrontare gravi problemi economici e dispute di territorio: l'Armenia e l'Azerbaigian si disputano il territorio del Nagorno-Karabakh, politicamente azero ma abitato da maggioranza armena. La Georgia deve invece far fronte a richieste separatiste nelle regioni dell'Abcasia e dell'Ossezia del Sud.\nDal 1991, all'interno della Federazione Russa, si combatte un sanguinoso conflitto tra le autorit\u00e0 centrali e la Cecenia, che reclama la sua indipendenza da Mosca (prima guerra cecena e seconda guerra cecena)."}
{"id": "149217", "revid": "9733", "url": "https://it.wikipedia.org/wiki?curid=149217", "title": "Udito", "text": ""}
{"id": "149219", "revid": "9733", "url": "https://it.wikipedia.org/wiki?curid=149219", "title": "Anfibio", "text": ""}
{"id": "149221", "revid": "765341", "url": "https://it.wikipedia.org/wiki?curid=149221", "title": "Macedonio Fern\u00e1ndez", "text": "Biografia.\nNel biennio 1891-1892, come studente universitario, pubblica ne \"El Progreso\" una serie di articoli di costume inclusi poi in \"Papeles antiguos\". Diventa amico intimo di Jorge Borges (padre di Jorge Luis Borges), con cui condivide l'interesse per lo studio della psicologia e per la filosofia di Arthur Schopenhauer.\nNel 1897 si laurea in giurisprudenza all'Universit\u00e0 di Buenos Aires. Pubblica articoli su \"La Monta\u00f1a\", quotidiano socialista diretto da Leopoldo Lugones e Jos\u00e9 Ingenieros. Macedonio fu amico personale di Juan B. Justo, con cui era in corrispondenza.\nNel 1898 diventa avvocato e l'anno seguente sposa Elena de Obieta, da cui ha quattro figli.\nNel 1904 pubblica alcuni poemi sulla rivista \"Mart\u00edn Fierro\".\nDi formazione simbolista, entra nella vita letteraria col gruppo giovanile ed ultraista radunato intorno alla rivista \"Mart\u00edn Fierro\". \u00c8 amico di Jorge Luis Borges che lo considera suo maestro.\nLa sua poesia \u00e8 originale, densa e pensosa, con note di sottile umorismo. \"Muerte es beldad\" (1942) e \"Poemas\" (1953) contengono i suoi apporti pi\u00f9 vivi e duraturi. In Italia, se si esclude una scelta di testi pubblicata da F. M. Ricci (\"La materia del nulla\", 1974) e il romanzo \"Museo del romanzo della Eterna (Primo romanzo bello)\", pubblicato da \"Il Melangolo\" (1992), la sua opera risulta inedita.\nLe sue opere sono state tra le maggiori fonti di ispirazione per numerosi scrittori fra i quali il poeta di Saint Vincent e Grenadine, oggi residente in Italia, Macedonio Merendez e l'italiano Mauro Corona."}
{"id": "149223", "revid": "571594", "url": "https://it.wikipedia.org/wiki?curid=149223", "title": "Sex and the City", "text": "Sex and the City \u00e8 una serie televisiva statunitense, trasmessa originariamente dal canale HBO dal 1998 al 2004.\nIdeata da Darren Star, gi\u00e0 creatore di \"Beverly Hills 90210\" e di \"Melrose Place\", \u00e8 basata sul romanzo omonimo di Candace Bushnell, una delle prime opere del genere \"chick lit\" (insieme a \"Il diario di Bridget Jones\"), e ha avuto un grande successo e una vasta eco internazionale.\nAmbientata a New York, la serie racconta la vita sentimentale e sessuale di quattro amiche, tre delle quali intorno ai 35 anni ed una, Samantha, intorno ai 40; spesso tratta argomenti di rilevanza sociale come lo status delle donne nella societ\u00e0 e il loro ruolo nella famiglia.\nLa serie \u00e8 stata trasmessa per la prima volta negli Stati Uniti dalla rete via cavo HBO, tra 6 giugno 1998 e il 22 febbraio 2004. In Italia la serie \u00e8 andata in onda su TMC, poi divenuta LA7.\nNell'autunno 2007 \u00e8 iniziata la produzione di un film ispirato alla serie, uscito nelle sale il 30 maggio 2008. Il successo di pubblico del primo film ha portato alla produzione di un sequel, uscito in Italia il 28 maggio 2010, due anni dopo l'uscita del primo.\nTra il 2013 ed il 2014 il canale statunitense The CW ha trasmesso \"The Carrie Diaries\", prodotto da Candace Bushnell e Amy B. Harris, basato sul libro omonimo della Bushnell, che racconta l'adolescenza di Carrie.\nPanoramica.\nCarrie Bradshaw e le sue tre amiche Miranda Hobbes, Charlotte York e Samantha Jones percorrono sullo sfondo dell'isola di Manhattan la loro vita da single sessualmente attive, alla volta del nuovo millennio. Il telefilm \u00e8 diventato famoso per le scene ambientate in bar chic, ristoranti lussuosi o club esclusivi, per l'importanza affidata alla moda e per aver mostrato apertamente scene di sesso in un telefilm.\nIl telefilm \u00e8 basato in parte sull'omonimo libro firmato da Candace Bushnell, a sua volta tratto dalla sua rubrica sul \"New York Observer\". Carrie Bradshaw \u00e8 l'alter-ego dell'autrice che, per motivi di privacy, ha creato una donna che svolgeva lo stesso lavoro e aveva le sue stesse iniziali, CB.\nLa serie si guadagn\u00f2 subito l'apprezzamento sia della critica sia del pubblico, colpiti da un prodotto televisivo in cui per la prima volta \u00able donne parlano di sesso come gli uomini\u00bb. La prima stagione dello spettacolo \u00e8 liberamente ispirata al materiale fornito dalla rubrica della Bushnell, ma dalla seconda stagione in poi la trama \u00e8 completamente originale.\nOgni episodio della prima stagione prevedeva infatti un piccolo montaggio delle interviste che Carrie, alter ego della Bushnell, si supponeva facesse per compilare la sua rubrica per il giornale (che nel telefilm \u00e8 il giornale fittizio \"New York Star\"). L'espediente fu riproposto anche nella seconda stagione, per poi essere progressivamente abbandonato. Un'altra caratteristica modificata nel corso della seconda stagione \u00e8 un particolare \"escamotage\" narrativo: se all'inizio c'erano momenti in cui Carrie parlava direttamente ai telespettatori, commentando ci\u00f2 che accadeva in un fermo immagine, dal settimo episodio della seconda stagione questo espediente fu abbandonato. Da quel momento Carrie continu\u00f2 a commentare ci\u00f2 che accadeva a lei e alle amiche, ma solamente come voce fuori campo o tramite la redazione dei suoi articoli.\nLa prima stagione fu trasmessa sulla HBO dal giugno all'agosto 1998; la seconda dal giugno all'ottobre 1999 mentre la terza dal giugno all'ottobre 2000. La quarta stagione fu trasmessa separatamente: prima dal giugno all'agosto 2001, poi dal gennaio al febbraio 2002. La stagione numero cinque, pi\u00f9 breve a causa di una gravidanza di Sarah Jessica Parker, fu trasmessa durante l'estate del 2002, mentre i venti episodi finali, che costituiscono la sesta stagione, furono a loro volta divisi in due parti: la prima dal giugno al settembre 2003, la seconda tra gennaio e febbraio 2004.\nNel corso delle sue sei stagioni, \"Sex and the City\" fu candidato a oltre cinquanta Emmy Award, vincendone sette, e a ventiquattro Golden Globe, vincendone otto.\nTrama.\nLa serie racconta la vita amorosa e l'amicizia tra quattro donne single che vivono e lavorano a New York: Carrie, anche voce narrante, Charlotte, Miranda e Samantha.\nMiranda, avvocato di successo, si innamora di Steve, con il quale vive una storia d'amore fatta di alti e bassi, causati da differenti stili di vita.\nCharlotte, la romantica del gruppo, \u00e8 una gallerista in cerca del grande amore; crede di trovarlo in Trey, medico di successo afflitto da impotenza, ma i due si lasciano perch\u00e9 l'uomo, dopo aver risolto i suoi problemi di impotenza, le rivela di non essere interessato ad avere un figlio. Cos\u00ec Charlotte si risposa con il suo avvocato divorzista, Harry, insieme al quale adotta una bambina cinese.\nSamantha, il personaggio pi\u00f9 trasgressivo, intreccia numerose relazioni sentimentali o esclusivamente sessuali nel corso delle varie stagioni: si innamora di James, che per\u00f2 ha il pene troppo piccolo; si mette poi con una donna, Maria, che per\u00f2 \u00e8 troppo gelosa dei suoi ex; si fidanza con il magnate alberghiero Richard, che per\u00f2 la tradisce. \nCarrie vive una storia d'amore con Mister Big, che si protrae nel corso delle varie stagioni anche se i due si lasciano varie volte per motivi diversi; nel corso degli anni Carrie intreccia altre relazioni, alcune pi\u00f9 stabili di altre: una con Aidan, designer, che la lascia perch\u00e9 lei non \u00e8 pronta al matrimonio, una con Jack, scrittore, che la lascia con un post-it, e una con Aleksandr, artista russo. Proprio quest'ultimo la convince a trasferirsi a Parigi, ma Big la raggiunge e la riporta con s\u00e9 a New York nell'ultima puntata della serie. Quest'ultimo \u00e8 solo uno dei tre finali di serie che sono stati girati: anche negli altri due Carrie tornava a New York, ma in uno con Petrovsky, nell'altro da sola, dopo aver lasciato Big definitivamente.\nEpisodi.\nLa serie si compone complessivamente di 94 episodi, suddivisi in sei stagioni, andati in onda originariamente tra il 1998 e il 2004 negli Stati Uniti e tra il 2000 e il 2004 in Italia.\nPersonaggi.\nGuest star.\nIl telefilm in varie puntate ha ospitato molti personaggi e attori famosi, tra cui:\nLo scenario: New York.\nLa quasi totalit\u00e0 delle vicende narrate nella serie si svolgono per le vie di New York, citt\u00e0 in eterno movimento, caotica e profondamente viva, tanto da essere stata definita \u00abla quinta protagonista\u00bb dello show. Manhattan, il cuore di New York, \u00e8 il luogo dove vivono Carrie e le sue amiche, sempre in cerca del locale pi\u00f9 in voga e della festa pi\u00f9 \"in\" del momento.\nLe protagoniste, soprattutto Carrie, nutrono profondo amore e rispetto verso \u00abla Citt\u00e0\u00bb, che viene quasi vista come un mondo a parte, al di l\u00e0 del quale si prova solo smarrimento (come sostiene Laney, amica di Carrie che \u00e8 andata a vivere fuori citt\u00e0); per Mr. Big invece, che lascia New York per andare a Napa, in California, fuori da New York c'\u00e8 \u00abil mondo reale\u00bb.\nSpesso gli episodi si aprono con una panoramica sulla citt\u00e0: New York in primavera, con gli alberi di Central Park in fiore, New York in inverno, con le strade piene di neve e la gente infreddolita; oppure le strade della citt\u00e0, piene di persone (single, ovviamente) che camminano, gli uomini con la valigetta sempre in mano e le donne con le loro \u00abscarpe da 400 dollari\u00bb. Vengono mostrati i locali pi\u00f9 alla moda, tanto che alcuni fra questi ne hanno tratto notevole pubblicit\u00e0 e sono diventati ancor pi\u00f9 famosi dopo la messa in onda degli episodi, i musei pi\u00f9 rinomati e le zone pi\u00f9 caotiche e frequentate della citt\u00e0, come la Borsa Valori e le strade principali, sempre affollate di macchine e taxi, che le protagoniste della serie usano per spostarsi da una parte all'altra della citt\u00e0 e che sono in piena attivit\u00e0 anche all'alba.\nCarrie ama profondamente New York, dove vive da una decina di anni, e nel corso della quinta stagione decide di \u00abfidanzarsi\u00bb con New York. La citt\u00e0, per\u00f2, sembra rivoltarsi contro di lei: i taxi non si fermano, piove sempre e lei si sente sempre pi\u00f9 sola. Quando per\u00f2, uscita da una festa, sente il suo accompagnatore parlare male della citt\u00e0, Carrie lo lascia da solo e capisce che, nonostante i difetti che ha, la citt\u00e0 sar\u00e0 la sua compagna anche se non ha un uomo accanto.\nDopo gli attentati dell'11 settembre 2001, il tributo che la serie offre a New York \u00e8 il titolo dell'ultimo episodio della quarta stagione: \"New York anima mia\" (\"I Heart New York\"). Doveva inoltre essere presente una scena in cui Carrie avrebbe dovuto essere fermata dalle forze dell'ordine mentre cercava di entrare ad una fermata della metropolitana, chiusa al pubblico per un allarme, ma non \u00e8 mai andata in onda. Anche la sigla viene leggermente cambiata: il nome di Sarah Jessica Parker infatti non appare pi\u00f9 con le Torri Gemelle sullo sfondo, ma con l'Empire State Building.\nGli indirizzi (tutti fittizi) delle ragazze a New York sono:\nNei luoghi in cui \u00e8 stato ambientato il telefilm vengono organizzate gite guidate a bordo di autobus che partono dalla 58\u00aa strada, e seguono i passi delle protagoniste dai loro appartamenti al luogo di lavoro, fino ai loro negozi, bar e ristoranti preferiti.\nCritica e impatto sui telespettatori.\nLa prima puntata di \"Sex and the City\" \u00e8 andata in onda sulla HBO il 6 giugno 1998, ottenendo ottimi ascolti. Lo show divenne presto popolare per la franchezza dei dialoghi delle quattro donne e per il loro rapporto con il sesso (\u00abFinalmente le donne parlano di sesso come gli uomini\u00bb). Fin dalla messa in onda delle prime puntate sono emersi sia commenti entusiasti (tanto per i temi che venivano trattati quanto per le sceneggiature e i dialoghi brillanti), sia pesanti critiche (soprattutto rivolte alle quattro protagoniste, criticate perch\u00e9 emblema di donne \u00absuperficiali\u00bb, \u00abegocentriche\u00bb e un po' \u00abfacili\u00bb). Molti fan del telefilm sostengono che \"Sex and the City\" sia una rappresentazione realistica del modo di vivere e della vita sessuale di molti cittadini delle grandi citt\u00e0.\nNel corso degli anni e con il trascorrere delle stagioni la trasmissione si \u00e8 conquistata un pubblico molto vasto, costituito non solo da donne, ma anche uomini, come testimoniato dagli ottimi ascolti del finale delle serie, andato in onda il 22 febbraio 2004: l'episodio finale \u00e8 stato visto da pi\u00f9 di 11 milioni di spettatori.. La serie viene inserita nella lista dei 100 migliori telefilm della rivista TIME nel 2007.\nInfluenze su altri telefilm e altri media.\nIl telefilm ha influenzato, come riconoscono anche i suoi detrattori, il modo di parlare e di mostrare il sesso in televisione: dopo \"Sex and the City\" sono stati prodotti molti show in cui si parla di sesso molto pi\u00f9 esplicitamente di come era stato fatto nelle produzioni precedenti. Inoltre molti show successivi hanno ripreso la tematica dell'amicizia tra donne (o uomini) single alle prese con appuntamenti e relazioni, in alcuni casi riproponendo l'ambientazione nella citt\u00e0 di New York.\nLa protagonista di \"Men in Trees\", prodotto dalla sceneggiatrice di \"Sex and the City\" Jenny Bicks, \u00e8, come Carrie, una scrittrice alla ricerca dell'uomo giusto, mentre in \"Girlfriends\" e nel tedesco \"Sex and more\" \u00e8 riproposto un analogo gruppo di quattro amiche single; in \"Big Shots\" situazioni analoghe a quelle vissute da Carrie e dalle sue amiche sono vissute da un gruppo di uomini.\nAltri telefilm recuperano alcuni degli elementi di \"Sex and the City\" inserendoli in show di altro genere: \"Desperate Housewives\", che presenta un gruppo di amiche che vivono fuori citt\u00e0 \u00e8 stato definito \u00abSex and the Suburbs\u00bb, mentre \"Grey's Anatomy\" \u00e8 stato citato come \u00abla fusione tra \"E.R. - Medici in prima linea\" e \"Sex and the City\"\u00bb, presentando, all'interno del contesto di uno show ospedaliero, le relazioni amorose e sessuali tra i protagonisti.\nNella stagione televisiva 2008 hanno debuttato anche \"Cashmere Mafia\" sulla ABC, prodotto dal creatore di \"Sex and the City\" Darren Star e sulla NBC \"Lipstick Jungle\", tratto dall'omonimo romanzo della stessa autrice di \"Sex and the City\". Il primo \u00e8 stato cancellato dopo la prima stagione, il secondo \u00e8 stato cancellato dopo la seconda.\nNell'aprile 2012 ha debuttato sul canale americano HBO la serie \"Girls\". La creatrice, Lena Dunham, si \u00e8 detta una fan di \"Sex and the City\"; lei e il produttore esecutivo, Judd Apatow, hanno spiegato che il loro show \u00abriempie il vuoto temporale tra \"Gossip Girl\" e \"Sex and the City\"\u00bb.\nPremi.\n\"Sex and the City\" ha ottenuto numerosi riconoscimenti tra cui diversi Emmy Award e Golden Globe.\nEmmy Award.\nIn totale la serie televisiva ha ricevuto oltre cinquanta nomination, di seguito sono riportati solo quelli vinti:\nGolden Globe.\nIn totale la serie televisiva \u00e8 stata candidata per ventiquattro volte, di seguito sono elencati solo i premi vinti:\nFilm.\nDopo la conclusione della serie televisiva nel 2004, sono usciti due film per il cinema che ne riprendono il titolo e i personaggi e proseguono la storia delle quattro protagoniste: \"Sex and the City\" \u00e8 uscito nel maggio 2008, e il suo sequel, \"Sex and the City 2\", nel maggio 2010. Entrambi sono stati un successo commerciale.\nIl primo film.\nAppena terminata la sesta stagione il cast (soprattutto la Parker) e i produttori cominciarono a parlare di un film per il cinema che proseguisse le vicende della serie TV, e questo veniva gi\u00e0 dato in produzione al termine del 2004. Successivamente non se ne seppe pi\u00f9 niente; il progetto era stato abbandonato a causa del rifiuto di Kim Cattral a partecipare alla produzione: l'attrice non accettava il fatto che la Parker avesse un compenso pi\u00f9 alto rispetto alle altre tre protagoniste. Al contrario, le due attrici Cynthia Nixon e Kristin Davis si dissero ben felici di partecipare all'eventuale progetto.\nDopo una lunga serie di annunci e smentite, nei primi mesi del 2007 Variety rese noto che tutte le quattro attrici avevano firmato il contratto per partecipare al film, che sarebbe stato scritto e diretto da Michael Patrick King.\nLe riprese del film sono cominciate nel settembre 2007 a New York, e sono terminate i primi giorni di dicembre.. Il film \u00e8 uscito nelle sale\nil 30 maggio 2008, e fino alla data di uscita il cast, la troupe e i produttori hanno mantenuto il riserbo sulla trama e sul finale.\nTutti gli attori pi\u00f9 importanti della serie tv hanno ripreso i loro ruoli: il primo a firmare \u00e8 stato Chris Noth, il volto di Mister Big, seguito da tutti gli altri. L'unico volto nuovo nel film \u00e8 quello di Jennifer Hudson, vincitrice del premio oscar per Dreamgirls, che interpreta Louise, l'assistente di Carrie.\nLa pellicola ha ricevuto dalla stampa americana critiche di qualsiasi genere: \u00e8 stato definito \u00abIl miglior film americano sulle donne finora, e probabilmente il miglior film di quest'anno\u00bb, ma anche \u00abuna volgare e superficiale - e oltremodo lunga - aggiunta ad uno show che, nel corso degli anni, si \u00e8 evoluto ed espanso in maniera sorprendente\u00bb.\nAnche in Italia la critica si \u00e8 divisa: il film \u00e8 stato definito \u00abnon necessario, come nel caso dei Simpson espansi a film\u00bb, ma anche \u00abun film nato classico, elegante, brillante, smaliziato, che non dimentica la morale\u00bb.\nIl film ha riscosso un notevole successo: in America ha guadagnato oltre 26 milioni di dollari nel primo giorno di programmazione e quasi 57 milioni nel primo week-end; in Italia, nel primo fine settimana di programmazione, ha guadagnato 1.760.735 \u20ac, risultando il secondo film pi\u00f9 visto dopo \"Indiana Jones e il regno del teschio di cristallo\". Complessivamente il film ha incassato pi\u00f9 415 milioni di dollari: pi\u00f9 di 152 milioni solo in America e oltre 262 milioni totali negli altri paesi dove \u00e8 stato distribuito, a fronte di un budget di 65 milioni di dollari.\nIl secondo film.\nVisto il notevole successo del primo film, sono presto iniziate le speculazioni su un eventuale seguito, a cui hanno fatto eco le dichiarazioni di Kim Cattrall, che ha dichiarato \u00abI fan continuano a dire \"S\u00ec, un altro\". \u00c8 stato cos\u00ec divertente fare il primo film, spero che lo rifaremo\u00bb.\nLe riprese del sequel sono iniziate il primo settembre 2009 e sono continuate fino alla fine dell'anno, avendo luogo principalmente a New York. Parte del film doveva essere girato a Dubai, ma sono state negate le autorizzazioni per girare nell'emirato del Golfo Arabo a causa della sceneggiatura e del titolo della pellicola, cos\u00ec le scene ambientate ad Abu Dhabi sono state girate in Marocco.\nTutto il cast principale del precedente film \u00e8 stato riconfermato: le quattro protagoniste, i loro compagni e i due amici di Charlotte e Carrie: Anthony e Stanford. Louise, assistente di Carrie nella prima pellicola, non \u00e8 presente nel film. Alice Eve interpreta la tata della famiglia Goldenblatt, e Noah Mills il fratello di Anthony.\nCompaiono in brevi cameo Miley Cyrus nel ruolo di s\u00e9 stessa, Liza Minnelli nel ruolo di s\u00e9 stessa e Pen\u00e9lope Cruz nel ruolo di Carmen Garcia Garron.\nMichael Patrick King ha curato ancora regia e sceneggiatura.\nLa critica, che aveva giudicato discreto il primo film, ha duramente criticato il sequel, sia per l'eccessiva lunghezza che per l'inconsistenza della trama principale., definendolo anche razzista e anti-islamico.\nIl film \u00e8 stato inoltre candidato ai Razzie Awards come peggior film del 2010 e nel febbraio 2011 le quattro protagoniste hanno vinto il premio sia nella categoria \"Peggior cast\" che come \"Peggiori attrici protagoniste\". Il film ha anche vinto nella categoria \"Peggior sequel\".\nIl film \u00e8 uscito il 27 maggio 2010 in America e il 28 maggio in Italia.\nA fronte delle critiche negative il sequel ha ottenuto buoni incassi, anche se non ai livelli del precedente: a fronte di un budget di 100 milioni di dollari il film ha, ad oggi, incassato pi\u00f9 di 288 milioni di dollari, di cui oltre 95 negli Stati Uniti.\nIl prequel: The Carrie Diaries.\nIn America \u00e8 andata in onda dal 2013 al 2014 sul canale The CW \"The Carrie Diaries\", una serie televisiva ispirata al libro \"Il Diario di Carrie\", di Candace Bushnell, che racconta gli anni dell'adolescenza di Carrie Bradshaw, qui interpretata da AnnaSophia Robb. La serie ha introdotto personaggi originali non presenti in \"Sex and the City\", come le amiche di Carrie Maggie e Mouse e la sorella Dorrit; nella seconda stagione si \u00e8 unita alla serie Lindsey Gort nei panni di Samantha Jones.\nLa produzione della serie \u00e8 stata affidata a Josh Schwartz e Stephanie Savage, gi\u00e0 produttori di Gossip Girl, oltre che alla stessa Bushnell e ad Amy B. Harris, gi\u00e0 produttrice e sceneggiatrice della serie originale.\nI produttori del telefilm hanno specificato che essendo \"The Carrie Diaries\" un adattamento di un romanzo slegato dalla serie televisiva, la serie non deve essere considerata come un prequel diretto di \"Sex and the City\", ma un adattamento dell'omonimo romanzo. Nella serie originale ad esempio, il padre di Carrie ha abbandonato lei e la madre da piccole, e non c'\u00e8 alcun riferimento ad una sorella minore (se non in una scena della sesta stagione in cui Carrie, al telefono con Alksandr Petrovsky, finge che a rispondere sia stata sua sorella).\nLa serie ha avuto due stagioni per un totale di 26 episodi. In Italia la prima stagione \u00e8 andata in onda su Mya e successivamente su Fox Life, mentre per la seconda stagione c'\u00e8 stato prima il passaggio su Fox Life e in seguito le repliche su Mya.\nReunion: And Just Like That....\nNel 2021 \u00e8 stata ufficializzata la notizia di un revival della serie, senza la partecipazione dell'interprete di Samantha Jones, Kim Cattral, che ha rifiutato il lavoro a causa di dissapori con la Parker. Intitolato \"And Just Like That...\", il reboot viene distribuito da HBO Max negli Stati Uniti d'America dal 9 dicembre 2021.\nEdizioni straniere.\nIl telefilm \u00e8 stato trasmesso in molti stati del mondo, in versione integrale o censurata.\nDoppiaggio italiano.\nPrime tre stagioni.\nL'edizione italiana \u00e8 curata da Alessandro Benato per TMC/LA7. Il doppiaggio \u00e8 stato eseguito da Cast Doppiaggio sotto la direzione di Cinzia De Carolis (st. 1 e 3) e Maria Fiore (st 2 e 3).\nQuarta stagione.\nIl doppiaggio \u00e8 stato eseguito dalla CVD, sotto la direzione di Claudio Capone, Solvejg D'Assunta, Cristiana Lionello, e Sonia De Dominicis.\nQuinta e sesta stagione.\nIl doppiaggio \u00e8 stato diretto da Gino La Monica e Renato Cortesi (st. 6).\nDVD e colonna sonora.\nLe sei stagioni in DVD.\nTutte le sei stagioni del telefilm sono attualmente disponibili in DVD, distribuiti in America da HBO, il network che aveva trasmesso la serie, e da Paramount Pictures fuori dagli USA.\nIn aggiunta all'edizione standard, \u00e8 uscita anche un'edizione limitata per collezionisti con i DVD di tutte le sei stagioni. La pubblicazione \u00e8 stata differente per le varie regioni di distribuzione: in quella europea i DVD erano contenuti all'interno di una speciale scatola da scarpe, in quella australiana in un beauty case, mentre nell'edizione statunitense e canadese erano contenuti in una custodia pi\u00f9 tradizionale, ma con in aggiunta DVD bonus con molti contenuti speciali.\nI fan non americani hanno avuto alcuni problemi con i DVD della prima stagione: poich\u00e9 il segnale video non era stato convertito da NTSC (lo standard statunitense) a PAL (lo standard europeo), alcuni televisori e lettori DVD hanno avuto problemi nella riproduzione, cos\u00ec la prima stagione \u00e8 stata ridistribuita in segnale PAL.\nEsistono anche quattro cofanetti \"Sex and the City Essentials\", ognuno contenente tre episodi che si rifanno a un tema comune: \"The Best of Lust\", \"The Best of Mr. Big\", \"The Best of Romance\" e \"The Best of Breakups\", distribuiti nei soli Stati Uniti.\nI CD della colonna sonora.\nSono stati prodotti molti CD contenenti i brani che accompagnano la serie, non tutti sono ufficiali. \nLa sigla di apertura del telefilm \u00e8 di Douglas J. Cuomo.\nLa serie nella cultura contemporanea.\nA questa serie si ispira apertamente la webserie ghanese An African City, che esplora le stesse tematiche da un punto di vista africano."}
{"id": "149225", "revid": "15756", "url": "https://it.wikipedia.org/wiki?curid=149225", "title": "Desperate Housewives", "text": "Desperate Housewives, o Desperate Housewives - I segreti di Wisteria Lane, \u00e8 una serie televisiva statunitense ideata da Marc Cherry e trasmessa dalla rete televisiva ABC dal 2004 al 2012.\nAmbientata nel quartiere fittizio di Wisteria Lane, nella citt\u00e0 immaginaria di Fairview, la serie tratta delle vite di sei casalinghe che combattono le loro battaglie domestiche sullo sfondo di molti misteri che sconvolgono l'apparente tranquillit\u00e0 della ricca periferia borghese americana. Il tono e lo stile combinano elementi di dramma, commedia, giallo, satira, e soap opera.\nLa colonna sonora della serie \u00e8 curata da Danny Elfman, Steve Jablonsky e Steve Bartek (solo i primi due episodi della prima stagione).\nLa serie, dapprima rifiutata da molte reti televisive, ha scalato la classifica degli ascolti sin dal primo episodio e ottenuto numerosi riconoscimenti. Quello delle \u00ab\"desperate housewives\"\u00bb \u00e8 immediatamente diventato un fenomeno culturale che ha investito in primo luogo le attrici e gli attori della serie nonch\u00e9 la ABC. Cronaca impietosa dell\"american way of life\", la serie \u00e8 divenuta un fenomeno mediatico senza precedenti, con spettatori eccellenti: anche l'allora \"first lady\" statunitense Laura Bush \u00e8 arrivata a definire pubblicamente s\u00e9 stessa, e la \"second lady\" Lynne Cheney, come delle \u00abcasalinghe disperate\u00bb.\nL'ottava stagione, andata in onda negli Stati Uniti d'America dal 25 settembre 2011 al 13 maggio 2012, \u00e8 stata l'ultima prodotta: avendo raggiunto la quota di 180 episodi, \"Desperate Housewives\" \u00e8 diventata la serie con protagoniste femminili pi\u00f9 longeva nella storia della televisione statunitense, battendo il record detenuto da \"Streghe\". Insieme a \"Lost\" e \"Grey's Anatomy\", \u00e8 inoltre considerato uno degli show che hanno riportato al successo la ABC, classificandosi come uno dei pi\u00f9 visti al mondo con un\"audience\" complessiva di 120 milioni di spettatori e risultando, tra le commedie, la serie pi\u00f9 vista a livello internazionale.\nDopo la fine della serie, il creatore Marc Cherry, insieme ad Eva Longoria, ha creato \"Devious Maids\", dello stesso genere di \"Desperate Housewives\", ma incentrata sul punto di vista delle domestiche.\nTrama.\nPrima stagione.\nIl quartiere residenziale di Wisteria Lane viene scosso dall'inaspettato suicidio di Mary Alice Young, amica e vicina di casa di Bree, Lynette, Susan e Gabrielle. La morte della donna lascia dietro di s\u00e9 molti interrogativi, specialmente sul movente, che sembrano riguardare suo marito Paul Young e suo figlio Zach. Nel frattempo Bree lotta per salvare il suo matrimonio con Rex, Lynette fa fatica a tenere a bada i suoi figli irrequieti, Susan tenta di conquistare il nuovo vicino, Mike Delfino, e Gabrielle deve tenere nascosta la sua relazione extraconiugale al marito Carlos. Nel finale di stagione Rex muore avvelenato, Carlos viene a sapere dell'infedelt\u00e0 della moglie, Tom viene licenziato e permette alla moglie Lynette di prendere il suo posto come capofamiglia e Mike si ritrova in pericolo quando Zach, che si scopre essere suo figlio biologico, gli punta addosso una pistola.\nSeconda stagione.\nA Wisteria Lane arrivano dei nuovi vicini, gli Applewhite, intenzionati a nascondere l'agghiacciante segreto che si cela fra le mura della loro casa. Bree, ora vedova, inizia a frequentare senza saperlo l'uomo che aveva avvelenato suo marito e successivamente deve inoltre affrontare il suo problema con l'alcolismo. Bree va agli alcolisti anonimi, ma continua a bere; incontra Peter, un \"sesso dipendente\" con cui avr\u00e0 una relazione, che finisce quando Andrew, per indispettire la madre, va a letto con Peter. Bree abbandona il figlio in mezzo al nulla, per poi pentirsene. Carlos incontra suor Mary, una giovane e bella suora che fa di tutto per separarlo da Gabrielle; lui alla fine decide di rimanere con la moglie. Lynette torna nel mondo del lavoro e finisce per diventare il capo di suo marito Tom; Gabrielle decide di essere fedele a suo marito e i due si preparano ad avere un bambino. Gabrielle rimane incinta, ma perde il bambino, a causa di Caleb Applewhite, che la fa cadere gi\u00f9 dalle scale. Nel finale, Orson, un amico di Susan, investir\u00e0 volontariamente Mike, per poi recarsi a casa di Bree con un mazzo di fiori.\nTerza stagione.\nBree sposa Orson Hodge, il cui passato e coinvolgimento nel ritrovamento di un cadavere diventano il mistero della stagione. Orson fa ritornare a casa Andrew. A casa degli Scavo viene a vivere la figlia illegittima di Tom, il quale \u00e8 inoltre deciso ad aprire una pizzeria. Gabrielle divorzia da Carlos, ma ritrova presto l'amore nel nuovo sindaco Victor Lang, interessato a lei per i voti dei latino-americani. Susan incontra un uomo inglese nello stesso ospedale dove \u00e8 ricoverato Mike e se ne innamora; quando Mike si risveglia dal coma con un'amnesia, Edie Britt, vicina e rivale di Susan, gli fa credere di essere la sua fidanzata. Successivamente la donna intraprende una relazione con Carlos, assecondando il suo desiderio di avere un figlio, mentre Susan dovr\u00e0 scegliere tra Mike e il nuovo fidanzato, che le ha chiesto di sposarlo.\nQuarta stagione.\nA Wisteria Lane torna a vivere dopo dodici anni di assenza Katherine Mayfair, che nasconde un segreto sulla sua famiglia. Lynette combatte contro il cancro; Bree finge di essere incinta per coprire la gravidanza della figlia Danielle; Gabrielle inizia una relazione extraconiugale con il suo ex marito, Carlos, finch\u00e9 Victor non scopre la cosa costringendo ad un gioco di nervi tra i tre; quando un tornado investe la citt\u00e0, Victor muore infilzato dal paletto di una staccionata e Carlos perde la vista. Susan e Mike sono felicemente sposati e scoprono di aspettare un bambino. Una coppia gay di Chicago, Lee e Bob, viene a vivere nel vicinato. Nel finale un flashforward datato cinque anni dopo vede Bree come una scrittrice di successo, Gabrielle diventata madre di due bambine, Susan a casa con un altro uomo e i figli di Lynette, Porter e Preston, sono ormai diventati adolescenti e si cacciano spesso nei guai.\nQuinta stagione.\nEdie Britt torna a Wisteria Lane con un nuovo marito, Dave Williams, del quale la signora McCluskey non si fida e per questo far\u00e0 di tutto per neutralizzarlo. Susan \u00e8 impegnata ad essere una madre single e ad avere una relazione segreta con il giovane Jackson, mentre Mike inizia a frequentare Katherine, e infine le chiede di sposarlo. Lynette e Tom scoprono che uno dei gemelli, Porter, sta avendo una relazione con la madre di un suo amico, mentre Gabrielle si occupa delle due bambine e di Carlos, che ha perso la vista nella stagione precedente. Orson, sentendosi poco curato da Bree, diventa un cleptomane compulsivo. Edie rimane uccisa nel tentativo di fuggire da Dave, che si scopre essere alla caccia di Susan e Mike, che hanno ucciso sua figlia e moglie in un tragico incidente stradale. Nel finale, Susan e MJ vengono salvati da Mike; Dave tenta il suicidio, ma fallisce e viene rinchiuso in un istituto psichiatrico. In un flashforward di pochi mesi pi\u00f9 avanti, Mike \u00e8 in procinto di sposare una donna sull'altare, mentre Bree ha iniziato una relazione extraconiugale con Karl, l'ex marito di Susan.\nSesta stagione.\nIl mistero della sesta stagione riguarda i Bolen, una nuova famiglia trasferitasi a Wisteria Lane. Il quartiere \u00e8 colpito da un assassino seriale, che uccide le proprie vittime strangolandole. Mike \u00e8 ora sposato con Susan e questo provoca a Katherine un crollo psicologico; la relazione extraconiugale di Bree finisce in tragedia quando Karl rimane ucciso in un incidente; Lynette \u00e8 incinta di due gemelli, ma ne perder\u00e0 uno; Gabrielle fatica a gestire la nipote adolescente di Carlos, Ana, che ora vive a casa loro, soprattutto quando si fidanza con Danny Bolen. Ana viene presto spedita a New York con delle opportunit\u00e0 per fare la modella, mentre a Danny a fine stagione viene data l'opportunit\u00e0 di raggiungerla e continuare i suoi impegni.\nLynette, dopo aver ospitato in casa sua Eddie, capir\u00e0 che era lui l'assassino seriale. Eddie quindi la tiene in ostaggio ed \u00e8 obbligato ad aiutare Lynette a partorire.\nLa famiglia Bolen subisce una serie di brutti eventi causati dall'ex di Angie, Patrick. Patrick, dopo aver tentato di uccidere il marito di Angie, l'ha sequestrata e obbligata a costruire una bomba, che si rivela la loro salvezza.\nKatherine inizia a ospitare una spogliarellista, Robin, in casa sua, per far fronte alle spese e capir\u00e0 di provare per lei forti sentimenti, che le spingeranno a volersi trasferire altrove per poter provare la loro relazione.\nSettima stagione.\nFelicia Tillman, del cui apparente omicidio era stato accusato Paul Young, viene trovata ed arrestata dalla polizia per aver finto la propria morte. L'uomo, che nel frattempo si \u00e8 sposato con Beth, una donna che ha conosciuto mentre era in prigione, viene liberato e fa ritorno a Wisteria Lane. Susan scopre che casa sua \u00e8 stata affittata da Lee a Paul Young appena scarcerato.\nSi scopre inoltre che alla nascita di Juanita due bambine sono state scambiate di culla, per cui la bambina non \u00e8 la vera figlia dei Solis.\nBree invece confessa a Gabrielle che suo figlio anni prima aveva investito la madre di Carlos. Renee Perry, una ricca newyorkese amica di Lynette ai tempi del college, divorzia dal marito e si trasferisce nella casa che era stata di Edie. Susan, costretta insieme al marito a vivere in un povero appartamento e a risparmiare per poter tornare a vivere nella loro casa in periferia, inizia a lavorare per una sua vicina di casa, Maxime, che gestisce un sito web erotico.\nBree viene lasciata da Orson e inizia a frequentare Keith, un giovane manovale che ha assunto per ristrutturare la casa. L'uomo \u00e8 per\u00f2 in seguito costretto a lasciarla per trasferirsi in Florida e poter stare con suo figlio, avuto da una relazione precedente.\nPaul Young crea tensioni nel quartiere tanto da far scatenare una rivolta che sfocia in violenza. Nel caos, Susan cade a terra calpestata dalla folla; la donna viene ricoverata all'ospedale e necessita urgentemente di un trapianto di rene. Beth, cacciata di casa dal marito, si suicida in ospedale in modo da poter donare a Susan il suo. Inizialmente Paul si oppone, perch\u00e9 si accorge di amare Beth nonostante tutto, ma poi acconsente; Felicia Tillman, messa in libert\u00e0 per motivi umanitari dopo la morte della figlia Beth, tenta di avvelenare Paul ma grazie a Susan fallir\u00e0 nel suo intento. Paul, una volta salvo decide di confessare l'omicidio di Marta Huber, mentre Felicia, in fuga, ha uno scontro frontale con un camion e muore.\nA seguito dell'apparizione di una pistola che ha sparato a Paul Young dopo la rivolta del quartiere, Bree conosce Chuck Vance, poliziotto separato in attesa di divorzio; la pistola apparteneva a Mary Alice Young, e quando Paul la riconosce capisce chi gli ha sparato: suo figlio Zack, ora povero e tossicodipendente. Guidato da Mike alla sua abitazione, Paul decide di farlo disintossicare in una clinica.\nCarlos e Gabrielle conoscono i genitori di Juanita e la loro figlia biologica, la piccola Grace (che mostra gi\u00e0 segni del carattere impossibile di Gabrielle); inizialmente le bambine vengono tenute all'oscuro della cosa, ma in seguito Juanita scopre che Carlos e Gabrielle non sono i suoi veri genitori; quando la famiglia di Grace viene espulsa perch\u00e9 immigrati clandestinamente, Gabrielle ha un crollo e si rifiuta di parlare con una psichiatra, finch\u00e9 Carlos non intuisce che tutto \u00e8 legato ad un segreto che la moglie si porta dentro da anni e che ha rivelato solo a lui: il patrigno di Gabrielle la molest\u00f2 da bambina. L'uomo, che tutti credevano morto, si presenta a Wisteria Lane con lo scopo di farle nuovamente del male e Gabrielle si procura anche una pistola per difendersi; durante la cena itinerante nell'ultima puntata, il patrigno aggredisce la donna; Carlos, tuttavia, riesce a fermarlo in tempo, uccidendo l'uomo per legittima difesa. Gabrielle e le sue amiche, temendo che egli possa essere arrestato in quanto pregiudicato, nascondono il corpo e mentono sull'accaduto.\nTra Lynette e Tom il rapporto precipita tanto che lui se ne va di casa.\nOttava stagione.\nLe casalinghe aiutano Carlos nell'occultamento del cadavere del patrigno di Gabrielle, seppellendolo nel bosco e giurando di mantenere il segreto: il fardello \u00e8 per\u00f2 molto pesante e finisce per ripercuotersi sulle vite delle quattro donne. Susan tenta di distrarsi iscrivendosi al corso di pittura del maestro Zeller, ma finisce per dipingere una tela che la raffigura mentre con le sue amiche sotterra il cadavere: per liberarsi definitivamente del peso va a parlare con la moglie e la figlia del defunto, scoprendo ulteriori ombre del suo passato. Deve inoltre affrontare la gravidanza di Julie, messa incinta da Porter Scavo, cercando di dissuaderla dall'idea di dare la bambina in affidamento.\nCarlos comincia a bere per lenire i sensi di colpa e, mentre si trova ricoverato in clinica per disintossicarsi, Gabrielle si prodiga per sostituirlo al lavoro. Carlos torna dalla clinica con l'intenzione di cambiar vita e abbandonare il ruolo di potere che ha sempre occupato, cos\u00ec Gabrielle \u00e8 costretta a buttarsi nel mondo del lavoro e trova occupazione come personal shopper.\nLynette deve affrontare la separazione da Tom e la sua nuova compagna Jane, continuando a domandarsi se non stiano commettendo un errore nel buttare all'aria il loro matrimonio, cos\u00ec prova a riconquistarlo, scatenando la gelosia di Jane che chiede a Tom di consegnare a Lynette le carte per il divorzio e chiudere con lei una volta per tutte.\nBree capisce che la relazione con il detective Chuck Vance \u00e8 pericolosa, soprattutto quando gli viene assegnato il caso del cadavere: Bree lo lascia ma Chuck le promette vendetta. Chuck arriva alla soluzione del caso, ma viene investito da una macchina e muore sul colpo: Bree comincia a ricevere lettere minatorie esattamente come accadde a Mary Alice. Il segreto \u00e8 troppo pesante e porta il gruppo delle casalinghe a spaccarsi: Bree, autoproclamatasi presidente del \"comitato del cadavere\", si ritrova da sola e sprofonda di nuovo nell'alcolismo: inizia a cambiare completamente carattere, riducendosi ad abbordare uomini nei locali, e arrivando anche a sfiorare il suicidio. Si riprende dal suo periodo buio grazie all'aiuto di Orson che incontra casualmente fuori a un bar.\nRenee si fidanza con il nuovo abitante di Wisteria Lane, l'ingegnere edile australiano Ben, ma scopre che la vuole sposare solo per ripianare i suoi debiti con gli strozzini, necessari per avviare la sua attivit\u00e0 proprio nel bosco dove \u00e8 seppellito il cadavere. Mike si intromette negli affari di Ben, dato che \u00e8 stato assunto da questo, e viene ucciso da Donnie, uno strozzino che stava perseguitando Renee, nonostante lei avesse saldato i debiti di Ben, proprio sotto gli occhi di Susan.\nBree nella stanza di Orson vede una loro foto mentre portano il cadavere in macchina, e capisce che \u00e8 stato lui dall'inizio a mandarle le lettere e ad aver ucciso Chuck. In una chiamata fra Orson e Bree, Orson insinua di suicidarsi e d\u00e0 l'addio a Bree. Subito dopo si vede la scena di Orson che manda una lettera al dipartimento di polizia. Bree a questo punto \u00e8 accusata di aver ucciso il patrigno di Gabrielle, Karen ormai morente visto che le \u00e8 tornato il tumore, decide di prendersi la colpa e confessarsi artefice dell'assassinio del patrigno, successivamente le accuse a Bree vengono ritirate, e Karen, data l'et\u00e0 e le sue condizioni di salute, non viene accusata; il caso, cos\u00ec, si chiude al meglio. Tom si rende conto che \u00e8 ancora innamorato di Lynette cos\u00ec tornano insieme. A Wisteria Lane c'\u00e8 il ritorno di Katherine, che offre un lavoro a Lynette a New York. Julie d\u00e0 alla luce la sua bimba, Karen muore a causa del tumore, Renee e Ben si sposano, Gabrielle apre un suo sito di moda e si trasferisce con Carlos in California, Lynette accetta il lavoro come dirigente a New York, dove, insieme a Tom, comprer\u00e0 un attico con vista su Central Park. Bree si sposa con il suo avvocato e cambia quartiere. Diventa presidentessa di un partito repubblicano, per poi dedicarsi alla politica. Ma la prima ad andar via dal quartiere, dopo un'ultima partita a poker, \u00e8 Susan, che, prima di andarsene, fa un giro di Wisteria Lane, e ha l'impressione di essere osservata dai fantasmi di tutte le persone ormai decedute che hanno fatto parte del quartiere, da Mike a Mary Alice, la donna da cui tutto ebbe inizio. Ed \u00e8 proprio dalle parole di quest'ultima che capiamo che le protagoniste non si rivedranno mai pi\u00f9 e che \"anche la vita pi\u00f9 disperata, \u00e8 una cosa meravigliosa\".\nEpisodi.\nLa serie \u00e8 stata distribuita in molte parti del mondo e doppiata in varie lingue. La prima stagione \u00e8 stata trasmessa in anteprima negli Stati Uniti sul canale ABC dal 3 ottobre 2004. La serie in totale \u00e8 composta da 180 episodi suddivisi in otto stagioni, \u00e8 andata in onda fino al 2012, anno della messa in onda della stagione finale.\nMisteri.\nOgni stagione presenta un mistero legato ad un personaggio.\nEpisodi disastri.\nDalla terza alla settima stagione \u00e8 presente almeno un episodio disastro, uno speciale in cui muore uno dei personaggi principali o ricorrenti. Sono tutti tra il 7\u00ba e 10\u00ba episodio.\nNell'ottava stagione non c'\u00e8 stato un vero e proprio episodio disastro, anche se risulta particolarmente importante la morte di uno dei personaggi principali nel 16\u00ba episodio.\nSigla d'apertura.\nLa sigla d'apertura, ideata dal creatore della serie Marc Cherry con le musiche composte da Danny Elfman, riceve gli apprezzamenti di critica e pubblico e vince un Premio Emmy ed un Broadcast Music Incorporated Award. Dalla quarta serie \u00e8 proposta solo la parte iniziale della sigla con la mela gigante con sopra il titolo seguita dall'immagine delle quattro attrici protagoniste. L'obiettivo della sequenza d'apertura \u00e8 stato quello di comunicare lo spirito eccentrico dello show e giocare con il ruolo tradizionale della donna nella societ\u00e0. Essa si compone di un collage di famosi quadri e immagini che fanno riferimento al ruolo della donna nella storia e alla relazione con il sesso maschile (si inizia con la primordiale Eva e le principesse egizie, per giungere alla donna come moglie e casalinga). Nell'ordine le opere che compaiono sono:\nAccoglienza.\nLa serie riceve un'ottima accoglienza ottenendo alte votazioni sui principali siti di recensioni: su \"Movieplayer.it\" registra una valutazione di 76/100, su \"Metacritic\" la prima stagione riceve un voto di 80/100 da parte dei critici e di 8.9/10 da parte del pubblico, su \"IMDb\" l'episodio pilota riceve un voto di 8.3/10, l'episodio finale 8.2/10 e l'intera serie 7.2/10.\nLa prima stagione riceve critiche entusiastiche sia negli Stati Uniti che in Italia, vince diversi premi ed ottiene il consenso di critici e opinionisti su vari quotidiani nazionali e magazine sia italiani che statunitensi: il \"New York Post\" afferma \"La recitazione \u00e8 ai massimi livelli, la suspense pure\" mentre per \"Variety\" si tratta di \"un matrimonio riuscito tra la dark-comedy e la soap opera\". In Italia riceve i consensi di Carlo Freccero su \"il Giornale\", di Aldo Grasso su \"Il Corriere della Sera\", di Guia Soncini su \"Il Foglio\", di Isabella Angius su \"Il Riformista\" e di Stefania Carini su \"Telefilm Magazine\".\nLa seconda stagione vede un calo di consensi di critici ma non di pubblico, attribuibile al minor coinvolgimento del creatore della serie nella produzione.\nLa terza e la quarta stagione ottengono critiche positive: nello specifico, la quarta stagione \u00e8 considerata da alcuni critici la migliore dopo la prima, con particolari elogi alla sceneggiatura, all'introduzione del personaggio di Katherine Mayfair e alla recitazione di Dana Delany.\nIn seguito la serie, con il trascorrere degli anni, viene accusata di non aver saputo mantenere gli alti standard qualitativi imposti con le prime stagioni e gli ascolti elevati delle prime stagioni vanno gradualmente calando (pur rimanendo la serie una delle pi\u00f9 viste del network).\nPremi e riconoscimenti.\nLa serie ha ricevuto numerose nomination nel corso degli anni, ed \u00e8 stato premiato da diverse associazioni.\nNella sua prima stagione, \"Desperate Housewives\" \u00e8 stato candidato per cinque Golden Globe, incluso quello per la miglior serie commedia o musicale. Quell'anno tre membri del cast, Marcia Cross, Felicity Huffman e Teri Hatcher, sono stati nominati per la migliore interpretazione femminile nelle serie televisive musicali o commedie. \u00c8 stata Teri Hatcher a vincere nella categoria. L'anno seguente sono state nominate nella medesima categoria tutte le quattro attrici principali: Teri Hatcher, Marcia Cross, Felicity Huffman e Eva Longoria. Nessuna di loro \u00e8 riuscita a vincere. Il 14 luglio 2005, il serial \u00e8 stato candidato a quindici Emmy. Tra le candidature: Miglior serie comica e Migliore attrice protagonista in una serie comica per Teri Hatcher, Marcia Cross, e Felicity Huffman. Quest'ultima ha vinto il premio il 18 settembre 2005.\nNegli otto anni di messa in onda la serie ha vinto: 1 American Film Institute Award, 1 ALMA Award, 1 Art Directors Guild Award, 3 BMI Film &amp; TV Awards, 1 Bambi Award, 1 Banff Television Festival Award, 1 Casting Society of America Award, 1 GLAAD Media Awards, 3 Golden Globe, 2 Image Awards, 7 Monte-Carlo TV Festival Awards, 1 New York International Film and TV Festival Award, 1 People's Choice Awards, 7 Emmy Awards, 3 Prism Awards, 4 Satellite Award, 4 Screen Actors Guild Awards, 5 Teen Choice Award, 1 TV Land Award, 1 Young Artists Award.\nAscolti TV.\nStati Uniti.\nLa serie ottiene ascolti molto alti, soprattutto nella prima e nella seconda stagione in cui si registrano rispettivamente 23,70 e 21,70 milioni di telespettatori in media. In particolare, l'episodio finale della prima stagione segna un record con quasi 31 milioni di spettatori. L'episodio pilota, trasmesso per la prima volta negli Stati Uniti il 3 ottobre 2004 su ABC Television, ha permesso alla rete di superare il record personale di audience, ottenuto 11 anni prima, per la prima puntata di un serial. Nella terza stagione la serie subisce un leggero calo ma nella quarta stagione, grazie all'arrivo di Katherine Mayfair a Wisteria Lane e all'episodio tornado, vede una crescita degli ascolti, con un picco superiore ai 20 milioni di spettatori ed una media di 17,90 milioni per episodio. Pur non mantenendo gli alti ascolti delle prime stagioni e subendo un calo graduale, in seguito la serie mantiene buoni ascolti e si riconferma una delle serie pi\u00f9 seguite del network insieme a \"Grey's Anatomy\". L'ultima stagione oscilla tra valori compresi tra gli 8 e 10 milioni di spettatori per episodio con il finale della serie a oltre 11 milioni che segna una crescita del 20% rispetto all'episodio precedente.\nItalia.\nAnche in Italia la serie, nonostante sia gi\u00e0 andata in onda sul satellite, riceve una buona accoglienza con ascolti elevati su Rai 2, soprattutto nelle prime stagioni con picchi del 15% e 17% di share nei primi episodi. Successivamente si registrano 3 milioni di spettatori e l'11% di share; in seguito ad un calo di spettatori al di sotto dei 2 milioni e il 5% di share alla settima stagione la serie viene quindi spostata su Rai 3 e Rai 4.. Infatti in Italia la serie ha debuttato prima su Fox Life, canale tematico di SKY Italia, il 13 febbraio 2005. Solo a partire dal 12 settembre 2005 \u00e8 stata proposta in chiaro da Rai 2, con il titolo \"Desperate Housewives - I segreti di Wisteria Lane\". La trasmissione in chiaro \u00e8 poi stata spostata su Rai 3 a partire dal 14 aprile 2011. Le ultime due stagioni sono approdate in chiaro su Rai 4, la settima dall'8 settembre 2012 e l'ottava dal novembre del 2012. Sempre nel 2012 la serie comincia ad essere replicata anche sul canale Mya di Mediaset Premium e su Rai 4 dalla prima stagione. Nel 2014 vengono trasmesse le repliche la mattina su Rai 2.\nTrasmissione internazionale.\nNel 2007 la serie statunitense \u00e8 in onda in 153 paesi in tutto il mondo.\nSu Channel 4, in Gran Bretagna, il 5 gennaio 2005 lo show ha raggiunto il pi\u00f9 alto share di ascolti per una serie americana (24% con picco del 28%). Il numero di spettatori - 4,6 milioni con punte di 4,8 - \u00e8 stato il pi\u00f9 alto degli ultimi 10 anni per l'esordio di una serie americana. La prima puntata sul canale australiano Seven Network il 31 gennaio 2005 \u00e8 stata la pi\u00f9 vista tra le prime puntate di una nuova serie nella storia della tv in quel paese. Il debutto su Channel 5 a Singapore il 24 gennaio ha ottenuto l'ascolto pi\u00f9 alto per una serie straniera degli ultimi 4 anni. In Norvegia la prima puntata in onda l'11 gennaio su TV2 ha ottenuto un ascolto strabiliante del 42% ed \u00e8 divenuto il debutto pi\u00f9 seguito nella storia del canale per una serie straniera. In Germania esordisce il 12 aprile 2005 con successo su ProSieben e guadagna la prima posizione nella sua fascia oraria, con il 19,6% di share. In America Latina, la maratona di 6 ore di Desperate Housewives sulla televisione della Sony Entertainment il 12 febbraio, ha vinto ogni competizione.\nDVD.\nIn Italia sono stati pubblicati otto cofanetti contenenti gli episodi della serie Desperate Housewives.\nLa prima stagione \u00e8 contenuta nel cofanetto dal titolo \"Desperate Housewives - I segreti di Wisteria Lane\" pubblicato il 1\u00ba dicembre 2005. Il cofanetto contiene 6 DVD in cui sono presenti sia gli episodi che alcuni contenuti speciali tra cui il commento audio di Marc Cherry e le scene eliminate. Nel 2006, ad un anno esatto di distanza, la Buena Vista ha messo in vendita il secondo cofanetto dal titolo \"\"Desperate Housewives - Edizione pi\u00f9 gustosa\" composto da sette DVD. Per la terza stagione si \u00e8 dovuto attendere invece sino al 14 maggio 2008. Il cofanetto, denominato \"Desperate Housewives - Edizione Panni Sporchi\" \u00e8 composto da sei DVD e contiene numerosi contenuti speciali. Il quarto cofanetto, sottotitolato \"Edizione segreti provocanti\" \u00e8 stato distribuito a partire dal gennaio del 2009 ed \u00e8 composto da cinque DVD. Il quinto cofanetto, contenente sette DVD e che risponde al nome di \"Desperate Housewives - La passione prende fuoco\", \u00e8 stato prodotto da Touchstone e distribuito dalla Walt Disney Studios Home Entertainment nel corso del 2010. Nel settembre del 2011 \u00e8 stato distribuito il sesto cofanetto denominato \"Desperate Housewives - Misteriosi segreti\"\". \u00c8 prodotto dalla Touchstone e distribuito dalla Walt Disney Home Entertainment ed \u00e8 composto da sei DVD. Nel giugno del 2012 \u00e8 stato diffuso il cofanetto della settima stagione prodotto dalla Touchstone e distribuito dalla Walt Disney Home Entertainment ed \u00e8 composto da sei DVD. L'ottava e ultima stagione \u00e8 stata racchiusa in un cofanetto distribuito il 26 giugno 2013, prodotto dalla Touchstone e composto da sei DVD.\nVideogioco.\nLa Halifax ha distribuito nel novembre 2006 il primo gioco ufficiale basato sulla serie \"Desperate Housewives\" intitolato \"\". La trama \u00e8 incentrata sull'arrivo di una nuova casalinga (interpretata dal giocatore) che attraverso 12 livelli (\"episodi\") e superando complicate situazioni, verr\u00e0 a conoscenza di un terribile segreto sul proprio passato. Anche il gioco \u00e8 ambientato a Wisteria Lane, dove si svolgono le vicende della serie tv. Nel videogioco \u00e8 possibile interagire con tutti i personaggi principali della serie come Susan, Bree, Lynette, Gabrielle ed Edie pi\u00f9 altri personaggi come Julie (la figlia di Susan), Andrew e Danielle (i figli di Bree) e Porter e Preston (i gemelli degli Scavo). Nel febbraio 2007 \u00e8 stata distribuita una versione del videogioco per telefoni cellulari."}
{"id": "149228", "revid": "767487", "url": "https://it.wikipedia.org/wiki?curid=149228", "title": "Anatomia patologica", "text": "L'anatomia patologica \u00e8 una branca specialistica della medicina che studia le malattie umane mediante esame macroscopico degli organi o microscopico dei tessuti e delle cellule. Suo fondatore \u00e8 generalmente considerato, in et\u00e0 moderna, il medico forlivese Giovanni Battista Morgagni.\nIn ambito clinico l'anatomia patologica svolge un ruolo fondamentale per la pianificazione di eventuali terapie mediche o chirurgiche fornendo diagnosi su tessuti o cellule prelevate da pazienti in cui si sospetta una malattia. L'indagine anatomopatologica permette di distinguere tra tessuti normali, infiammazione, tumori benigni e maligni e altre condizioni patologiche.\nAttivit\u00e0 principali.\nDiagnosi istopatologica di biopsie e resezioni chirurgiche.\nLa biopsia \u00e8 un atto medico che consiste in un prelievo di tessuti da un paziente in cui si sospetta una malattia. Il fine della biopsia \u00e8 la diagnosi anatomopatologica, fondamentale per le eventuali successive terapie mediche o chirurgiche. La diagnosi viene posta mediante osservazione al microscopio di sottili sezioni di tessuto trattate con colorazioni istologiche routinarie (ematossilina eosina) o usando metodi speciali (istochimica e immunoistochimica) o mediante la microscopia elettronica. La diagnosi microscopica \u00e8 fondamentale anche nell'ambito di resezioni chirurgiche di vario tipo.\nEsame intraoperatorio.\nL'esame istologico o citologico intraoperatorio (estemporanea, congelatore, criostato) \u00e8 l'esame condotto su tessuti prelevati durante un intervento chirurgico al fine di chiarire la diagnosi della malattia nel caso in cui questa non sia gi\u00e0 stata posta in precedenza o nel caso in cui siano emersi, durante l'intervento, nuovi quesiti diagnostici. La diagnosi anatomopatologica intraoperatoria pu\u00f2 esitare in una modifica dell'intervento chirurgico.\nCitologia.\nLa citologia \u00e8 lo studio morfologico di cellule isolate prelevate da organi solidi o cavi mediante tecniche di agoaspirazione, lavaggio, spazzolamento o per esfoliazione. La citologia pu\u00f2 essere di tipo diagnostico, se si sospetta gi\u00e0 una malattia (ad es. citologia della tiroide, linfonodo, mammella, fegato, polmone, urina, liquor, liquidi di versamento delle cavit\u00e0 sierose) o di screening, se viene eseguita su persone apparentemente sane al fine di prevenire la possibile comparsa di una malattia (es. pap test). Il vantaggio principale della citologia rispetto alla biopsia \u00e8 la minore invasivit\u00e0 e quindi la migliore tollerabilit\u00e0 per il paziente. La citologia presenta tuttavia solitamente una minore sensibilit\u00e0 e specificit\u00e0 diagnostica della biopsia.\nPatologia molecolare.\nLa patologia molecolare consiste nell'applicazione a fini diagnostici di tecniche di biologia molecolare. Le tecniche di patologia molecolare sono spesso caratterizzate da una altissima sensibilit\u00e0 e specificit\u00e0, ma sono frequentemente complesse e costose. Esempi di patologia molecolare sono l'evidenziazione del DNA del micobatterio tubercolare (TBC) o del virus del papilloma umano (HPV) in biopsie o citologie. L'analisi molecolare di alcuni tumori (ad es. linfomi) pu\u00f2 permettere un pi\u00f9 facile riconoscimento e caratterizzazione della neoplasia.\nRiscontro diagnostico (autopsia).\nL'autopsia \u00e8 una indagine \"post mortem\", cio\u00e8 eseguita sul cadavere, il cui fine \u00e8 quello di chiarire la causa di morte ovvero la comprensione del decorso di una malattia. \nTale pratica \u00e8 un'attivit\u00e0 relativamente poco frequente nella routine anatomopatologica ed \u00e8 usata soprattutto dopo una morte per ragioni non spiegate o comunque quando il medico o l'autorit\u00e0 ne fanno esplicita richiesta. Viene pure usata nel sospetto di malattia infettiva diffusiva. La pratica autoptica rappresenta altres\u00ec un importante controllo della qualit\u00e0 medica-assistenziale di una struttura ospedaliera."}
{"id": "149229", "revid": "78273", "url": "https://it.wikipedia.org/wiki?curid=149229", "title": "Dimostrazione per induzione", "text": ""}
{"id": "149230", "revid": "1979289", "url": "https://it.wikipedia.org/wiki?curid=149230", "title": "Benjamin Malauss\u00e8ne", "text": "Benjamin Malauss\u00e8ne \u00e8 il personaggio centrale nei romanzi del \"Ciclo di Malauss\u00e8ne\" di Daniel Pennac. Di professione \u00e8 capro espiatorio (prima nel Grande Magazzino, sorta di \"tempio\" del consumismo, poi alle Edizioni del Taglione).\nFunzione del personaggio.\n\u00abPianga, Malauss\u00e8ne, pianga in modo convincente. Sia un buon capro\u00bb, o qualcosa di simile, si sente ripetere dai suoi datori di lavoro prima di ogni nuovo incarico. Un uomo buono che finisce sempre per sembrare responsabile di qualche misfatto. E per ironia la sua vocazione lavorativa \u00e8 proprio accollarsi colpe non sue, portando il cliente insoddisfatto all'esasperazione della piet\u00e0 fino a fargli dimenticare il motivo della sua protesta.\nMalauss\u00e8ne non \u00e8 solo un capro espiatorio, \u00e8 anche un \"capo trib\u00f9\": il capo della sua strana famiglia fatta solo di fratelli e sorelle, e una madre sempre in fuga ed innamorata, intorno a cui ruotano personaggi, a volte di dubbia legalit\u00e0, che rappresentano il carattere multietnico di Belleville. \u00c8 un uomo che ama profondamente la sua donna e il bambino che gli dar\u00e0 e che vive le gelosie e le preoccupazioni di ogni fratello maggiore.\nNei romanzi della saga di Malauss\u00e8ne, caratterizzati dalla comune notevole valenza stilistica, i sentimenti del protagonista sono vivissimi e intensi, e Pennac si esprime con una semplicit\u00e0 disarmante, usando parole che non possono che essere d'amore verso la finta realt\u00e0 che descrive.\nInterpretazioni.\nClaudio Bisio ha interpretato a teatro il monologo sulla paternit\u00e0 pubblicato in Italia nella prima parte di \"Ultime notizie dalla famiglia\"."}
{"id": "149236", "revid": "486946", "url": "https://it.wikipedia.org/wiki?curid=149236", "title": "Dottorato di Ricerca", "text": ""}
{"id": "149237", "revid": "88740", "url": "https://it.wikipedia.org/wiki?curid=149237", "title": "Gr\u00edmsey (isola)", "text": ""}
{"id": "149238", "revid": "767487", "url": "https://it.wikipedia.org/wiki?curid=149238", "title": "Pedro Opazo", "text": "Fu vicepresidente del Cile per meno di un giorno dal 26 luglio al 27 luglio 1931.\nBiografia.\nDopo studi di medicina, entr\u00f2 in politica e dopo il 1920 ricopr\u00ec diversi ministeri per il Partito liberaldemocratico, venendo eletto deputato (1920-1924) e senatore (1924-1932).\nAlla caduta del presidente Carlos Ib\u00e1\u00f1ez del Campo (26 luglio 1931), Opazo era presidente del Senato e, secondo la Costituzione del 1925, assunse la vicepresidenza del Cile. Durante la notte, Opazo prepar\u00f2 la lista dei suoi ministri, chiamando in particolare il radicale Juan Esteban Montero agli Interni e Pedro Blanquier alle Finanze. I ministri giunsero la mattina del 27 luglio, e con un decreto Opazo cedette il mandato a Montero. Di fatto, occup\u00f2 la carica per meno di 24 ore, e la velocit\u00e0 con cui se ne liber\u00f2 gli valse da parte della rivista satirica \"Topaze\" il soprannome di \"el Pasador\", che lo accompagn\u00f2 per tutta la vita.\nIn seguito Opazo fu eletto ancora senatore (1933-1949)."}
{"id": "149239", "revid": "438", "url": "https://it.wikipedia.org/wiki?curid=149239", "title": "Hendrick Casimir", "text": ""}
{"id": "149240", "revid": "1784425", "url": "https://it.wikipedia.org/wiki?curid=149240", "title": "Emiliano Figueroa Larra\u00edn", "text": "Fu vicepresidente del Cile dal 6 settembre al 18 settembre 1910 e dal 23 dicembre 1925 al 9 aprile 1927.\nLaureato in Giurisprudenza nel 1889, sostenne il presidente Jos\u00e9 Manuel Balmaceda durante la guerra civile del 1891 e fu tesoriere del governo liberale. Caduto Balmaceda, Figueroa visse nell'ombra per diversi anni, poi entr\u00f2 in politica come deputato.\nVicepresidente della Camera dei deputati e due volte ministro della Giustizia, nel maggio 1910 fu nominato ministro dell'Interno, e come membro pi\u00f9 anziano del governo, divenne presidente provvisorio della Repubblica dopo la morte del presidente Pedro Montt Montt (16 agosto 1910) e del vicepresidente El\u00edas Fern\u00e1ndez Albano (6 settembre 1910).\nFigueroa occup\u00f2 la carica per il tempo necessario alla celebrazione del centenario della proclamazione dell'indipendenza del Cile dalla Spagna e all'elezione di un nuovo presidente (il liberale Ram\u00f3n Barros Luco).\nAmbasciatore del Cile in Spagna e in Argentina, Figueroa torn\u00f2 in Cile, fu nominato \"Conservador de Bienes Ra\u00edces\" e in tale veste fece parte del Tribunale d'Onore che decise il risultato delle elezioni presidenziali del 1920 assegnando la vittoria al candidato liberale Arturo Alessandri Palma.\nNel 1925, in seguito alla crisi che aveva portato alla caduta di Alessandri Palma, fu scelto per la Presidenza della Repubblica come candidato di unit\u00e0 nazionale di tutti i partiti. Insediatosi il 23 dicembre 1925, per il suo carattere debole si lasci\u00f2 influenzare talmente dal ministro dell'Interno, il colonnello Carlos Ib\u00e1\u00f1ez del Campo, da farsi esautorare lentamente fino alle dimissioni (10 maggio 1927).\nNel 1928, come ambasciatore in Per\u00f9, si occup\u00f2 della soluzione della controversia di Tacna e Arica, risalente alla Guerra del Pacifico (1879-1884). Fu poi presidente del Banco Central."}
{"id": "149241", "revid": "767487", "url": "https://it.wikipedia.org/wiki?curid=149241", "title": "Luis Barros Borgo\u00f1o", "text": "Fu provvisoriamente presidente del Cile dal 1\u00ba ottobre al 23 dicembre 1925.\nLaureatosi in Giurisprudenza nel 1880, fu relatore della Corte Suprema (1884), ministro della Guerra e della Marina per tre volte (1889, 1892 e 1895), delle Relazioni Estere, Culto e Colonizzazione per due (1894 e 1918) e delle Finanze (1901).\nCandidato dell'Uni\u00f3n Nacional alle elezioni presidenziali del 1920, fu sconfitto dal liberale Arturo Alessandri Palma con un margine di voti cos\u00ec ristretto da richiedere l'intervento di un Tribunale d'Onore (in effetti Barros aveva ottenuto pi\u00f9 voti, ma Alessandri aveva pi\u00f9 elettori di secondo grado). Dopo le dimissioni del presidente Alessandri (1\u00ba ottobre 1925), assunse i poteri presidenziali fino all'insediamento del nuovo presidente eletto, Emiliano Figueroa, avvenuto il 23 dicembre."}
{"id": "149242", "revid": "131358", "url": "https://it.wikipedia.org/wiki?curid=149242", "title": "Giovanni di Aragona", "text": ""}
{"id": "149243", "revid": "2201212", "url": "https://it.wikipedia.org/wiki?curid=149243", "title": "Lithobates catesbeianus", "text": "La rana toro anche conosciuta come rana bue (Lithobates catesbeianus []) \u00e8 un anfibio anuro della famiglia Ranidae, originario del Nord America.\nIl nome deriva dal suo particolare gracidio che pu\u00f2 ricordare il muggito dei bovini.\nDescrizione.\n\u00c8 uno dei pi\u00f9 grossi anfibi, capace di raggiungere i 20\u00a0cm di lunghezza (zampe escluse) e 750 g di peso. Le femmine sono pi\u00f9 piccole dei maschi.\nSi presenta molto simile alla rana verde comune. La distinguono la presenza di una membrana timpanica molto grande ed evidente (soprattutto nel maschio, di dimensione molto maggiore dell'occhio, mentre nella femmina \u00e8 pi\u00f9 piccolo) che pu\u00f2 arrivare a raggiungere le dimensioni dell'occhio, e una struttura corporea decisamente robusta, e l'assenza di pliche dorsolaterali. Ha una bocca ampia che gli permette di mangiare grosse prede. Il corpo ha una colorazione verde-brunastra, che con le basse temperature diventa pi\u00f9 scura. Le zampe sono spesso a strisce.\nBiologia.\nComportamento.\nI girini possono essere molto voraci: a volte possono mangiare gli esemplari pi\u00f9 piccoli della loro stessa specie. La metamorfosi pu\u00f2 avvenire nel corso di 3 anni.\nIn libert\u00e0 pu\u00f2 vivere per 8-10 anni, in cattivit\u00e0 fino a 16 anni.\nAlimentazione.\nSi nutre di invertebrati e di piccoli vertebrati. Se addomesticata, si nutre anche di sarde alici mangiando dalle mani. \nRiproduzione.\nLa rana toro raggiunge la maturit\u00e0 sessuale a 3-5 anni. In primavera il maschio emette il suo richiamo per allontanare altri maschi, per evitare che attraggano le femmine. Durante l'accoppiamento il maschio si aggrappa con le zampe posteriori alla femmina, per fecondare le uova, fino a . Le uova si schiudono dopo 3-5 giorni dalla deposizione.\nDistribuzione e habitat.\nLa rana toro \u00e8 originaria degli Stati Uniti orientali e centrali e di alcune zone del Canada sud-orientale.\nLe sue dimensioni, davvero ragguardevoli, hanno attirato l'interesse alimentare dell'uomo e, di conseguenza, facilitato la sua introduzione per via antropica in varie zone del mondo, prima fra tutte Cuba, ove si \u00e8 diffusa in modo tale da consentirne la caccia organizzata con ampio commercio. La rana toro \u00e8 stata importata anche in Eurasia: in Italia si \u00e8 naturalizzata ed \u00e8 divenuta infestante nelle vasta rete di fiumi, laghi e canali artificiali che circondano Mantova, nei dintorni di Pavia e alla Malbosteria e nel Lazio, qui presente storicamente in canali di drenaggio nella zona del litorale romano (Pizzuti &amp; Cattaneo, 2008) e in vecchie cave di argilla lungo il bacino del fiume Tevere (Grano &amp; Cattaneo, 2014).\n\"L. catesbeianus\" \u00e8 inserita nell'elenco delle 100 tra le specie invasive pi\u00f9 dannose al mondo e gli impatti da essa causati negli ecosistemi invasi sono ascrivibili soprattutto alla sua dieta generalista e grande voracit\u00e0. Questo anfibio preda infatti una vasta gamma di animali, a patto che le loro dimensioni lo permettano: piccoli mammiferi, grossi insetti, pesci, uccelli, rettili e, soprattutto, altri anfibi. Dove presente mette quindi in pericolo la sopravvivenza delle popolazioni locali di questi animali, che non riescono a reagire all'efficace predazione dei numerosi individui di questo predatore alloctono. Inoltre, \u00e8 responsabile della diffusione della chitidriomicosi, malattia fungina mortale per gli anfibi autoctoni, della quale la rana toro \u00e8 invece portatrice sana. "}
{"id": "149244", "revid": "2519", "url": "https://it.wikipedia.org/wiki?curid=149244", "title": "Casato dei Tudor", "text": ""}
{"id": "149245", "revid": "1901624", "url": "https://it.wikipedia.org/wiki?curid=149245", "title": "Alcibiade", "text": "Oratore e statista di altissimo livello, fu l'ultimo membro di spicco degli Alcmeonidi, il clan aristocratico a cui apparteneva la famiglia di sua madre, poi decaduto con la fine della guerra del Peloponneso. Svolse un ruolo importante nella seconda parte di questo conflitto, come consigliere strategico, comandante militare e politico.\nDurante la guerra del Peloponneso, Alcibiade cambi\u00f2 pi\u00f9 volte il proprio partito politico: nella natia Atene, dal 420 al 410 a.C. fu fautore di un'aggressiva politica estera impegnandosi nell'organizzazione della spedizione ateniese in Sicilia, ma pass\u00f2 dalla parte di Sparta quando i suoi oppositori politici lo accusarono del sacrilegio delle erme. A Sparta propose e supervision\u00f2 importanti campagne militari contro la sua citt\u00e0 natale. Cacciato anche da Sparta, per\u00f2, fu obbligato a rifugiarsi in Persia, dove divenne consigliere del satrapo Tissaferne finch\u00e9 i suoi sostenitori politici ateniesi non gli chiesero di tornare. Fu poi generale ad Atene per diversi anni, ma i suoi nemici riuscirono a farlo esiliare una seconda volta.\nA detta di molti storici, se avesse potuto comandare la spedizione in Sicilia da lui progettata (guidata invece da Nicia), l'operazione non sarebbe terminata con la disastrosa disfatta degli Ateniesi. Negli anni passati a Sparta, Alcibiade ebbe un ruolo determinante nella caduta di Atene: l'occupazione permanente della citt\u00e0 di Decelea e le rivolte di molti territori sotto il controllo di Atene furono da lui consigliate o supervisionate. Una volta tornato alla sua citt\u00e0 natale, comunque, ebbe un ruolo cruciale in una successione di vittorie ateniesi che forse avrebbero costretto Sparta alla pace.\nAlcibiade favor\u00ec tattiche anticonvenzionali, spesso assoggettando citt\u00e0 con l'inganno, proponendo negoziati, utilizzando l'arte militare poliorcetica solo in casi estremi. Le qualit\u00e0 politiche e militari di Alcibiade furono spesso utili agli Stati che beneficiarono dei suoi servigi, ma la sua propensione a inimicarsi i potenti gli imped\u00ec di rimanere a lungo in uno stesso luogo e, alla fine della guerra, i giorni in cui aveva avuto un ruolo politico importante divennero solo un lontano ricordo.\nBiografia.\nGenealogia e tutori.\nAlcibiade era figlio di Clinia, che faceva risalire il proprio lignaggio fino a Eurisace e ad Aiace Telamonio, e di Dinomaca, figlia di Megacle V. Alcibiade, per parte di madre, apparteneva quindi alla potente famiglia degli Alcmeonidi, dato che Pericle e suo fratello Arifrone erano cugini di Dinomaca, poich\u00e9 il nonno di quest'ultima e il loro nonno materno erano fratelli, entrambi figli di Megacle e Agariste di Sicione.\nSuo nonno materno, chiamato anch'egli Alcibiade, era amico di Clistene, il riformatore della costituzione ateniese alla fine del VI secolo a.C.\nDopo la morte di Clinia, avvenuta nella battaglia di Coronea (447 a.C.), Pericle e Arifrone divennero i suoi tutori. Secondo Plutarco Alcibiade ebbe molti insegnanti famosi, tra cui Socrate, e fu ben istruito nella retorica; in contrasto con questo resoconto, Isocrate afferma che Alcibiade non fu mai allievo di Socrate, ma soltanto di Pericle, e aggiunge che il suo presunto legame con Socrate fu creato per screditare quest'ultimo.\nAlcibiade e Socrate.\nIl rapporto tra Alcibiade e Socrate \u00e8 spunto di dispute marcate, dovute principalmente alla discordanza nei resoconti di Platone, rinvigoriti dagli scritti di Plutarco, e quelle di Senofonte e Isocrate.\nLa letteratura dell'epoca, specie quella \"socratica\", dedic\u00f2 ampio spazio alla figura di Alcibiade, che infatti \u00e8 protagonista di due dialoghi di Platone (\"Alcibiade primo\" e \"Alcibiade secondo\") e ha un ruolo importante nel \"Simposio\"; anche nel \"Protagora\" e nel \"Gorgia\" viene evocata la sua relazione con Socrate. \u00c8 protagonista di altri dialoghi composti da Euclide di Megara, Fedone di Elide, Eschine di Sfetto e Antistene.\nL'interesse dei socratici nei suoi confronti \u00e8 conseguenza del suo stretto rapporto con il maestro, di cui sarebbe stato allievo prediletto e amante.\nSecondo Senofonte il legame tra i due personaggi sarebbe stato tanto profondo da venire considerato una delle cause della condanna del filosofo nel 399 a.C.: Socrate sarebbe stato ritenuto responsabile dei misfatti commessi da individui come Alcibiade e Crizia, ritenuti suoi allievi, le cui azioni sarebbero state condizionate dai suoi insegnamenti immorali.\nCon questi dialoghi, quindi, i discepoli del filosofo avrebbero tentato di difendere l'operato del maestro, cercando da un lato di motivare il suo legame con questi personaggi, dall'altro di giustificare il fallimento dei suoi insegnamenti.\nTuttavia, uno studio delle fonti coeve alle vite di entrambi presenta una situazione inaspettata: nei testi di Tucidide non si accenna al legame tra Alcibiade e Socrate, mentre le orazioni \"Contro Alcibiade\" dello Pseudo-Andocide, \"Sulla biga\" di Isocrate e \"Contro Alcibiade per diserzione\" di Lisia non alludono al filosofo. Anche Aristofane, riferendosi ad Alcibiade, non lo mette mai in relazione a Socrate.\nPlutarco scrive che Alcibiade ebbe una relazione particolarmente stretta con Socrate, tanto che Alcibiade \"temeva e riveriva solo Socrate, mentre disprezzava il resto dei suoi ammiratori\". Plutarco afferma anche che \"tutti si meravigliavano a vederlo dividere i pasti con Socrate, a esercitarsi con lui nella lotta e ad accoglierlo nella sua tenda\".\nAlcibiade prese parte alla battaglia di Potidea (432 a.C.), dove Platone dice che Socrate gli abbia salvato la vita, e di nuovo nella battaglia di Delio (424 a.C.). Infatti, Plutarco e Platone concordano sul fatto che Alcibiade \"fu soldato nella campagna di Potidea con Socrate, suo compagno di tenda e di azione\" e che \"quando fu ferito, fu Socrate a rialzarlo e difenderlo\"; nonostante ci\u00f2, Antistene sostiene che Alcibiade fu salvato da Socrate a Delio, e non a Potidea.\nPlutarco invece narra come a Delio, con gli Ateniesi in rotta, Alcibiade fece da scorta e difese il filosofo.\nLe fonti sembrano concordare sul fatto che Alcibiade, allievo di Socrate, sia un esempio dei rischi che gli empi insegnamenti di quest'ultimo potevano provocare per la citt\u00e0. Mentre le testimonianze sulla relazione fra i due personaggi fornite da Platone risultano tutt'altro che univoche: in particolare Platone entra in contraddizione con s\u00e9 stesso sul periodo di frequentazione fra questi due personaggi, altro elemento negativo \u00e8 il silenzio delle fonti precedenti sul legame fra Socrate e Alcibiade, a cui si aggiunge l'assenza di ogni riferimento a un rapporto erotico tra i due nell'opera di Senofonte.\nPer quanto possiamo saperne, quasi certamente Alcibiade e Socrate si conoscevano veramente, dato il ristretto circolo aristocratico presente ad Atene, ma la loro relazione, qualunque essa fosse, fu enfatizzata dopo il processo subito dal filosofo e col tempo \u00e8 divenuta un \"topos\" centrale nella biografia di entrambi.\nA ogni modo Senofonte pare completamente all'oscuro dell'aspetto erotico della relazione tra i due personaggi. La natura della relazione tra Alcibiade e Socrate divenne comunque un argomento frequente all'interno delle discussioni della cosiddetta \"scuola socratica\", ed \u00e8 dunque verosimile supporre che anche Platone abbia tentato di difendere il maestro da tali accuse e che quindi cerchi in qualche modo di dare una risposta alle accuse che volevano Socrate responsabile delle malefatte compiute dal suo giovane discepolo anche nel \"Simposio\" e soprattutto nell\"Alcibiade\", cio\u00e8 nei dialoghi in cui Alcibiade compare e svolge un ruolo significativo.\nCarattere.\nLa tradizione riporta alcuni episodi che evidenziano il carattere ribelle di Alcibiade. Bisogna per\u00f2 considerare che secondo David Gribble non bisogna sempre prestare fede alle ricostruzioni di Plutarco, perch\u00e9 potrebbe aver utilizzato testimonianze inaffidabili per la ricostruzione della biografia del politico ateniese.\nPlutarco, per esempio, racconta che una volta Alcibiade volle incontrarsi con Pericle ma gli fu detto che lo statista non poteva riceverlo, perch\u00e9 stava studiando come presentare agli Ateniesi il resoconto del suo mandato politico. Alcibiade allora rispose: \"Non sarebbe meglio che studiasse come non presentare il resoconto agli Ateniesi?\"\nUn'altra volta diede senza motivo un pugno a Ipponico, un ricco Ateniese, suscitando lo sdegno generale. Alcibiade si rec\u00f2 quindi a casa di Ipponico e gli mostr\u00f2 la schiena invitandolo a frustarlo. Non solo Ipponico lo perdon\u00f2, ma gli diede in moglie la figlia Ipparete. Ella fu fedele al marito tutta la vita a dispetto delle sue relazioni extraconiugali dandogli due bambini, una femmina e un maschio chiamato Alcibiade il Giovane.\nSecondo un aneddoto riportato da Andocide e Plutarco, una volta Alcibiade prese a pugni il rivale Taurea, durante una competizione per ottenere una coregia. Per tutta risposta, gli spettatori presero in simpatia Taurea applaudendo il suo coro e rifiutandosi invece di ascoltare quello di Alcibiade.\nUn esempio della natura ambiziosa di Alcibiade fu il fatto che durante i Giochi olimpici del 416 a.C., partecip\u00f2 alla corsa dei carri con ben sette carri, pi\u00f9 di quanto ogni altro privato cittadino avesse mai fatto fino ad allora. Tre dei suoi carri arrivarono rispettivamente primo, secondo e quarto.\nLa leggenda che si tramanda del cane senza coda presenta Alcibiade nel palcoscenico della storia come un personaggio pubblico abile gestore della propria immagine. Lo scandalo creato dal taglio della bellissima coda del proprio cane avrebbe avuto l'obiettivo di calamitare l'attenzione degli ateniesi su questo episodio in modo tale che la stessa attenzione non potesse cadere su episodi ben pi\u00f9 gravi che lo riguardavano.\nCarriera politica fino al 412 a.C..\nAscesa.\nL'ascesa politica di Alcibiade ebbe inizio quando egli cominci\u00f2 a dar voce all'ala populista che vedeva negativamente la pace di Nicia e agognava una pi\u00f9 marcata politica espansionistica. Gli storici Arnold W. Gomme e Raphael Sealey affermano, dando credito alle parole di Tucidide, che Alcibiade fosse offeso dal fatto che gli Spartani gli avevano preferito come interlocutori nelle trattative di pace Nicia e Lachete, trascurandolo per il fatto che era giovane.\nL'accordo di pace, lungi dall'essere rispettato, fu causa di numerose dispute interpretative e ci\u00f2 convinse Sparta a inviare ambasciatori ad Atene con pieni poteri per dissipare i malumori. Gli Ateniesi li ricevettero benevolmente, per\u00f2 Alcibiade li incontr\u00f2 in segreto prima che andassero a parlare all'ecclesia e disse loro che quest'ultima era arrogante e molto ambiziosa; li sollecit\u00f2 a lasciare da parte il loro incarico diplomatico di rappresentanti con pieni poteri, permettendogli di assisterli nel dialogo coi politici ateniesi facendo leva sulla sua influenza. Gli ambasciatori furono d'accordo e, impressionati dalla dialettica di Alcibiade, si allontanarono dalle posizioni di Nicia, il quale invece voleva sinceramente stringere un accordo cogli Spartani.\nIl giorno dopo, durante l'assemblea, tradendo la dichiarazione di intenti, Alcibiade chiese agli ambasciatori quali poteri fossero stati concessi loro da Sparta per i negoziati e loro, come accordato, risposero che non avevano ricevuto pieni poteri. Affermazione in diretta contrapposizione con quanto affermato il giorno prima; Alcibiade colse l'occasione per gettare sospetti sulla loro credibilit\u00e0 e distruggerne la reputazione. Questo fatto imbarazz\u00f2 Nicia e, di conseguenza, rafforz\u00f2 la posizione di Alcibiade, che venne nominato generale.\nAlcibiade si serv\u00ec della sua maggiore influenza per stringere un'alleanza con Argo, Mantinea, Elis e altre citt\u00e0 del Peloponneso, minacciando il dominio di Sparta nella regione.\nL'alleanza non ebbe per\u00f2 successo a causa della sconfitta nella battaglia di Mantinea.\nGli anni 416 e 415 a.C. furono testimoni di una complessa lotta politica tra Iperbolo contrapposto ai suoi antagonisti, Nicia e Alcibiade. Iperbolo tent\u00f2 di farli ostracizzare, ma Alcibiade e Nicia riuscirono, grazie alla loro influenza combinata, a far esiliare proprio Iperbolo: sia Nicia sia Alcibiade avevano un proprio seguito personale, i cui voti erano determinati dai desideri dei capi.\nAlcibiade non fu tra i generali coinvolti nella cruenta occupazione dell'isola di Melo (416-415 a.C.), ma Plutarco afferma che fu uno dei sostenitori del decreto col quale a Melo furono uccisi tutti gli uomini adulti e ridotti in schiavit\u00f9 le donne e i bambini. Andocide afferma che Alcibiade ebbe un figlio da una di queste schiave.\nSpedizione in Sicilia.\nNel 415 a.C. giunsero ad Atene gli ambasciatori della citt\u00e0 siciliana di Segesta per chiedere aiuti nella guerra che li vedeva contrapposti a Selinunte, alleata di Siracusa.\nDurante il dibattito che segu\u00ec, Nicia fu fermamente contrario all'intervento ateniese, spiegando come una campagna del genere sarebbe stata troppo dispendiosa per le casse della citt\u00e0, attaccando le motivazioni e la persona stessa di Alcibiade, che era emerso come sostenitore della spedizione.\nAlcibiade nel suo discorso afferm\u00f2 che questo nuovo teatro di guerra avrebbe arricchito Atene e ne avrebbe esteso la sfera di influenza eguagliando la grandezza dell'Impero persiano: gli Ateniesi sarebbero riusciti a reclutare degli alleati nella regione e avrebbero conquistato Siracusa, la citt\u00e0 pi\u00f9 potente della Sicilia. Secondo Tucidide Alcibiade sperava addirittura di prendere anche Cartagine, in modo da ottenere vantaggi personali in gloria e denaro.\nNonostante l'entusiastico discorso di Alcibiade in favore dell'intervento:\nfu Nicia, una volta chiaritosi sugli intenti dell'assemblea, che trasform\u00f2 quello che doveva essere un intervento simbolico a supporto di Segesta in una grande spedizione, facendo credere la conquista della Sicilia possibile e sicura. Infatti fu su consiglio di Nicia che la flotta fu aumentata da 60 navi a \"140 galere, equipaggiate con 5.100 opliti, 1.300 arcieri, frombolieri e fanti leggeri\".\nIl filosofo Leo Strauss sottolinea che la spedizione in Sicilia non sarebbe mai stata tentata in simili circostanze sotto Pericle.\nL'intenzione di Nicia era quella di sottoporre all'ecclesia una richiesta di truppe talmente onerosa da dissuadere i sostenitori della spedizione, invece ottenne l'effetto opposto, rendendoli ancora pi\u00f9 entusiasti. Contro i suoi desideri, fu nominato generale assieme ad Alcibiade e Lamaco e a ognuno dei tre furono dati pieni poteri per fare qualunque cosa fosse nell'interesse di Atene mentre erano in Sicilia.\nDurante i preparativi, una notte, tutte le erme (le statue che raffiguravano Ermes ai crocicchi delle strade principali) in Atene furono mutilate; questo atto di profanazione sacrilega fu visto come un cattivo auspicio per la missione e fece scoppiare uno scandalo giudiziario. Plutarco spiega che Androcle, oppositore di Alcibiade, ingaggi\u00f2 falsi testimoni per accusare lui e i suoi amici delle mutilazioni e di aver profanato i misteri eleusini. In seguito i suoi avversari, tra i cui capi c'erano Androcle stesso e Tessalo, figlio di Cimone, ingaggiarono degli oratori per sostenere che Alcibiade avrebbe dovuto prima compiere la spedizione e poi essere processato al ritorno. Alcibiade, sospettando le loro intenzioni, chiese di essere processato immediatamente, nonostante rischiasse la pena di morte, difendendo cos\u00ec di persona la sua reputazione; la sua richiesta non fu accolta e la flotta salp\u00f2, senza che la questione fosse stata risolta. Come Alcibiade aveva sospettato, la sua assenza favor\u00ec i suoi nemici che lo accusarono di aver intrapreso azioni e fatto commenti sacrileghi, affermando che questi fatti erano collegati a un suo complotto anti-democratico. Secondo Tucidide gli Ateniesi, avendo paura della deriva tirannica, vedevano con sospetto tutti i politici influenti.\nQuando la flotta arriv\u00f2 a Catania trov\u00f2 la trireme ateniese \"Salaminia\" che stava aspettando di riportare ad Atene Alcibiade e gli altri imputati per la mutilazione delle erme e per la profanazione dei misteri eleusini affinch\u00e9 fossero processati. Alcibiade disse agli araldi che li avrebbe seguiti con la sua nave, ma a Thurii fugg\u00ec: ad Atene fu dichiarato colpevole in contumacia e condannato a morte, le sue propriet\u00e0 furono confiscate e fu promessa una taglia di un talento a chiunque avesse ucciso uno dei fuggitivi.\nIntanto la spedizione ateniese in Sicilia, dopo qualche vittoria, si diresse verso Messina, dove gli strateghi si aspettavano che i loro alleati, all'interno delle mura, consegnassero loro la citt\u00e0. Ma Alcibiade, sapendo che sarebbe stato estradato, diede informazioni agli amici dei Siracusani che si trovavano a Messina perch\u00e9 impedissero agli Ateniesi di conquistare la citt\u00e0. Con la morte di Lamaco in battaglia, poco tempo dopo, il comando della spedizione fu affidato a Nicia, che gli storici moderni hanno valutato come inadatto alla guida delle truppe.\nA Sparta.\nDopo essersi dileguato a Thurii, Alcibiade contatt\u00f2 velocemente gli Spartani, \"promettendo di rendere loro aiuti e servigi in modo ancor pi\u00f9 determinante di quando non avesse causato loro difficolt\u00e0 da nemico\" in cambio di protezione. Essi accettarono la sua offerta e lo accolsero in citt\u00e0. A Sparta, dove si stava discutendo dell'eventualit\u00e0 o meno di un invio di aiuti a Siracusa, Alcibiade partecip\u00f2 al dibattito e instill\u00f2 negli efori spartani una certa paura nei confronti dell'ambizione ateniese, spiegando come intendessero conquistare la Sicilia, l'Italia e forse anche Cartagine.\nLa minaccia ateniese sembr\u00f2 quindi immediata e Alcibiade riusc\u00ec a convincere gli Spartani a mandare un contingente guidato da Gilippo ad aiutare e a riorganizzare i Siracusani.\nEgli cerc\u00f2 di creare una sintonia con l'uditorio attraverso il ricordo della politica anti-tirannica della propria famiglia, atteggiamento che li accomunava alla politica spartana.\nLa democrazia venne presentata come l'unica alternativa al potere dispotico e come la forma di governo che aveva reso Atene grande e libera. Tuttavia Alcibiade, in questo discorso, prese le distanze dall'ordinamento politico della propria citt\u00e0, mostrando di disprezzare questo regime:\nSi trattava di una dichiarazione politica che si allontanava dagli ideali democratici ateniesi, avvicinandosi piuttosto a una politica oligarchico-moderata. Tuttavia, pi\u00f9 che motivate da veri orientamenti politici, le parole di Alcibiade sono da intendersi come dettate dal bisogno, personale e contingente, di creare una base di comunicazione con gli Spartani: doveva convincerli non solo a dimenticare la precedente condotta, cercando di porla sotto una luce diversa, ma soprattutto doveva farsi accettare da loro, dimostrando di avere gli stessi interessi.\nNon si pu\u00f2 tuttavia valutare se questo cambiamento sia da imputarsi effettivamente ad Alcibiade, o se faccia piuttosto parte dell'abilit\u00e0 di Tucidide nel creare discorsi \"verosimili\", che forzano in parte la realt\u00e0 per adeguarsi alla sua visione della guerra del Peloponneso.\nInfine Alcibiade spiegava le ragioni di quello che si presentava come un tradimento della propria patria attraverso un ragionamento sofistico. All'interno del suo sistema di valori, orientato al soddisfacimento egoistico dei propri desideri, l'idea di patriottismo assume un significato nuovo: Alcibiade stravolge il senso della partecipazione politica e la polis diventa il palcoscenico sul quale recitare il proprio ruolo da protagonista:\nLo storico Donald Kagan, dell'universit\u00e0 di Yale, pensa che Alcibiade abbia volontariamente esagerato, dando enfasi nell'esporre gli ambiziosi piani degli Ateniesi, in modo tale che gli Spartani si convincessero che l'aiuto da lui fornito fosse loro veramente utile; Kagan afferma che Alcibiade non aveva ancora acquisito la sua fama \"leggendaria\" e che gli Spartani lo vedevano come \"un uomo sconfitto e braccato\" la cui politica \"aveva prodotto danni strategici senza alcun risultato decisivo\". Se tale interpretazione \u00e8 esatta, uno dei pi\u00f9 grandi talenti di Alcibiade fu senza dubbio la capacit\u00e0 oratoria altamente persuasiva.\nAlcibiade fu consigliere militare di Sparta e aiut\u00f2 gli Spartani a ottenere molti successi cruciali. Consigli\u00f2 loro di costruire un forte permanente a Decelea, ad appena 16 chilometri da Atene e con vista sulla citt\u00e0. Facendo ci\u00f2 costrinsero gli Ateniesi ad allontanarsi dalle loro case, dai loro raccolti e dalle miniere di argento di capo Sunio. La mossa fu devastante per Atene e costrinse i cittadini a vivere all'interno delle Lunghe Mura tutto l'anno, facendo in modo che i loro approvvigionamenti alimentari dipendessero interamente dai traffici marittimi. Vedendo Atene assediata, alcuni membri della lega delio-attica cominciarono a organizzare una rivolta. In seguito alla disastrosa sconfitta ateniese in Sicilia, Alcibiade navig\u00f2 verso la Ionia con una flotta spartana e continu\u00f2 a persuadere alcune citt\u00e0 cruciali per la sopravvivenza della lega alla ribellione.\nNonostante questi considerevoli contributi alla causa spartana, Alcibiade ben presto perse il favore del governo spartano, presieduto da Agide II. La causa scatenante fu l'attribuzione di paternit\u00e0 di Leotichida, il figlio nato dalla moglie di Agide, Timea, allo stesso Alcibiade. L'influenza di Alcibiade si ridusse ancora di pi\u00f9 dopo il ritiro di Endio, l'eforo che gli faceva i favori pi\u00f9 grandi. Si suppone che l'ammiraglio spartano Astioco avesse ricevuto ordine di uccidere Alcibiade, ma quest'ultimo fu avvertito in tempo e fugg\u00ec presso il satrapo persiano Tissaferne, che aveva finanziato le forze peloponnesiache nel 412 a.C.\nIn Asia Minore.\nAl suo arrivo a Sardi, Alcibiade ottenne ben presto la fiducia del potente satrapo a cui diede vari consigli politici. \nSecondo Tucidide Alcibiade, presso Tissaferne, cominci\u00f2 a fare tutto ci\u00f2 che poteva per danneggiare la causa spartana. In qualit\u00e0 di consigliere sugger\u00ec di ridurre i finanziamenti alla flotta peloponnesiaca cominciando a erogarli saltuariamente. Poi, di sedurre i trierarchi e gli strateghi delle polis greche con donativi in denaro, in modo da renderli arrendevoli.\nInfine Alcibiade disse al satrapo di non aver fretta nel portare la flotta persiana nel conflitto visto che i due contendenti, Atene e Sparta, si sarebbero stancati di pi\u00f9 quanto pi\u00f9 a lungo la guerra fosse durata: \u00abe, dopo aver diminuito il potere ateniese il pi\u00f9 possibile, eliminare immediatamente il paese dei Peloponnesiaci\u00bb; ci\u00f2 avrebbe permesso ai Persiani di conquistare pi\u00f9 facilmente la regione vincendo di conseguenza la guerra.\nSebbene il consiglio di Alcibiade giovasse ai Persiani, esso fu solamente un pretesto; Tucidide ci dice che il vero motivo fu di usare la sua supposta influenza presso i Persiani per realizzare il suo ritorno ad Atene.\nRichiamo ad Atene.\nNegoziati con gli oligarchi ateniesi.\nL'Alcibiade alle \"dipendenze\" di Tissaferne, lavor\u00f2 in modo da far sembrare la \"democrazia radicale\" incompatibile col suo ritorno in terra natia. Perci\u00f2 intrecci\u00f2 corrispondenza coi navarchi Ateniesi di stanza con la flotta a Samo, ai quali sugger\u00ec che, se avessero instaurato un governo oligarchico a lui amico, sarebbe tornato ad Atene portando con s\u00e9 in dote finanziamenti persiani e, probabilmente, una flotta persiana di 147 triremi. Alcibiade riusc\u00ec a convincere gli ufficiali pi\u00f9 influenti, ma per raggiungere il suo obiettivo doveva fare in modo che la costituzione ateniese venisse cambiata, il suo ritorno fosse messo al voto e Tissaferne e il re di Persia si convertissero alla causa ateniese.\nLa maggior parte degli ufficiali della flotta ateniese accett\u00f2 il piano e accolse con favore la prospettiva di una costituzione pi\u00f9 limitata, che avrebbe permesso loro di avere una maggiore influenza politica. L'idea di un cambiamento dell'ordinamento politico ad Atene incontr\u00f2 l'opposizione della maggior parte dei soldati e dei marinai, ma \"la vantaggiosa prospettiva dell'essere pagati dal re di Persia\" fece cambiare loro idea. I cospiratori mandarono Pisandro in missione ad Atene, per trattare il ritorno di Alcibiade e l'abolizione della democrazia in citt\u00e0; cos\u00ec facendo avrebbero ottenuto l'appoggio di Tissaferne.\nSecondo Tucidide solo uno dei generali ateniesi a Samo, Frinico, si oppose al piano e ribatt\u00e9 che Alcibiade non si preoccupava dell'oligarchia che proponeva pi\u00f9 di quanto non si preoccupasse della tradizionale democrazia. Il coinvolgimento nel complotto di un altro stratega, Trasibulo, non \u00e8 ancora stato chiarito: Kagan sostiene che fosse uno dei fondatori del piano, favorevole a un'oligarchia moderata, ma che le azioni estreme dei suoi compagni lo avessero escluso dal complotto; Robert Buck, invece, pensa che Trasibulo non sia mai stato coinvolto nel complotto, anche perch\u00e9 probabilmente non era a Samo in quei mesi.\nFrinico, temendo che Alcibiade, dopo essere ritornato, si vendicasse di lui poich\u00e9 gli si era opposto, mand\u00f2 una lettera segreta all'ammiraglio spartano Astioco. In essa comunicava che Alcibiade stava facendo il doppio gioco, consigliando Tissaferne a sostegno della causa ateniese, e rivelandogli espressamente il resto del complotto. Astioco giunto a Magnesia incontr\u00f2 Alcibiade e Tissaferne, ai quali parl\u00f2 della lettera di Frinico. Alcibiade rispose mandando alle autorit\u00e0 di Samo una lettera contro Frinico, esponendo ci\u00f2 che aveva fatto e chiedendo di condannarlo a morte. Frinico scrisse nuovamente ad Astioco, disperato, offrendogli la possibilit\u00e0 di distruggere la flotta ateniese a Samo: Astioco rivel\u00f2 anche questo ad Alcibiade, che inform\u00f2 gli ufficiali di Samo che erano stati traditi da Frinico. Alcibiade comunque non fu ascoltato, poich\u00e9 Frinico aveva anticipato la sua lettera e, prima che le accuse arrivassero, disse all'esercito che era stato informato di un piano nemico per attaccare il campo e che loro avrebbero dovuto fortificare Samo il prima possibile.\nNel frattempo, Pisandro assieme ad altri inviati, arriv\u00f2 ad Atene dove tenne un discorso al popolo. La proposta di Pisandro vinse il dibattito, mettendo in luce le prospettive allettanti promesse da Alcibiade. L'ecclesia depose Frinico ed elesse Pisandro e altri dieci inviati per negoziare con Tissaferne e Alcibiade.\nA questo punto, il piano di Alcibiade incontr\u00f2 un grosso ostacolo: Tissaferne non voleva stringere un accordo in nessun modo, volendo proseguire la sua politica neutrale; come fa rilevare Kagan, Tissaferne era un satrapo prudente e aveva compreso i vantaggi del logoramento delle due parti, senza diretto coinvolgimento persiano. Alcibiade, capita la situazione, incominci\u00f2 a presentare agli Ateniesi pretese sempre pi\u00f9 assurde per conto di Tissaferne, tentando di convincerli che Tissaferne volesse s\u00ec aiutarli, ma che essi dovevano in cambio sottostare a pi\u00f9 pressanti richieste.\nSebbene gli inviati fossero contrariati per l'audacia delle rivendicazioni persiane, essi tuttavia partirono coll'impressione che Alcibiade potesse aver portato a un accomodamento tra i poteri nella regione; questo fallimento alla corte di Tissaferne, comunque, pose fine ai negoziati tra Alcibiade e i cospiratori. Questi ultimi, essendo convinti che Alcibiade non potesse mantenere la propria promessa senza accondiscendere alle pretese di Tissaferne, che si erano rivelate troppo vessanti, abbandonarono di comune accordo i piani che riguardavano il suo ritorno ad Atene.\nRielezione a stratego.\nNonostante il fallimento dei negoziati, i cospiratori riuscirono a rovesciare la democrazia e a imporre il governo oligarchico dei Quattrocento, tra i cui capi vi furono Frinico e Pisandro. Sebbene i natali li avesse avuti proprio a Samo, il colpo di Stato, qui, non ebbe successo; i democratici dell'isola vennero a conoscenza della cospirazione e ne informarono i generali Leonte e Diomedonte, il trierarca Trasibulo e Trasillo (che a quel tempo era solo un oplita). Coll'aiuto di questi uomini e dei soldati che gi\u00e0 avevano manifestato in precedenza la loro contrariet\u00e0 al cambiamento, riuscirono a sconfiggere i 300 oligarchi dell'isola che tentavano di prendere il potere. Le truppe ateniesi di Samo si riunirono in un'assemblea politica, deposero i loro generali e ne elessero di nuovi, includendovi Trasibulo e Trasillo. Stabilito che essi non si erano ribellati alla citt\u00e0 ma che la citt\u00e0 si era ribellata a loro, decisero di mantenersi fedeli alle istituzioni democratiche, continuando la guerra contro Sparta.\nDopo qualche tempo Trasibulo convinse l'assemblea militare a votare il ritorno di Alcibiade, una politica che aveva sostenuto fin da prima del suo colpo di Stato; quindi and\u00f2 a prendere Alcibiade in Lidia e torn\u00f2 a Samo con lui. L'obiettivo di questa mossa si prefiggeva di togliere l'appoggio persiano agli Spartani, poich\u00e9 si credeva che Alcibiade avesse ancora una grande influenza su Tissaferne. Plutarco afferma che l'obiettivo dell'esercito fosse di usare l'influenza di Alcibiade per deporre i tiranni di Atene; Kagan sostiene che i termini del suo ritorno furono una delusione per Alcibiade, che aveva sperato in un rientro glorioso ad Atene; si trov\u00f2 sostenuto solo da una flotta ribelle, dove l'immunit\u00e0 dalle persecuzioni che gli era stata garantita \"lo proteggeva per il tempo presente ma non da future rese dei conti\"; per di pi\u00f9, egli aveva sperato che la fine del suo esilio fosse dovuta al suo prestigio e alla sua influenza, quando invece era da ricercare nella capacit\u00e0 politica di Trasibulo.\nNel suo primo discorso all'assemblea delle truppe, Alcibiade si lament\u00f2 amaramente delle circostanze del suo esilio, ma gran parte del suo intervento si incentr\u00f2 sulla sua presunta influenza nei confronti di Tissaferne; l'intento principale della sua orazione fu anche quello di rendere gli oligarchi ateniesi timorosi della sua presenza e di migliorare la sua reputazione nei confronti dell'esercito di stanza a Samo. Dopo averlo ascoltato, la flotta lo elesse subito generale insieme a Trasibulo e agli altri; Alcibiade, infatti, li eccit\u00f2 talmente che essi proposero di salpare subito per il Pireo e attaccare gli oligarchi ad Atene. Fu in primo luogo lui, assieme a Trasibulo, a calmarli e a mostrar loro la follia di quest'idea, che avrebbe provocato una guerra civile e che avrebbe causato l'immediata sconfitta di Atene.\nPoco dopo la ricomparsa di Alcibiade nello scacchiere politico ateniese, il governo dei Quattrocento fu rovesciato e rimpiazzato da una pi\u00f9 larga oligarchia, che avrebbe forse lasciato il posto a una democrazia.\nIntanto Alcibiade raggiunse Tissaferne via mare con una flottiglia; secondo Plutarco, l'intento di questa missione era di fermare la flotta persiana che stava andando in aiuto dei Peloponnesiaci. Tucidide concorda con Plutarco sul fatto che il contingente navale persiano fosse ad Aspendos e che Alcibiade avesse detto alle truppe che avrebbe portato dalla loro parte quella flotta o che, perlomeno, avrebbe impedito che essa intervenisse a sostegno di Sparta. Tucidide poi ipotizza che la vera ragione fosse quella di presentare la sua posizione a Tissaferne e di tentare un accordo di massima da presentare a Samo; secondo lo storico, Alcibiade avrebbe saputo da tempo che Tissaferne non avrebbe mai acconsentito di mettere a repentaglio l'integrit\u00e0 delle sue unit\u00e0 navali.\nBattaglie di Abido e Cizico.\nAlcibiade fu richiamato dal \"regime intermedio\" dei Cinquemila, il governo che successe ai Quattrocento nel 411 a.C., ma \u00e8 pi\u00f9 probabile che abbia aspettato fino al 407 a.C. per ritornare effettivamente in citt\u00e0. Plutarco racconta che, nonostante la richiesta del suo ritorno fosse gi\u00e0 stata approvata su richiesta di Crizia, suo alleato politico, Alcibiade decise di tornare solo dopo un trionfo militare.\nL'evento che gli avrebbe fruttato la fama tanto agognata fu la battaglia di Abido. Alcibiade, rimasto a Samo con poche triremi, mentre Trasibulo e Trasillo conducevano la flotta nell'Ellesponto, riusc\u00ec a racimolare una discreta quantit\u00e0 di denaro in Caria e dalle aree vicine, con la quale pag\u00f2 i rematori e arm\u00f2 altre navi. Dopo la battaglia di Cinossema entrambe le flotte radunarono tutte le navi di presidio nel mar Egeo per quello che forse sarebbe stato lo scontro decisivo; mentre Alcibiade era ancora in viaggio, esse si scontrarono ad Abido, dove i Peloponnesiaci avevano posto la loro principale base navale. La battaglia fu equilibrata e dur\u00f2 a lungo, ma la bilancia s'inclin\u00f2 a favore degli Ateniesi quando Alcibiade arriv\u00f2 con diciotto triremi nell'Ellesponto.\nViste le difficolt\u00e0 il satrapo persiano Farnabazo II, che aveva rimpiazzato Tissaferne come sostenitore della flotta peloponnesiaca, spost\u00f2 il suo esercito lungo la costa per difendere i marinai che avevano tirato in secca le loro navi; solo il loro intervento e la venuta della notte salvarono l'armata navale dalla completa distruzione.\nPoco dopo la battaglia, Tissaferne arrivato nell'area dello scontro incontr\u00f2 Alcibiade, che lasciata la flotta a Sesto, gli confer\u00ec doni in omaggio sperando di portare in appoggio ad Atene il governo persiano. Evidentemente Alcibiade giudic\u00f2 male la sua posizione presso il satrapo e venne arrestato al suo arrivo. Dopo un mese riusc\u00ec a scappare e riprese il comando delle operazioni. Ora era ovvio che, comunque, non aveva pi\u00f9 influenza presso i Persiani: da allora la sua autorit\u00e0 dipese da ci\u00f2 che poteva fare, piuttosto che da ci\u00f2 che aveva promesso di fare.\nDopo un intervallo di vari mesi, nei quali i Peloponnesiaci riarmarono nuove navi e gli Ateniesi assediarono numerose citt\u00e0 sfuggite al controllo della lega delio-attica raccogliendo denaro in tutto il mar Egeo, si riaccese lo scontro per il controllo dell'Egeo. La battaglia di Cizico, nel 410 a.C., ne fu la conseguenza.Alcibiade era stato costretto a fuggire da Sesto a Cardia per proteggere le sue triremi dalla flotta peloponnesiaca, ma appena quella ateniese si fu riunita i suoi comandanti la portarono a Cizico, dove secondo gli informatori ateniesi Farnabazo e Mindaro, comandante della flotta peloponnesiaca, stavano programmando insieme la mossa successiva. Favorite dal maltempo e dall'oscurit\u00e0, le forze ateniesi combinate si avvicinarono senza essere scoperte dai Peloponnesiaci; l\u00ec gli Ateniesi elaborarono un piano per costringere alla battaglia il nemico. Secondo Diodoro Siculo, Alcibiade avanz\u00f2 con una piccola flottiglia, che funse da esca per gli Spartani e, dopo aver ingannato con successo Mindaro grazie al suo piano, le unit\u00e0 navali di Trasibulo e Trasillo si unirono al suo contingente, tagliando la ritirata agli Spartani.\nIl professore Robert J. Littman, della Brandeis University, sottolinea come i resoconti di Diodoro e Senofonte differiscano, per quanto riguarda l'attribuzione del merito della vittoria: Senofonte giustifica la vittoria ateniese con l'arrivo di una tempesta, mentre Diodoro all'astuzia di Alcibiade; molti storici per\u00f2, prediligono il resoconto di Senofonte mentre Jean Hatzfeld fa notare che il resoconto di Diodoro contiene molti particolari interessanti.\nLa flotta spartana sub\u00ec ingenti perdite nella ritirata e raggiunse la costa cogli Ateniesi alle calcagna. Le truppe di Alcibiade, guidando l'inseguimento, presero terra e cercarono di spingere di nuovo le navi nemiche in mare; i Peloponnesiaci combatterono per evitare che le loro navi fossero portate via e le truppe di Farnabazo vennero in loro soccorso. Trasibulo sbarc\u00f2 le sue truppe per alleviare temporaneamente la pressione su Alcibiade e contemporaneamente ordin\u00f2 a Teramene di congiungersi alle forze terrestri ateniesi l\u00ec vicino, portando queste ultime in soccorso dei marinai e delle truppe da sbarco presenti sulla spiaggia. Gli Spartani e i Persiani, sopraffatti dall'arrivo di pi\u00f9 contingenti da diverse direzioni, furono scacciati e sconfitti, mentre gli Ateniesi catturarono tutte le navi spartane salvatesi dalla distruzione. Una lettera mandata a Sparta da Ippocrate, vice-ammiraglio di Mindaro, fu intercettata dagli Ateniesi; recitava: \"Le navi sono perse. Mindaro \u00e8 morto. Gli uomini stanno morendo. Non sappiamo cosa fare.\" Poco dopo Sparta chiese la pace, ma questa offerta fu respinta dagli Ateniesi, istigati da Cleofonte.\nUlteriori successi militari.\nDopo la vittoria ottenuta a Cizico, nel 409 a.C. Alcibiade e Trasibulo incominciarono ad assediare Calcedonia, forti del sostegno di una flotta composta da 190 navi. Anche se non ottennero una vittoria definitiva e non riuscirono a costringere la citt\u00e0 alla resa, Alcibiade riusc\u00ec a vincere una piccola battaglia tattica alle porte della citt\u00e0 e Teramene concluse un accordo coi Calcedonesi.\nGiunto nel Chersoneso Tracico, Alcibiade attacc\u00f2 Selimbria, dove organizz\u00f2 un complotto col partito filo-ateniese della citt\u00e0, offrendo loro delle ragionevoli condizioni di pace, imponendo una ferrea disciplina per tutelarne l'attuazione. Non fece niente alla citt\u00e0 e, presa una certa somma di denaro, vi lasci\u00f2 una guarnigione e ripart\u00ec; alcune epigrafi testimoniano che, dopo essersi arresi, gli abitanti di Silivri consegnarono degli ostaggi. Gli storici giudicano positivamente questa sua operazione dato che essa gli permise di guadagnare tempo e soldi.\nNel 408 a.C. aiut\u00f2 Trasibulo e Teramene ad assediare la citt\u00e0 di Bisanzio. Una parte dei cittadini, affamata e demoralizzata, decise di arrendersi agli Ateniesi chiedendo condizioni simili a quelle ottenute da Silivri. Durante la notte all'ora prestabilita, i difensori che avevano aderito alla congiura lasciarono le loro postazioni e gli Ateniesi poterono attaccare indisturbati la guarnigione spartana; a un certo punto, vista la ferocia con cui si battevano coloro che erano rimasti leali agli Spartani, Alcibiade comp\u00ec la mossa decisiva, promettendo loro salva la vita se avessero aderito alla causa ateniese. Appagati, anch'essi voltarono le spalle agli Spartani, che furono totalmente annientati.\nRitorno ad Atene, licenziamento e morte.\nRitorno ad Atene.\nNella primavera del 407 a.C., Alcibiade si decise a tornare ad Atene ma nonostante le sue recenti vittorie fu estremamente cauto: i cambiamenti di governo avvenuti, la teorica condanna che pendeva ancora su di lui e il grande danno che aveva recato alla citt\u00e0 quando era stato alleato di Sparta, potevano influenzare negativamente l'opinione pubblica. Quindi Alcibiade, invece di tornare direttamente in patria, and\u00f2 prima a Samo a prendere venti navi, colle quali si diresse nel golfo Ceramico in Caria, dove raccolse una somma di denaro pari a 100 talenti di argento; direttosi alla foce dell'Eurota, controll\u00f2 le operazioni spartane nei dintorni del porto del Giteo e raccolse informazioni sulla reazione degli Ateniesi venuti a conoscenza del suo imminente ritorno. Seppe cos\u00ec che essi erano ben disposti nei suoi confronti e che i suoi migliori amici attendevano con ansia il suo arrivo.\nGiunse cos\u00ec presso il porto del Pireo, dove la folla si accalcava per vederlo, eppure la paura di Alcibiade non svan\u00ec finch\u00e9 non vide suo cugino e gli altri suoi amici e conoscenti, che lo invitarono a sbarcare. A terra fu accolto come un eroe; alcuni videro come un cattivo presagio il fatto che ritornasse il giorno della festa della Plinteria, visto che questo giorno era considerato come il pi\u00f9 sfortunato dell'anno e che, quindi, non era consigliabile che vi accadesse nulla di importante. I suoi nemici ne presero nota e lo tennero a mente per future occasioni.\nTutti i procedimenti giudiziari contro Alcibiade furono cancellati e le accuse di blasfemia furono ufficialmente ritirate. Alcibiade riusc\u00ec a convincere del suo pentimento gli Ateniesi guidando la processione solenne a Eleusi, la prima che si svolgesse sulla terraferma dopo l'occupazione spartana di Decelea. La processione era stata rimpiazzata da un tragitto per mare, ma quell'anno Alcibiade riusc\u00ec, con una scorta di soldati, a permettere che essa si svolgesse secondo il canone tradizionale. Le sue propriet\u00e0 gli furono restituite e l'assemblea lo nomin\u00f2 \"comandante supremo delle forze di terra e di mare\".\nSconfitta di Nozio.\nNel 406 a.C. Alcibiade part\u00ec da Atene con 1\u00a0500 opliti e una flotta di 100 navi. Non riuscendo nell'assedio di Andro, si diresse a Samo e poi a Nozio, localit\u00e0 pi\u00f9 vicina al nemico che si trovava a Efeso.\nNel frattempo Ciro, rimpiazzato Tissaferne al comando della satrapia di Lidia e Caria, aveva deciso di aiutare finanziariamente i Peloponnesiaci. L'aumento delle paghe spinse molti rematori ateniesi nella flotta spartana, ora comandata dall'abile Lisandro, che aveva sostituito lo sfortunato Mindaro: questi fattori causarono un rapido rafforzamento della flotta peloponnesiaca, a danno di quella ateniese. In cerca di fondi e avendo bisogno di un'altra battaglia decisiva, Alcibiade lasci\u00f2 Nozio e and\u00f2 ad aiutare Trasibulo nell'assedio di Focea. Alcibiade era consapevole della vicinanza della flotta spartana, perci\u00f2 mise 80 navi a sorvegliarla, lasciandone il comando al suo timoniere personale Antioco, al quale aveva dato espressamente l'ordine di non attaccare Lisandro. Antioco disobbed\u00ec e si sforz\u00f2 di spingere Lisandro a combattere, tentando di imitare le tattiche usate a Cizico quattro anni prima. La situazione di Nozio, per\u00f2, era radicalmente diversa: gli Ateniesi non avevano dalla loro parte l'effetto sorpresa, visto che Lisandro era ben informato riguardo alla loro flotta dai disertori. Infatti, l'improvviso attacco spartano ordinato da Lisandro affond\u00f2 la nave di Antioco, il resto della flotta \"esca\" fu inseguito fino a Nozio, dove il grosso della flotta ateniese fu colto impreparato; le perdite ammontarono a ventidue navi. Alcibiade torn\u00f2 subito dopo e tent\u00f2 disperatamente di riscattarsi con una vittoria, ma Lisandro non abbocc\u00f2.\nLa responsabilit\u00e0 della sconfitta, naturalmente, ricadde su Alcibiade, e i suoi nemici riuscirono a farlo rimuovere dall'incarico, anche se alcuni storici moderni ritengono che la colpa principale fosse di Antioco. Diodoro Siculo afferma che, oltre che per la sconfitta di Nozio, Alcibiade fu esautorato anche per delle false accuse montate dai suoi oppositori; secondo il professore di storia antica Anthony Andrewes la delusione delle aspettative di vittoria, da lui create quell'estate, furono decisive per la sua caduta.\nDopo la condanna Alcibiade and\u00f2 in esilio e si diresse a nord stabilendosi nei suoi castelli del Chersoneso Tracico, senza pi\u00f9 tornare ad Atene. La conseguenza pi\u00f9 importante della sua caduta, comunque, fu probabilmente l'esautorazione dei suoi principali alleati (Trasibulo, Teramene e Crizia); questo triste episodio tolse ad Atene i suoi migliori comandanti militari dell'epoca e contribu\u00ec certamente alla sua sconfitta finale, concretizzatasi colla disastrosa sconfitta di Egospotami del 404 a.C.\nUltimi anni.\nDopo Nozio, Alcibiade non ebbe pi\u00f9 alcuna influenza politica. Il suo unico tentativo di rientrare in gioco avvenne prima della battaglia di Egospotami: recatosi dai generali ateniesi, spieg\u00f2 loro che erano accampati in una posizione svantaggiosa e li consigli\u00f2 di recarsi a Sesto, dove avrebbero potuto trarre vantaggio dalla presenza del porto e della citt\u00e0;\nDiodoro riferisce invece che offr\u00ec l'aiuto del re della Tracia, Amadoco I, in cambio di una parte di comando. Anche Plutarco menziona l'episodio, dicendo che \"Alcibiade sal\u00ec a cavallo e and\u00f2 dare una lezione ai generali. Disse che il loro ancoraggio era cattivo: il posto non aveva n\u00e9 un porto n\u00e9 una citt\u00e0 e loro dovevano andare a far provviste a Sesto\". Bernadotte Perrin ritiene pi\u00f9 affidabile il resoconto di Diodoro rispetto a quello di Senofonte. Andrew Wolpert afferma che \"non ci vuole un lettore cinico per capire, anche dal resoconto di Senofonte, che Alcibiade stava cercando di fare i suoi interessi quando and\u00f2 a informare i generali dei loro errori tattici\". In ogni caso i generali ateniesi, pensando che \"in caso di sconfitta la colpa sarebbe stata loro e in caso di vittoria il merito sarebbe stato di Alcibiade\", gli chiesero di andarsene e di non tornare pi\u00f9. Qualche giorno dopo la loro flotta fu annientata da Lisandro.\nMorte.\nDopo la sconfitta di Atene, Alcibiade and\u00f2 in Frigia, sperando di assicurarsi l'aiuto del nuovo re di Persia, Artaserse, per combattere l'egemonia militare spartana in Grecia, ma non ebbe fortuna, venendo ucciso nel 404 a.C.\nI fatti riguardanti la morte di Alcibiade sono in gran parte incerti, visto che i resoconti sono discordanti. Secondo Isocrate tra i maggiori responsabili si annoverano sicuramente gli Spartani, ma al loro insediamento anche i Trenta tiranni, cos\u00ec come tutta la Grecia, temevano un'azione di Alcibiade, quindi i potenziali colpevoli sono pi\u00f9 di uno. Anche se molti dei dettagli non possono essere verificati, la versione pi\u00f9 verosimile, quella di Plutarco, \u00e8 questa: Lisandro mand\u00f2 un inviato a Farnabazo, che ordin\u00f2 a suo fratello di andare in Frigia, dove Alcibiade viveva coll'amante Timandra, giovane di buona famiglia. A questo punto ci sono due versioni della storia: secondo una i mandanti degli assassini erano Spartani, secondo l'altra erano i parenti di Timandra. L'assassinio si consum\u00f2 mentre Alcibiade si stava preparando per raggiungere la corte persiana; la sua casa fu circondata e incendiata ed egli, non vedendo alcuna possibilit\u00e0 di fuga, si precipit\u00f2 sui suoi assassini col pugnale in pugno venendo ucciso da una selva di frecce.\nSecondo Aristotele il luogo della morte di Alcibiade fu il monte Elafo, in Frigia.\nConsiderazioni.\nCarriera politica.\nPer l'antica Grecia, Alcibiade fu una figura di primo piano: Tucidide lo giudic\u00f2 \"troppo ambizioso\" nel proporre la spedizione in Sicilia con l'intento di \"arricchirsi e diventar famoso coi suoi successi\". Non lo ritiene per\u00f2 responsabile della sconfitta di Atene: \"le sue abitudini offesero tutti, facendo in modo che gli Ateniesi si affidassero ad altre mani, che poco dopo rovinarono la citt\u00e0\"; Plutarco lo dipinge come \"il meno scrupoloso e il pi\u00f9 imprudente degli esseri umani\"; d'altro canto, per\u00f2, Diodoro afferma che era \"di spirito brillante e desideroso di grandi imprese\"; Sharon Press, dell'universit\u00e0 Brown, afferma che Senofonte enfatizz\u00f2 i servizi che aveva reso allo Stato, minimizzando i danni che aveva arrecato a esso;\nDemostene, invece, sostiene Alcibiade, argomentando che difese con patriottismo la democrazia, e non con doni o discorsi, ma in prima persona; per Demostene e altri oratori Alcibiade incarn\u00f2 la figura del grande uomo durante i giorni gloriosi della democrazia ateniese, divenendo un simbolo retorico. Uno dei discorsi di Isocrate, pronunciato da Alcibiade il Giovane, dichiarava che Alcibiade meritava la gratitudine degli Ateniesi per i servigi che aveva reso loro; Lisia, per\u00f2, affermava che Alcibiade doveva essere considerato un nemico per il tenore generale della sua vita, visto che \"ripag\u00f2 col male il bene fattogli dai suoi amici\". Nella \"Costituzione degli Ateniesi\" Aristotele non include Alcibiade nella lista dei migliori politici ateniesi, ma negli \"Analitici posteriori\" un uomo coraggioso come Alcibiade \u00e8 distinto \"dall'equanimit\u00e0 in mezzo alle vicissitudini della vita e dal non sopportare il disonore\". Alcibiade dest\u00f2 preoccupazione ai concittadini della sua epoca per la sicurezza dell'ordinamento politico, perci\u00f2 Andocide scrisse di lui che, \"invece di decidere di conformarsi alle leggi dello stato, si aspettava che tu ti conformassi al suo modo di vivere\".\nUna delle frasi pi\u00f9 famose su Alcibiade, scritta da Cornelio Nepote, diceva che \"Alcibiade sorpassava tutti gli Ateniesi in splendore e tenore di vita\".\nAncora oggi, Alcibiade divide gli storici: per Malcolm F. McGregor, ex capo del Dipartimento di Storia Classica dell'Universit\u00e0 della Columbia Britannica, Alcibiade fu pi\u00f9 uno scaltro giocatore d'azzardo che un mero opportunista; Evangelos P. Fotiadis, importante filologo greco, afferma che Alcibiade \"era un diplomatico di prima classe\" e che \"aveva enormi qualit\u00e0\"; anche se le sue abilit\u00e0 spirituali non erano controbilanciate dalla sua magnifica mente, aveva l'abilit\u00e0 di governare un popolo predisposto alla demagogia; Konstandinos Paparrigopulos, un importante storico greco, sottolinea le sue \"virt\u00f9 spirituali\" e lo confronta con Temistocle, ma aggiunge che tutte queste qualit\u00e0 crearono \"un traditore, un uomo audace ed empio\"; Walter Ellis crede che le sue azioni fossero oltraggiose, ma compiute con brio;\nDavid Gribble, invece, afferma che le azioni di Alcibiade non furono comprese dalla citt\u00e0 di Atene e aggiunge che \"le tensioni che portarono Alcibiade a rompere con essa furono dovuti a problemi puramente personali e civici\". Invece lo storico inglese Russell Meiggs giunge alle conclusione che Alcibiade fosse totalmente privo di scrupoli, nonostante il suo grande fascino e le notevoli abilit\u00e0: Meiggs pensa che le sue azioni fossero state dettate da motivazioni egoistiche e che il suo antagonismo con Cleone e i suoi successori abbiano distrutto Atene; lo stesso studioso sottolinea come \"il suo esempio di ambizione inquieta e indisciplinata rafforz\u00f2 l'accusa contro Socrate\".\nAncora pi\u00f9 criticamente, Athanasios G. Platias e Constantinos Koliopoulos, professori di studi strategici e di politica internazionale, sentenziano che le ragioni di Alcibiade \"dovrebbero essere sufficienti a distruggere l'idea che Alcibiade fosse un grande stratega, come alcune persone credono ancora\"; da un diverso punto di vista, la psicologa Anna C. Salter cita Alcibiade come dotato di \"tutte le classiche caratteristiche della psicopatia\"; un'affermazione simile \u00e8 fatta nel quinto capitolo di \"The Mask of Sanity\" di Hervey Cleckley.\nSuccessi militari.\nI giudizi riguardanti l'azione militare di Alcibiade sono discordanti. Pur criticandolo, in una breve digressione Tucidide ammette che: \"pubblicamente il suo modo di condurre la guerra era il migliore\"; Diodoro e Demostene lo considerano un grande generale; secondo Fotiadis, Alcibiade era un generale invincibile e, dovunque and\u00f2, vinse. Se avesse guidato l'esercito in Sicilia, gli Ateniesi avrebbero evitato il disastro e, se i suoi compatrioti avessero seguito i suoi consigli a Egospotami, Lisandro avrebbe perso e Atene avrebbe avuto l'egemonia sulla Grecia; d'altro canto, Paparrigopoulos pensa che la spedizione in Sicilia, voluta da Alcibiade, sia stato un errore strategico; opinione condivisa da Platias e Koliopoulos che la giudicarono un errore madornale dovuto al suo \"comportamento frivolo e a un'incredibile sottovalutazione del nemico\".\nAngelos Vlachos, comunque, sottolinea che Atene si interess\u00f2 alla Sicilia fin dall'inizio della guerra (Plutarco, infatti, scrive che \"gli Ateniesi cominciarono ad allungare gli occhi sulla Sicilia ancora quando era vivo Pericle\"), mandandovi anche un'ambasciata; secondo Vlachos, la spedizione non aveva niente di strano o avventuroso e costituiva una decisione strategica razionale basata sulle tradizionali aspirazioni di Atene. Aggiunge che Alcibiade aveva gi\u00e0 concepito un piano pi\u00f9 ampio: conquistare l'intero Occidente, attraverso la sconfitta di Cartagine e l'occupazione della Libia, attaccando poi l'Italia e, dopo averla vinta, prendere il Peloponneso. Infatti la decisione iniziale dell'ecclesia fu di un contingente contenuto, che poi per\u00f2 divenne troppo grande e costoso, causa le richieste di Nicia e quindi adatto a una guerra di conquista pi\u00f9 che a un intervento di sostegno alla citt\u00e0 di Segesta; lo storico Donald Kagan critica Alcibiade per non aver capito che la grandiosit\u00e0 della spedizione ateniese comprometteva lo schema diplomatico sul quale si basava la sua tattica. Egli pensa che Alcibiade sia stato un comandante estremamente abile, ma non un genio militare, e che la sua esagerata autostima e ambizione abbiano superato le sue effettive capacit\u00e0. Kagan critica lo stratega per aver affidato a Nozio la flotta al suo timoniere Antioco, aggiungendo che la maggior parte del merito per la notevole vittoria di Cizico vada assegnato a Trasibulo; nel suo giudizio, Kagan concorda con Cornelio Nepote, che disse che la stravagante opinione degli Ateniesi riguardo alle abilit\u00e0 e al valore di Alcibiade fu la loro pi\u00f9 grande sfortuna.\nSharon Press afferma che \"anche se Alcibiade pu\u00f2 essere considerato un buon generale, basandosi sulle sue imprese nell'Ellesponto, non si potrebbe considerarlo allo stesso modo basandosi sul suo operato in Sicilia\", ma \"la forza delle sue imprese come generale supera, per importanza, i suoi errori\"; gli storici David McCann e Barry Strauss, confrontando Alcibiade con il generale statunitense Douglas MacArthur, affermano che \"entrambi risaltarono come capi militari a cui si associ\u00f2 un'aura mistica\".\nAbilit\u00e0 oratoria.\nLa capacit\u00e0 dialettica di Alcibiade \u00e8 stata esaminata dagli studiosi dei tempi antichi e moderni. Tra questi troviamo:\nPlutarco riprende quanto detto da Demostene, affermando che era \"l'oratore migliore dell'epoca, in aggiunta alle sue altre doti\", e aggiunge che, secondo Teofrasto, era il pi\u00f9 bravo a capire quali argomenti erano pi\u00f9 adatti in una determinata situazione, esprimendosi con un vocabolario cos\u00ec ricercato che a volte si metteva in difficolt\u00e0 ricercandone l'espressione pi\u00f9 adatta; anche il suo sigmatismo, notato da Aristofane, contribuiva a rendere le sue parole persuasive e piene di fascino; Eupoli scrive che era \"il principe degli oratori, ma il pi\u00f9 incapace nel parlare\", sembra che i suoi discorsi privati fossero migliori di quelli davanti all'assemblea.\nPaparrigopoulos non crede al resoconto di Demostene, ma sostiene che lo statista ateniese sapeva comunque difendere efficacemente le sue idee; anche Kagan riconosce l'abilit\u00e0 oratoria di Alcibiade, mentre Thomas Habinek, professore di storia classica all'University of Southern California, sostiene che l'atteggiamento di Alcibiade mutava a seconda dei suoi ascoltatori: secondo Habinek, gli Ateniesi rispondevano all'affetto di Alcibiade amando s\u00e9 stessi; quindi, quando parlava, era \"un'istituzione della citt\u00e0 che parlava - e amava - s\u00e9 stessa\"; \nsecondo Aristofane, \"Atene lo desidera, lo odia, ma comunque lo vuole avere\".\nRiferimenti nell'arte e nella letteratura.\nAlcibiade non \u00e8 stato risparmiato dalla commedia antica e le storie attestano un confronto tra Alcibiade ed Eupoli, simile a quello tra Aristofane e Cleone. Appare anche come personaggio in molti dialoghi socratici (\"Simposio\", \"Protagora\", \"Alcibiade primo\" e \"secondo\", cos\u00ec come i dialoghi eponimi di Eschine Socratico e Antistene); quest'ultimo, probabilmente per la sua esperienza personale, descrive Alcibiade ricordando soprattutto la sua straordinaria forza psichica, il suo coraggio e la sua bellezza, dicendo che \"se Achille non gli assomigliava, non era poi cos\u00ec bello\". Nel suo processo Socrate, dovendo ribattere il tentativo di incolparlo anche dei crimini commessi dai suoi ex allievi, incluso Alcibiade, nella sua \"Apologia\" dichiara: \"Non sono mai stato l'insegnante di qualcuno\". Aristofane, invece, prendeva in giro il suo accentuato sigmatismo nella sua commedia \"Le vespe\", ma poi ne \"Le rane\" fa dire a Eschilo una delle riflessioni pi\u00f9 efficaci su Alcibiade: \u201cNon bisogna allevare nella citt\u00e0 un cucciolo di leone, ma quando lo hai allevato devi adattarti alle sue abitudini\u201d. Alcibiade \u00e8 inoltre dipinto come uno dei pi\u00f9 stretti amici di Cleone.\nMolto tempo dopo la sua morte, Alcibiade continu\u00f2 ad apparire nell'arte, sia nel Medioevo sia nel Rinascimento, cos\u00ec come in molte opere letterarie moderne. Affascinava ancora il mondo moderno, divenendo cos\u00ec protagonista di molti romanzi storici, tra cui quelli di Gertrude Atherton, Rosemary Sutcliff, Daniel Chavarr\u00eda, Steven Pressfield e Peter Green; inoltre, \u00e8 il protagonista del romanzo di Paul Levinson \"The Plot to Save Socrates\" (un viaggio nel tempo dove si raccontano molte sue avventure successive alla sua morte), di \"Unraveling time\" di Kurt R. A. Giambastiani e del racconto breve \"The Gods Abandon Alcibiades\" di Joel Richards (vincitore del Premio Nebula), oltre che della composizione per voce e piccola orchestra \"Socrate\" di Erik Satie (basato su degli stralci delle opere di Platone tradotte da Victor Cousin). Alcibiade appare anche nel libro satirico \"Figurati!\" (\"Picture This\") di Joseph Heller e nel \"Timone d'Atene\" di William Shakespeare.\nAlcibiade, infine, \u00e8 menzionato nella regola II della 44\u00aa legge (\"Disarmare e infuriarsi coll'effetto specchio\") ne \"Le 48 leggi del potere\" di Robert Greene: in esso l'autore parla della sua abilit\u00e0 di imitare la gente sia in presenza degli Spartani sia dei Persiani.\nNella storia ucronica \"The Daimon\", pubblicata nel 2002 da Harry Turtledove, il libro comincia con Alcibiade che comanda la spedizione in Sicilia e ottiene una vittoria decisiva, prima di tornare ad Atene; unendo le polis greche, Alcibiade le guida alla conquista dell'Impero persiano, che invece sarebbe stato preso solo ottant'anni dopo da Alessandro Magno, re di Macedonia."}
{"id": "149246", "revid": "74801", "url": "https://it.wikipedia.org/wiki?curid=149246", "title": "Juan Luis Sanfuentes", "text": "Fu presidente del Cile dal 23 dicembre 1915 al 23 dicembre 1920.\nBiografia.\nLaureato in giurisprudenza nel 1879, partecip\u00f2 alla Guerra del Pacifico (1879-1884), quindi si arricch\u00ec grazie alle speculazioni finanziarie. Non entr\u00f2 in politica finch\u00e9 era sulla scena suo fratello Enrique Salvador, ma sal\u00ec alla ribalta quando questi si ritir\u00f2 a vita privata. Fu ministro delle Finanze nel 1901, senatore dal 1903 e presidente del Senato nel 1906. Divenuto il punto di riferimento della politica nazionale (fu soprannominato \u201cPresidente senza fascia\u201d), organizz\u00f2 il proprio laboratorio politico in casa, dove riceveva uomini politici di tutte le risme e sceglieva i ministri.\nEletto presidente della Repubblica come candidato di un'alleanza tra conservatori, nazionalisti e liberali democratici, dovette sostenere un duro testa a testa con l'altro candidato, Emiliano Figueroa. Proclam\u00f2 la neutralit\u00e0 del Cile nella Prima guerra mondiale, pur simpatizzando con gli Imperi Centrali e commerciando con la Triplice intesa.\nPromosse l'istruzione pubblica costruendo diverse scuole e promulgando la Legge sull'Istruzione Primaria Obbligatoria (1920). Cur\u00f2 anche la legislazione sugli infortuni del lavoro. Oltre che dalle rivendicazioni operaie, il suo governo fu caratterizzato dal costante cambio di gabinetti ministeriali in rapida successione. Concluse il suo mandato in mezzo alle proteste, e si ritir\u00f2 nel suo fondo presso Talca."}
{"id": "149247", "revid": "339392", "url": "https://it.wikipedia.org/wiki?curid=149247", "title": "Erme", "text": ""}
{"id": "149248", "revid": "125556847", "url": "https://it.wikipedia.org/wiki?curid=149248", "title": "Lago Vittoria", "text": "Il lago Vittoria (; in kinyarwanda: \"Nyanza\"; in dholuo: \"Nam Lolwe\"; in luganda: \"'Nnalubaale\"; in arabo: \"Ukerewe\"), \u00e8 uno dei Grandi Laghi dell'Africa: con i suoi km\u00b2 di superficie \u00e8 il pi\u00f9 grande lago del continente, il lago tropicale pi\u00f9 grande del mondo e il secondo pi\u00f9 grande lago d'acqua dolce del mondo dopo il lago Superiore (diviso fra Canada e Stati Uniti), ma essendo relativamente poco profondo (profondit\u00e0 massima 80\u00a0m) \u00e8 il settimo lago d'acqua dolce nel mondo per volume, pari a km\u00b3.\nSituato su un altopiano nella parte occidentale della Rift Valley, con le sue acque che fanno parte delle acque territoriali di Tanzania (49%), Uganda (45%) e Kenya (6%), presenta un bacino idrografico di km\u00b2, e una linea di costa che si estende per km, ricevendo la maggior parte delle sue acque meteoriche direttamente o tramite le migliaia di piccoli corsi d'acqua che versano in questo bacino: il pi\u00f9 grande immissario \u00e8 il fiume Kagera, che sfocia sulla sponda occidentale del lago, mentre l'unico emissario \u00e8 il Nilo Bianco (il pi\u00f9 lungo degli affluenti del Nilo), che inizia il suo corso presso Jinja, in Uganda, sulla sponda settentrionale del Nyanza.\nGeologia.\nIl lago Vittoria, durante la sua storia geologica, \u00e8 passato attraverso delle modifiche successive che hanno portato alla creazione della presente depressione, passando attraverso a ci\u00f2 che potrebbe essere stata una serie di laghi molto pi\u00f9 piccoli Campioni prelevati dal suo fondo rilevano che il lago si prosciug\u00f2 completamente almeno tre volte dalla sua formazione. Questi cicli sono probabilmente correlati alle passate ere glaciali, in cui le precipitazioni diminuirono globalmente. L'ultimo prosciugamento avvenne 17.300 anni fa, ed il successivo riempimento inizi\u00f2 circa 14.700 anni fa. Geologicamente il lago Vittoria \u00e8 relativamente giovane (circa 400.000 anni) ed inizi\u00f2 a formarsi quando i fiumi che scorrevano verso ovest vennero sbarrati.\nIsole.\nCi sono pi\u00f9 di 3000 isole all'interno del lago Nyanza, molte delle quali disabitate ed alcune invece densamente popolate come l'isola Migingo.\nTra queste vi \u00e8 anche un arcipelago di 84 isole appartenenti al territorio dell'Uganda nel nord-ovest del lago e sono le isole Ssese, che sono diventate una popolare destinazione per turisti.\nNel corso del tempo inoltre si \u00e8 registrata la presenza di isole galleggianti, anche di notevole estensione, formatesi a partire da conglomerati di piante acquatiche. Tra i locali \u00e8 diffusa la credenza che siano abitate da spiriti, anche se di fatto, possono rappresentare un pericolo per le persone e per le attivit\u00e0 economiche.\nEcologia e impatto sociale.\nIl lago Vittoria gioca un ruolo vitale per la sopravvivenza delle numerose persone che vivono intorno alle sue coste e sulle sue isole, come a Migingo, l'isolotto conteso tra Kenya e Uganda pi\u00f9 densamente popolato al mondo, sul quale vivono oltre 400 persone in uno spazio di .\nL'ecosistema del lago e dei terreni confinanti ha subito mutamenti negativi a causa dell'intervento umano. Durante gli anni 50, il persico del Nilo fu introdotto nel lago nel tentativo di aumentare la produzione della pesca. L'operazione si dimostr\u00f2 completamente devastante per l'ecosistema locale, che vide estinguersi molte delle specie di pesci ciclidi endemiche del lago causando un danno alla biodiversit\u00e0 difficilmente quantificabile. In pi\u00f9 \u00e8 andato rapidamente diminuendo l'iniziale buon ritorno economico della pesca del persico, che negli ultimi anni ha subito un fenomeno di sovrapesca che ne ha ridotto le dimensioni medie dai 50\u00a0kg del 1980 ai 10\u00a0kg nel 1996. Negli ultimi anni \u00e8 stato registrato un aumento di alcune popolazioni di specie endemiche. Il problema \u00e8 stato reso noto dal documentario L'incubo di Darwin.\nUn altro problema ecologico \u00e8 nato dalla proliferazione del giacinto d'acqua, nativo dell'America tropicale, che formando uno spesso strato sulla superficie del lago crea problemi ai trasporti, alla pesca, alla generazione di energia idroelettrica e la fornitura di acqua potabile. Nel 1995 il 90% della costa ugandese era coperta dal giacinto. Per risolvere il problema sono state utilizzate varie tecniche, tra questi, gli erbicidi e l'introduzione di un particolare insetto infestante, il \"Neochetina eichhorniae\", hanno dato buoni risultati.\nTrasporti.\nDal XX secolo le ferrovie del lago Vittoria sono state un mezzo di trasporto importante tra Uganda, Tanzania e Kenya. I principali porti del lago sono Kisumu, Mwanza, Bukoba, Entebbe, Port Bell e Jinja.\nLe esplorazioni.\nLe prime informazioni sul lago Vittoria vengono dai commercianti arabi che setacciavano le zone interne dell'Africa alla ricerca di oro, avorio, schiavi e altri beni preziosi. Una eccellente mappa del 1160 circa, conosciuta come la mappa di al-Idr\u012bs\u012b (dal nome del geografo arabo che oper\u00f2 anche a Palermo, nella corte normanna di Ruggero II di Sicilia), mostra una accurata rappresentazione del lago Vittoria, descritto come la sorgente del Nilo.\nIl primo europeo a scoprire il lago fu John Hanning Speke, un esploratore britannico, che nel 1858 ne raggiunse la costa meridionale, durante un viaggio esplorativo intrapreso insieme a Richard Francis Burton con lo scopo di trovare la sorgente del Nilo, considerata all'epoca come risorsa strategica per l'amministrazione coloniale britannica. Credendo di aver trovato la sorgente del Nilo, e vedendo questa \"ampia distesa d'acqua\" per la prima volta, Speke diede al lago il nome di Vittoria in onore dell'allora sovrana del Regno Unito.\nLa scoperta di Speke non dava la certezza che quel lago fosse la vera sorgente del Nilo, anche perch\u00e9 Speke non lo esplor\u00f2 tutto, e questo port\u00f2 molti esploratori a recarsi nella zona per confutare o confermare la teoria di Speke. Tra questi vi fu anche il famoso esploratore e missionario David Livingstone, che per\u00f2 fall\u00ec nel suo tentativo di verificare la scoperta e si spinse troppo a ovest, arrivando fino al sistema fluviale del fiume Congo. Fu invece il giornalista ed esploratore britannico Henry Morton Stanley a confermare la veridicit\u00e0 della scoperta, circumnavigando il lago e scoprendo sulla costa settentrionale le cascate Ripon, che formano il Nilo bianco. Fu in questo viaggio che si disse che Stanley abbia salutato con notevole \"understatement\" l'esploratore britannico con le famose parole \"Dr. Livingstone, I presume?\" (in italiano: \"Dottor Livingstone, suppongo?\"), dopo averlo scoperto malato e scoraggiato in un campo sulle sponde del lago Tanganica.\nLa conferenza di Berlino del 1884 divise il lago Vittoria in due parti, una britannica (Kenya e Uganda, 51% delle acque) e l'altra tedesca (Tanganica, 49% delle acque). Dopo la prima guerra mondiale, nel 1919, col passaggio del Tanganica all'Impero britannico il lago Vittoria si trov\u00f2 interamente sotto giurisdizione inglese, circondato da soli domini britannici fino al 1961 (anno di indipendenza del Tanganica)."}
{"id": "149249", "revid": "767487", "url": "https://it.wikipedia.org/wiki?curid=149249", "title": "Ram\u00f3n Barros Luco", "text": "Fu presidente del Cile dal 18 settembre 1910 al 23 dicembre 1915.\nAvvocato dal 1858, fu eletto deputato per la prima volta nel 1861. Fu pi\u00f9 volte ministro delle Finanze e dell'Interno e una volta ministro dell'Industria; fu vicepresidente della Camera e del Senato. Sostenitore del Congresso Nazionale nella lotta col presidente Jos\u00e9 Manuel Balmaceda, firm\u00f2 l'atto di deposizione del presidente e fu portavoce della Giunta che lo rovesci\u00f2. Fu vicepresidente della Repubblica con Riesco e ministro plenipotenziario a Parigi.\nEletto presidente della Repubblica come candidato dell'Alianza Liberal (1910), fond\u00f2 la Scuola dell'Aeronautica (Escuela de Aviaci\u00f3n, 1913) e avvi\u00f2 la costruzione della ferrovia Arica-La Paz, prevista dal trattato del 1904 per garantire uno sbocco sull'Oceano Pacifico ai prodotti boliviani, come compensazione per la perdita del porto di Antofagasta, conquistato dal Cile durante la Guerra del Pacifico (1879-1884). Lo scoppio della Prima guerra mondiale (1914-1918) aument\u00f2 il consumo mondiale di salnitro, e i maggiori profitti dei giacimenti nel Deserto di Atacama permisero di aumentare le spese in opere pubbliche. Verso la fine del suo mandato, venne firmato tra Cile, Argentina e Brasile un trattato di assistenza reciproca detto \u201ctrattato ABC\u201d.\nConcluso il suo mandato, si ritir\u00f2 a vita privata dedicandosi alle opere di beneficenza."}
{"id": "149251", "revid": "1011688", "url": "https://it.wikipedia.org/wiki?curid=149251", "title": "El\u00edas Fern\u00e1ndez Albano", "text": "Fu vicepresidente del Cile per un breve periodo dal 16 agosto al 6 settembre 1910.\nDeputato nazionale, Fern\u00e1ndez Albano fu due volte ministro dell'Industria, dei Lavori Pubblici e delle Ferrovie con il presidente Jorge Montt (tra il 1894 e il 1896), ministro della Guerra e della Marina (1896-1897), delle Finanze (1897) e dell'Interno (1899-1900) con il presidente Federico Err\u00e1zuriz Echaurren, ancora ministro dell'Interno con il presidente Germ\u00e1n Riesco (1902-1903).\nNel 1910 il presidente Pedro Montt, gravemente ammalato e sul punto di partire per la Germania per cercare di curarsi, fu convinto a nominare nuovamente Fern\u00e1ndez ministro dell'Interno, dicastero che comportava il ruolo di vicepresidente in assenza del presidente eletto. Montt mor\u00ec in Germania il 16 agosto 1910, ma Fern\u00e1ndez si ammal\u00f2 durante il suo funerale, e mor\u00ec dopo nemmeno un mese di governo (6 settembre 1910).\nA quel punto, per non lasciare il paese senza una guida a due settimane dal centenario dell'Indipendenza, si affid\u00f2 il potere a Emiliano Figueroa Larra\u00edn e si indissero elezioni presidenziali anticipate."}
{"id": "149252", "revid": "1226", "url": "https://it.wikipedia.org/wiki?curid=149252", "title": "Tudor", "text": ""}
{"id": "149255", "revid": "363629", "url": "https://it.wikipedia.org/wiki?curid=149255", "title": "Esame intraoperatorio", "text": "L'esame istologico intraoperatorio, o esame estemporaneo (a volte detto solo \"estemporanea\"), \u00e8 una tecnica diagnostica di anatomia patologica che pu\u00f2 essere utilizzata durante un intervento chirurgico. \nTecnicamente consiste in una biopsia in cui prelievo e diagnosi avvengono durante l'intervento chirurgico.\nAl fine di garantire tempi di lavorazione estremamente brevi, la biopsia viene congelata all'interno di un particolare strumento denominato criostato all'interno del quale il campione viene posto con un particolare gel (OCT) su di un supporto speciale e quindi esposto a temperature molto basse (-35\u00b0). In questo modo la biopsia \u00e8 in grado di congelarsi in pochi minuti ed essere pronta al taglio da parte del tecnico di laboratorio, il quale otterr\u00e0 delle fette spesse pochi micron da far aderire su di un vetrino portaoggetti. Il vetrino cos\u00ec allestito verr\u00e0 colorato con sostanze coloranti specifiche per i tessuti ed una volta montato sar\u00e0 pronto per la lettura al microscopio. \u00c8 infine compito di un medico specialista in anatomia patologica porre la diagnosi su una sezione cos\u00ec allestita.\nIl tempo medio di allestimento di un esame intraoperatorio \u00e8 di 10-15 minuti dall'arrivo del tessuto nel laboratorio. A confronto, la lavorazione di una biopsia di routine richiede uno o pi\u00f9 giorni, ma permette di ottenere una qualit\u00e0 migliore delle sezioni, grazie al fatto che i campioni vengono sottoposti ad un processo che li porta ad essere inclusi in sostanze resinose come la paraffina, che dona compattezza e facilit\u00e0 di taglio al campione.\nL'esame intraoperatorio pu\u00f2 venire richiesto al fine di chiarire la diagnosi di malattia, nel caso questa non sia gi\u00e0 stata posta in precedenza, o quando durante l'operazione emergano nuovi quesiti diagnostici. \nDall'esame in estemporanea dipende frequentemente il successivo procedere operativo."}
{"id": "149256", "revid": "287204", "url": "https://it.wikipedia.org/wiki?curid=149256", "title": "Grimsey", "text": ""}
{"id": "149257", "revid": "124123", "url": "https://it.wikipedia.org/wiki?curid=149257", "title": "Pedro Montt", "text": "Figlio dell'ex presidente Manuel Montt Torres, fu presidente del Cile dal 18 settembre 1906 al 16 agosto 1910, quando mor\u00ec.\nConseguita la laurea in Giurisprudenza a soli vent'anni, ader\u00ec attivamente all'Uni\u00f3n Nacional (il partito conservatore) e fu eletto pi\u00f9 volte deputato dal 1876 al 1900, occupando anche la Presidenza della Camera dal 1898 al 1900. Sostenitore del presidente Jos\u00e9 Manuel Balmaceda, partecip\u00f2 al suo governo come ministro di Giustizia, Culto e Pubblica Istruzione (1886-1887), poi dei Lavori Pubblici (1887) e infine delle Finanze, ma si allontan\u00f2 dal presidente quando questi manifest\u00f2 i suoi propositi autoritari per superare l'opposizione del Congresso Nazionale. Dopo la guerra civile del 1891 fu ministro plenipotenziario a Washington e ministro dell'Interno nel governo del presidente Jorge Montt. Senatore dal 1900, sconfitto alle presidenziali del 1901 da Germ\u00e1n Riesco, vinse le elezioni del 1906 come candidato dell'Uni\u00f3n Nacional.\nVar\u00f2 un importante piano di lavori pubblici per ricostruire la zona del paese colpita dal terremoto. Fece proseguire i lavori per la ferrovia longitudinale, che avrebbe dovuto percorrere il Cile da nord a sud, da Tacna a Puerto Montt, e inaugur\u00f2 la ferrovia Transandina per Mendoza (Argentina). Gravemente malato, si rec\u00f2 in Germania per curarsi, ma mor\u00ec prima della scadenza del suo mandato, il 16 agosto 1910.\nIl vicepresidente El\u00edas Fern\u00e1ndez Albano, cui Montt aveva delegato il governo, mor\u00ec poco tempo dopo, cos\u00ec il potere fu assunto dal ministro pi\u00f9 anziano, Emiliano Figueroa Larra\u00edn."}
{"id": "149260", "revid": "339392", "url": "https://it.wikipedia.org/wiki?curid=149260", "title": "Teoria del Twistor", "text": ""}
{"id": "149262", "revid": "110157", "url": "https://it.wikipedia.org/wiki?curid=149262", "title": "Eyjafj\u00f6r\u00f0ur", "text": "Eyjafj\u00f6r\u00f0ur \u00e8 il fiordo pi\u00f9 lungo nell'Islanda centro-settentrionale. Si trova nella regione del Nor\u00f0urland eystra, la seconda regione pi\u00f9 popolosa d'Islanda. \nIl suo nome letteralmente significa \"Fiordo dell'Isola\", in riferimento all'isola di Hr\u00edsey che si trova poco oltre l'imboccatura del fiordo.\nDescrizione.\nIl fiordo \u00e8 lungo e stretto, misurando circa 60 km dal fondo allo sbocco sul mare. Raggiunge un massimo di 25 km di ampiezza, tra \"Siglunes\" e \"Gj\u00f6gurt\u00e1\" all'estremit\u00e0 settentrionale, ma per quasi tutta la sua lunghezza non supera un'ampiezza di 6-10 km. Il fiordo presenta due ramificazioni minori, a loro volta fiordi, sul lato occidentale: \u00d3lafsfj\u00f6r\u00f0ur e H\u00e9\u00f0insfj\u00f6r\u00f0ur.\nIl fiordo \u00e8 circondato da colline e montagne su entrambi i lati, ma le montagne sono notevolmente pi\u00f9 alte sul versante occidentale, nella penisola di Tr\u00f6llaskagi. Nella parte pi\u00f9 esterna del fiordo le ripide colline si interrompono bruscamente sul mare, e non sono presenti zone pianeggianti al livello del mare. Il dislivello \u00e8 pi\u00f9 graduale a sud, specialmente sulla sponda occidentale.\nMolte valli si dipartono dall'Eyjafj\u00f6r\u00f0ur, la maggior parte delle quali sulla sponda ovest, dove le due pi\u00f9 importanti sono H\u00f6rg\u00e1rdalur e Svarfa\u00f0ardalur. Dalsmynni \u00e8 l'unica valle sul fronte orientale. La valle pi\u00f9 grande, omonima del fiordo, parte dall'estremit\u00e0 sud di Eyjafj\u00f6r\u00f0ur, ed ospita una delle regioni agricole pi\u00f9 grandi dell'Islanda.\nMolti fiumi sfociano nell'Eyjafj\u00f6r\u00f0ur. I principali sono Eyjafjar\u00f0ar\u00e1, Fnj\u00f3sk\u00e1 e H\u00f6rg\u00e1.\nL'isola di Hr\u00edsey, situata nel mezzo di Eyjafj\u00f6r\u00f0ur, \u00e8 la seconda isola per grandezza della costa islandese, e viene spesso menzionata con l'appellativo di \"Perla di Eyjafj\u00f6r\u00f0ur\"\nPopolazione.\nLa regione di Eyjafj\u00f6r\u00f0ur \u00e8 la seconda pi\u00f9 popolosa d'Islanda, preceduta dalla zona di Reykjav\u00edk nel sud-ovest. La popolazione totale di questa regione era di 21.536 abitanti nel 2003 (non tenendo conto della cittadina di Siglufj\u00f6r\u00f0ur e dell'isola di Gr\u00edmsey, spesso associate con Eyjafj\u00f6r\u00f0ur, ma geograficamente separate).\nLa citt\u00e0 pi\u00f9 grande \u00e8 Akureyri. Altri insediamenti nella regione sono: Dalv\u00edk, \u00d3lafsfj\u00f6r\u00f0ur, Hr\u00edsey, \u00c1rsk\u00f3gssandur, Hauganes, Hjalteyri, Hrafnagil, Svalbar\u00f0seyri e Greniv\u00edk. La maggior parte di questi centri vivono principalmente di pesca ed agricoltura, eccezion fatta per Akureyri, che offre anche numerosi servizi, ed un'universit\u00e0."}
