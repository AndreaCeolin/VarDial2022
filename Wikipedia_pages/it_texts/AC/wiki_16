{"id": "96050", "revid": "439868", "url": "https://it.wikipedia.org/wiki?curid=96050", "title": "Sefarditi", "text": "Erano detti sefarditi (dall'ebraico \u05e1\u05e4\u05e8\u05d3 - \"Sefarad\", \"Spagna\") gli ebrei abitanti la penisola iberica.\nNel Tanakh, l'insieme dei libri che compongono la bibbia ebraica, nel libro di Abdia (Haftarah di Vayishlach), e solo qui in tutto il Tanakh, troviamo il termine \"Sepharad\" per indicare una non meglio identificata citt\u00e0 vicino-orientale. Tale luogo \u00e8 tuttora dibattuto, ma \"Sefar\u00e0d\" fu identificata da ebrei successivi come la penisola iberica e ancora significa \"Spagna\" o \"spagnolo\" in ebraico moderno. Si riferisce quindi alle comunit\u00e0 ebraiche che vivevano nella penisola iberica fino all'espulsione dalla Spagna e dal Portogallo al termine della Reconquista; si pu\u00f2 anche riferire a coloro che usano lo stile sefardita nella loro liturgia, o si definiscono sefarditi per le tradizioni e usanze che mantengono, provenienti dal periodo iberico: in base a ci\u00f2, il termine \"ebreo sefardita\" indica la persona che segue la Halakhah sefardita.\nStoria.\nQuella ebraica spagnola fu una comunit\u00e0 molto prospera e \u2013 dopo la dura parentesi visigotica \u2013 essa pot\u00e9 operare fruttuosamente per numerosi secoli grazie alle sostanzialmente favorevoli condizioni di vita garantite dai musulmani che conquistarono il paese iberico ai primi dell'VIII secolo. Fu tale l'intesa fra ebrei e musulmani in al-Andalus che i cristiani videro \"complicit\u00e0\" in tale comportamento e spesso accusarono gli ebrei di aver favorito la conquista islamica per odio nei confronti dei loro persecutori visigoti.\nDopo la Reconquista iberica, conclusasi nel 1492, gli ebrei vennero espulsi dai \"Cattolicissimi Reali\" Isabella di Castiglia e Ferdinando II d'Aragona dal neonato stato spagnolo e dai territori a esso soggetti (quale la Sicilia). Questi quindi fuggirono in Italia, nei Balcani e in tutto il bacino del Mediterraneo, accolti dalle comunit\u00e0 ebraiche ivi gi\u00e0 residenti (in particolare in Algeria, in Marocco e nell'Impero ottomano) grazie alla politica tollerante attuata dai governanti musulmani. \nMolti sefarditi furono accolti a Modena e a Ferrara dal duca Ercole I d'Este e un'epigrafe posta in via Vittoria, all'interno dell'antico ghetto di Ferrara, ricorda l'accoglienza allora offerta agli ebrei da parte degli Este nel 1492.\nIl Decreto dell'Alhambra che sanc\u00ec l'espulsione degli ebrei nel 1492 rimase in vigore sino alla seconda met\u00e0 del XIX secolo, quando venne infine annullato, nel 1858, durante il regno di Isabella II di Spagna.\nAlcuni hanno fatto notare che i rabbini lanciarono un grave cherem alla Spagna, un anatema, secondo il quale dopo quattro secoli una terribile minaccia fratricida sarebbe gravata sugli spagnoli, e che dopo circa quattro secoli (in realt\u00e0 450 anni) la guerra civile spagnola con la dittatura franchista avrebbe rappresentato la realizzazione di tale maledizione.\nLingua.\nDurante i secoli conservarono una variet\u00e0 del castigliano chiamato giudeo-spagnolo, che si svilupp\u00f2 in modo isolato rispetto allo spagnolo della Spagna e dell'America.\nLa lingua tradizionale pi\u00f9 tipica dei sefarditi \u00e8 il giudeo-spagnolo, chiamato anche judezmo o ladino. Si tratta di una lingua romanza derivata principalmente dall'antico castigliano (spagnolo), con molti prestiti dall'ottomano, e in misura minore dal greco, arabo, ebraico e francese. Fino a poco tempo fa, due diversi dialetti del giudeo-spagnolo erano parlati nella regione mediterranea: il giudeo-spagnolo orientale (in diverse varianti regionali distintive) quello occidentale o nordafricano (conosciuto anche come \"\u1e24akit\u00eda\"), una volta parlato, con poca distinzione regionale, in sei citt\u00e0 del Marocco settentrionale e, a causa della successiva emigrazione, anche a Ceuta e Melilla, Gibilterra e a Orano. Il dialetto sefardita orientale \u00e8 caratterizzato da un suo maggiore conservatorismo, la ritenzione di numerose caratteristiche di spagnolo antico in fonologia, morfologia e lessico, e i suoi numerosi debiti verso il turco e, in misura minore, anche verso il greco e lo slavo meridionali. Entrambi i dialetti hanno (o hanno avuto) numerosi debiti verso l'ebraico, soprattutto in riferimento alle questioni religiose, ma il numero di \"ebraismi\" nel linguaggio o nella scrittura di tutti i giorni non \u00e8 in alcun modo paragonabile a quello che si trova nello yiddish.\nD'altra parte anche il dialetto sefardita nordafricano era, fino agli inizi del XX secolo, altamente conservatore; le sue abbondanti parole colloquiali prese in prestito dall'arabo conservavano la maggior parte dei fonemi arabi come componenti funzionali di un nuovo, arricchito sistema fonologico ispano-semita. Durante l'occupazione coloniale spagnola del Marocco settentrionale (1912-1956), lo \u1e24akit\u00eda era sottoposto a una pervasiva, massiccia influenza dello spagnolo moderno standard e la maggior parte degli ebrei marocchini ormai parlano una forma colloquiale andalusa di spagnolo, con solo un occasionale uso del vecchio linguaggio come segno di solidariet\u00e0 di gruppo, un po' come gli ebrei americani che oggigiorno utilizzano un occasionale \"yiddishismo\" nel linguaggio colloquiale. Fatta eccezione per alcuni individui pi\u00f9 giovani, che continuano a praticare \u1e24akit\u00eda come una questione di orgoglio culturale, questo dialetto, probabilmente il pi\u00f9 arabizzato delle lingue romanze a parte il mozarabico, ha sostanzialmente cessato di esistere. Per contro, al giudeo-spagnolo orientale \u00e8 andata un po' meglio, soprattutto in Israele, dove i giornali, le trasmissioni radiofoniche, la scuola elementare e i programmi universitari si sforzano di mantenere viva la lingua. Tuttavia le vecchie varianti regionali (cio\u00e8, ad esempio quella parlate in Bosnia, Macedonia del Nord, Bulgaria, Romania, Grecia, Turchia e Italia) sono gi\u00e0 estinte o condannate all'estinzione. Solo il tempo giudicher\u00e0 se la koin\u00e9 giudeo-spagnola, che si sta adesso evolvendo in Israele \u2013 simile a quello che si svilupp\u00f2 tra gli immigrati sefarditi negli Stati Uniti all'inizio del XX secolo \u2013 prevarr\u00e0 e sopravviver\u00e0 nella prossima generazione.\nIl giudeo-portoghese veniva usato dai sefarditi, specialmente tra gli ebrei spagnoli e portoghesi dell'Europa occidentale. Creoli basati sul portoghese parlati tra gli schiavi e dai loro padroni sefarditi influenzarono lo sviluppo del papiamento e delle lingue creole del Suriname.\nAltre lingue romanze con forme ebraiche, storicamente parlate dai sefarditi, includono il giudeo-aragonese e giudeo-catalano (o catal\u00e1nico). La comunit\u00e0 di Gibilterra ha avuto la forte influenza del dialetto gibilterrino llanito che ha contribuito molte parole a questo \"patois\" anglo-spagnolo.\nAltre lingue associate agli ebrei sefarditi sono per lo pi\u00f9 estinte, gi\u00e0 parlate da alcune comunit\u00e0 sefardite in Italia. Il giudeo-arabo (e i suoi dialetti) \u00e8 stata una lingua vernacolare molto usata dai sefarditi che si stabilirono nei regni nordafricani e nelle parti di lingua araba dell'Impero Ottomano. Anche la lingua basso-tedesca (Bassa Sassonia), precedentemente utilizzata come lingua vernacolare dai sefarditi intorno Amburgo e Altona nel nord della Germania, non \u00e8 pi\u00f9 in uso come vernacolo ebraico.\nIn tutta la Diaspora ebraica, i sefarditi sono stati una popolazione poliglotta, spesso imparando o scambiando parole con la lingua della popolazione ospitante, pi\u00f9 comunemente l'arabo, il greco, il turco, l'olandese o l'italiano e si integrarono facilmente nelle societ\u00e0 che li ospitava. Negli ultimi secoli, e pi\u00f9 particolarmente nel XIX secolo e XX secolo, due lingue sono diventate dominanti nella diaspora sefardita: il francese, introdotto dalla Alliance Isra\u00e9lite Universelle, e l'ebraico da parte dello Stato di Israele.\nLiturgia.\nIl termine \"Nusakh Sepharad\" non si riferisce alla liturgia che si recita di solito tra i sefarditi, ma a una liturgia europea alternativa che \u00e8 utilizzata da molti chassidim. Tradizionalmente, i sefarditi utilizzano la \"Nusakh Eidot Hamizrach\" per pregare (liturgia delle congregazioni \"d'Oriente\") anch'essa conosciuta col nome, per maggior confusione, \"Nusakh Sefardi\".\nOrigini.\nAgli inizi, si stabil\u00ec una distinzione tra il rituale babilonese e quello usato in Palestina, poich\u00e9 questi erano i due centri principali di autorit\u00e0 religiosa: non esiste un testo completo del rito palestinese, sebbene alcuni frammenti siano stati rinvenuti nella Geniza del Cairo.\nAlcuni studiosi affermano che gli ebrei aschenaziti siano gli eredi delle tradizioni religiose delle grandi accademie talmudiche babilonesi e che gli ebrei sefarditi siano i discendenti di coloro che originariamente seguirono le tradizioni giudee e galilee. Altri, come il rabbino tedesco Leopold Zunz (Yom Tov Lipmann Tzuntz) (1794\u20131886), sostengono l'esatto opposto. Per considerare la questione in maniera imparziale, si deve enfatizzare che le liturgie ebraiche osservate oggi nel mondo sono sostanzialmente \"babilonesi\", con un esiguo numero di tradizioni palestinesi sopravvissute al processo di standardizzazione: nell'elenco di differenze conservate dai tempi dei Geonim, la maggior parte delle tradizioni identificate come palestinesi sono ora obsolete. Entro il XII secolo, quale risultato degli sforzi dei leader babilonesi come il Gaon Yehudai e Pirqoi ben Baboi, le comunit\u00e0 della Palestina e quelle della Diaspora ebraica (vedi per es. quella di Qayrawan) che storicamente seguivano gli usi palestinesi, avevano adottato le regolamentazioni babilonesi in quasi tutti i rispetti e l'autorit\u00e0 babilonesi veniva riconosciuta da tutti gli ebrei del mondo arabo.\nI primi tentativi di standardizzare la liturgia che sono stati conservati comprendono, in ordine cronologico, quelli di Rav Amram Gaon, Saadya Gaon, Shelomoh Ben Natan di Sigilmassa (in Marocco) e Maimonide. Tutti questi si basavano sulle sentenze legali dei Geonim, ma mostrano un'evoluzione riconoscibile verso il testo sefardita corrente. La liturgia in uso nella Spagna visigota sembra essere appartenuta a una famiglia europea di influenza palestinese, insieme con il rito italiano e quello provenzale e, risalendo pi\u00f9 indietro, i riti francese antico e aschenazita, ma poich\u00e9 non sopravvivono materiali liturgici di epoca visigota, non lo si sa con certezza. Da riferimenti a trattati successivi, come il \"Sefer ha-Manhig\" del rabbino Abraham ben Nathan ha-Yar\u1e25i (1204 ca.), pare che anche a quel tempo il rito spagnolo conservasse alcune peculiarit\u00e0 europee che da allora sono state eliminate al fine di conformarsi alle regolamentazioni dei Geonim e dei testi ufficiali basati su di essi (viceversa le versioni superstiti di quei testi, in particolare quello di Amram Gaon, sembrano essere stati modificati per riflettere alcuni usi locali spagnoli e altri). L'attuale liturgia sefardita dovrebbe pertanto essere considerata come il prodotto di una convergenza progressiva tra il rito locale originale e il ramo nordafricano della famiglia arabo-babilonese, come prevalente in tempi geonici in Egitto e in Marocco. Dopo la \"Reconquista\", la liturgia specificamente spagnola fu commentata da David Abudirham (1340 ca.), che si preoccupava di assicurare la conformit\u00e0 delle sentenze della Halakhah (Legge ebraica). Nonostante questa convergenza, vi erano distinzioni tra le liturgie delle diverse parti della penisola iberica: per esempio i riti di Lisbona e quelli catalani erano un po' diversi dal rito castigliano, che costituiva la base della successiva tradizione sefardita. Il rito catalano era di carattere intermedio tra il rito castigliano e quello di provenzale: lo studioso anglo-rumeno Moses Gaster (1856\u20131939) classific\u00f2 i riti di Oran e di Tunisi in questo gruppo.\nDopo l'espulsione.\nDopo l'espulsione dalla Spagna, i sefarditi si portarono la propria liturgia appresso nelle varie nazioni del mondo arabo e ottomano dove emigrarono, assumendo presto posizioni di guida come rabbini e capi comunitari. Formarono le loro comunit\u00e0, spesso mantenendo le differenze basate sui loro luoghi di origine nella penisola iberica. A Salonicco, per esempio, ci furono pi\u00f9 di venti sinagoghe, ciascuna con il rito di una localit\u00e0 diversa in Spagna o in Portogallo (come anche una romaniota e una aschenazita).\nIn un processo che dur\u00f2 dal XVI al XIX secolo, le comunit\u00e0 ebraiche native di molti paesi arabi e ottomani adattarono le loro liturgie preesistenti, molte delle quali avevano gi\u00e0 una somiglianza con quella sefardita, a seguire il rito spagnolo in quanti pi\u00f9 aspetti possibile. Alcune delle ragioni sono:\nCabala lurianica.\nIl motivo teologico di armonizzazione pi\u00f9 importante furono gli insegnamenti cabalistici di Isaac Luria e di Hayim Vital. Luria stesso aveva sempre sostenuto che era dovere di ogni ebreo onorare la propria tradizione ancestrale, in modo che le rispettive preghiere raggiungessero la porta del Cielo adatta alla propria identit\u00e0 tribale. Tuttavia, egli mise a punto un sistema di usi per i suoi seguaci, che furono registrati da Vital nel suo \"Sha'ar ha-Kavvanot\" in forma di commenti sull'edizione di Venezia del libro di preghiere spagnolo e portoghese. La teoria che poi si form\u00f2 afferma che questo rito sefardita composito fosse di particolare potenza spirituale e raggiungesse una \"tredicesima porta\" del Cielo per coloro che non conoscevano la propria trib\u00f9: la preghiera in questa forma poteva quindi essere offerta in completa fiducia da tutti.\nUlteriori abbellimenti cabalistici furono registrati nelle opere rabbiniche posteriori, come la \"\u1e24emdat Yamim\" del XVIII secolo (anonima, ma a volte attribuita a Nathan di Gaza). La versione pi\u00f9 elaborata di queste \u00e8 contenuta nel Siddur pubblicato dal cabalista yemenita del XVIII secolo Shalom Sharabi per l'uso della Sinagoga Beit El a Gerusalemme: questo contiene solo poche righe di testo in ogni pagina, mentre il resto \u00e8 pieno di meditazioni intricate sulle combinazioni di lettere nelle preghiere. Altri studiosi ebbero a commentare la liturgia sia da un punto di vita halakhico che da quello cabalistico, tra i quali Chaim Joseph David Azulai e Hayim Palaggi.\nL'influenza del rito lurianico-sefardita si estese anche ai paesi al di fuori della sfera di influenza ottomana, come l'Iran, dove non c'erano esuli spagnoli. (Il rito iraniano precedente si basava sul Siddur di Saadya Gaon) Le principali eccezioni a questa tendenza furono:\nCi furono anche gruppi cabalistici del mondo ashkenazita che adottarono il rituale lurianico-sefardita, con la teoria della 13\u00aa porta di cui sopra. Questo spiega il \"Nusach sefardita\" e il \"Nusach Ari\" in uso tra i chassidim, che si basa sul testo lurianico-sefardita con alcune variazioni ashkenazite.\nXIX secolo.\nDagli anni 1840 in poi una serie di libri di preghiere fu pubblicata a Livorno, tra cui \"Tefillat ha-\u1e24odesh\", \"Bet Obed\" e \"Zechor le-Abraham\". Questi includevano le note sulla prassi e le integrazioni cabalistiche alle preghiere, ma non le meditazioni di Shalom Sharabi, poich\u00e9 i libri erano stati progettati per uso congregazionale pubblico. Diventarono rapidamente di serie in quasi tutte le comunit\u00e0 sefardite ed orientali, con eventuali variazioni locali conservate solo per tradizione orale. Nel tardo XIX secolo e all'inizio del XX, ulteriori libri di preghiera sefarditi furono pubblicati a Vienna in gran numero, rivolti soprattutto alle comunit\u00e0 giudeo-spagnole dei Balcani, Grecia e Turchia, e quindi avevano rubriche in ladino, ma avevano anche una pi\u00f9 ampia distribuzione.\nUn'importante influenza sulla preghiera e tradizione sefardite fu il rabbino del tardo XIX secolo noto come il Ben Ish Chai di Baghdad, la cui opera di quel nome conteneva sia le sentenze halakhiche che le osservazioni sulle tradizioni cabalistiche basate sulla corrispondenza con Eliyahu Mani della Sinagoga Beit El. Tali sentenze e osservazioni formano la base del rito \"Baghdadi\": sia il testo delle preghiere che gli accompagnamenti differiscono in alcuni aspetti da quelli delle edizioni livornesi. Le regolamentazioni Ben Ish Chai sono state accettati in diverse altre comunit\u00e0 sefardite e orientali, come quella di Gerba.\nTempi moderni.\nNel mondo sefardita di oggi, in particolare in Israele, esistono molti libri di preghiere popolari contenenti questo rito \"Baghdadi\", attualmente conosciuto come \"Minhag Edot ha-ha-Mizra\u1e25\" (l'usanza delle Congregazioni orientali). Altre autorit\u00e0, soprattutto anziani rabbini provenienti dal Nord Africa, li rifiutano in favore di un testo sefardita orientale pi\u00f9 conservatore come si trova nelle edizioni livornesi del XIX secolo, e i riti yemeniti \"Shami\" e siriani appartengono a questo gruppo. Altri ancora, seguendo i dettami del gi\u00e0 Rabbino Capo Ovadia Yosef, preferiscono una forma libera da alcune delle aggiunte cabalistiche e pi\u00f9 vicina a quella che sarebbe stato preferita da Rabbi Joseph Caro, e cercano di stabilirla come il rito standard \"sefardita israeliano\" per l'utilizzo da parte di tutte le comunit\u00e0.\nLa liturgia degli ebrei spagnoli e portoghesi differisce da tutti questi (pi\u00f9 di quanto differiscano i gruppi orientali tra di loro), in quanto rappresenta una forma pi\u00f9 antica del testo, ha molte meno aggiunte cabalistiche e riflette l'influenza degli ebrei italiani. Le differenze tra tutti questi gruppi, tuttavia, esistono a livello di formulazione dettagliata: ad esempio, l'inserimento o l'omissione di alcuni passaggi aggiuntivi \u2013 strutturalmente, tutti i riti sefarditi sono molto simili.\nRapporti con altri gruppi ebraici.\nCon l'espulsione in massa dei sefarditi dalla penisola iberica, sorse il problema dell'accoglienza da parte dei fratelli correligionari e del confronto tra le varie realt\u00e0 ebraiche.\nJoseph Roth, con la sferzante ironia che gli \u00e8 propria, asserisce che, seppure pu\u00f2 esser capitato che un sefardita abbia sposato un'aschenazita, mai e poi mai si vedr\u00e0 un sefardita a fianco di un ebreo dell'Europa orientale.\nQuesto a significare quanto le differenze tra questi gruppi siano alquanto marcate.\nCos\u00ec non fu invece nei riguardi dei mizrah\u00ec vicino-orientali, assai prossimi sotto il profilo culturale. Per tale motivo sefarditi e mizrachi sono stati a lungo confusi. Ancora adesso, la parola \"sefard\u00ed\" indica anche gli ebrei dei paesi del Vicino Oriente, in particolare Yemen, Iraq e Iran.\nIn Grecia gli ospiti furono i romanioti, di pi\u00f9 antiche tradizioni. Ma l'orgoglio sefardita port\u00f2 gran parte dei primi a fondersi con i sopravvenuti, che, da parte loro, svilupparono la lingua greco-ebraica detta ievanico."}
{"id": "96051", "revid": "767487", "url": "https://it.wikipedia.org/wiki?curid=96051", "title": "392 a.C.", "text": ""}
{"id": "96056", "revid": "838137", "url": "https://it.wikipedia.org/wiki?curid=96056", "title": "393 a.C.", "text": ""}
{"id": "96057", "revid": "838137", "url": "https://it.wikipedia.org/wiki?curid=96057", "title": "394 a.C.", "text": ""}
{"id": "96059", "revid": "599013", "url": "https://it.wikipedia.org/wiki?curid=96059", "title": "Esportazione (disambigua)", "text": "Il termine esportazione pu\u00f2 avere i seguenti significati:"}
{"id": "96060", "revid": "838137", "url": "https://it.wikipedia.org/wiki?curid=96060", "title": "395 a.C.", "text": ""}
{"id": "96061", "revid": "15756", "url": "https://it.wikipedia.org/wiki?curid=96061", "title": "Berklee College of Music", "text": "Il Berklee College of Music, fondato a Boston (Massachusetts) nel 1945, \u00e8 un istituto universitario privato dedicato alla musica contemporanea, allo studio del jazz e della musica moderna americana, ivi compresi corsi sugli studi classici e sugli stili pi\u00f9 moderni come il rock, l'hip hop, soul, bluegrass e flamenco.\nStoria.\nLa scuola fu fondata da Lawrence Berk che la chiam\u00f2 \"Schillinger House of Music\" in onore del suo insegnante di musica Joseph Schillinger. Nel 1954, dopo la nascita del figlio, Lee Berk, Lawrence cambi\u00f2 il nome in \"Berklee School of Music\". Successivamente la scuola fu riconosciuta dal \"U.S. Secretary of Education\" (ente per la certificazione delle scuole negli Stati Uniti), e il suo nome mut\u00f2 definitivamente nel 1973 in \"Berklee College of Music\".\nAll'epoca in cui fu fondata, la maggior parte delle scuole di musica si focalizzava sulla musica classica; l'intento pionieristico di Berklee fu quello di fornire insegnamenti formali di altre musiche popolari, non disponibili in altre scuole, quali jazz e rock.\nIl 1\u00ba giugno 2004 Roger H. Brown \u00e8 diventato il presidente del College.\nNel dicembre 2015 Berklee e Boston Conservatory hanno deciso di fondersi dando vita ad un unico istituto, pur gestendo le ammissioni come due scuole separate."}
{"id": "96062", "revid": "647919", "url": "https://it.wikipedia.org/wiki?curid=96062", "title": "Berkelee college of music", "text": ""}
{"id": "96064", "revid": "124215358", "url": "https://it.wikipedia.org/wiki?curid=96064", "title": "396 a.C.", "text": ""}
{"id": "96069", "revid": "106908", "url": "https://it.wikipedia.org/wiki?curid=96069", "title": "397 a.C.", "text": ""}
{"id": "96070", "revid": "18616785", "url": "https://it.wikipedia.org/wiki?curid=96070", "title": "Vita (biologia)", "text": ""}
{"id": "96071", "revid": "124339745", "url": "https://it.wikipedia.org/wiki?curid=96071", "title": "Consapevolezza", "text": "In psicologia, con il termine consapevolezza (\"awareness\" in inglese) si intende la capacit\u00e0 di essere a conoscenza di ci\u00f2 che viene percepito e delle proprie risposte comportamentali. Si tratta di un processo cognitivo distinto da sensazione e percezione. \nUn'altra definizione la descrive come uno stato in cui un soggetto \u00e8 a conoscenza di alcune informazioni quando tali informazioni sono direttamente disponibili per essere trasferite nella direzione di un'ampia gamma di processi comportamentali. Il concetto \u00e8 spesso sinonimo di coscienza ed \u00e8 anche inteso come coscienza stessa. Gli stati di consapevolezza sono anche associati agli stati di esperienza, in modo che la struttura rappresentata nella consapevolezza si rispecchi nella struttura dell'esperienza stessa.\nIl concetto di consapevolezza \u00e8 relativo. Un animale pu\u00f2 essere parzialmente consapevole, oppure pu\u00f2 essere consapevole a livello subconscio o anche profondamente consapevole di qualcosa. La consapevolezza pu\u00f2 essere individuata in uno stato interno, quale ad esempio una sensazione viscerale, o la percezione sensoriale di eventi esterni. Un caso particolare di consapevolezza \u00e8 la consapevolezza di s\u00e9, o autoconsapevolezza.\nNeuroscienze.\nLa consapevolezza di base del proprio mondo interno ed esterno dipende dal tronco encefalico. Bjorn Merker, neuroscienziato indipendente a Stoccolma, in Svezia, sostiene che il tronco cerebrale supporta una forma elementare di pensiero cosciente nei neonati con idranencefalia. Le forme \"superiori\" di consapevolezza, compresa l'autocoscienza, richiedono contributi corticali, ma la \"coscienza primaria\" o \"consapevolezza di base\", come la capacit\u00e0 di integrare le sensazioni dall'ambiente con i propri obiettivi e sentimenti immediati al fine di guidare il comportamento, scaturisce dal tronco cerebrale, che gli esseri umani condividono con la maggior parte dei vertebrati. Lo psicologo Carroll Izard sottolinea che questa forma di coscienza primaria consiste nella capacit\u00e0 di generare emozioni e consapevolezza dei dintorni, ma non nella capacit\u00e0 di parlare di ci\u00f2 che si \u00e8 vissuto. Allo stesso modo, le persone possono prendere coscienza di una sensazione che non possono etichettare o descrivere, un fenomeno particolarmente comune nei bambini pre-verbali.\nLa consapevolezza pu\u00f2 essere concettualizzata anche come una sorta di filtro che permette solo a certi stimoli di raggiungere il livello della coscienza. I sistemi neurali che regolano l'attenzione servono ad attenuare la consapevolezza negli animali complessi, il cui sistema nervoso centrale e periferico fornisce pi\u00f9 informazioni di quante le aree cognitive del cervello possano assimilare. La capacit\u00e0 di rilevare consapevolmente un'immagine quando presentata come stimolo vicino alla soglia di consapevolezza varia tra le presentazioni. Un fattore sono i \"cambiamenti di base\" dovuti all'attenzione dall'alto verso il basso che modula l'attivit\u00e0 cerebrale in corso nelle aree della corteccia sensoriale che influenza l'elaborazione neurale dei successivi giudizi percettivi. Tale distorsione dall'alto verso il basso pu\u00f2 verificarsi attraverso due processi distinti: uno spostamento della linea di base guidato dall'attenzione e riflesso nelle onde alfa, e un bias di decisione riflesso nelle onde gamma nelle aree occipitali laterali.\nTeoria dei sistemi.\nLa moderna teoria dei sistemi, che offre approfondimenti su come funziona il mondo attraverso la comprensione del fatto che tutti i sistemi seguono alcune regole, si occupa dell'autoconsapevolezza nella sua comprensione di come funzionano i grandi sistemi viventi complessi. Secondo Gregory Bateson, la mente \u00e8 la dinamica dell'auto-organizzazione e la consapevolezza \u00e8 cruciale nell'esistenza di questo processo. La moderna teoria dei sistemi sostiene che gli esseri umani, in quanto sistemi viventi, non solo hanno consapevolezza del loro ambiente ma anche autoconsapevolezza, in particolare con la loro capacit\u00e0 di logica e curiosit\u00e0.\nGli sforzi per descrivere la coscienza in termini neurologici si sono concentrati sulla descrizione delle reti nel cervello che sviluppano la consapevolezza dei qualia sviluppata da altre reti. Poich\u00e9 la consapevolezza fornisce i materiali da cui si sviluppano idee soggettive sulla propria esperienza, si dice che si \u00e8 consapevoli del proprio stato di consapevolezza. Questa organizzazione della consapevolezza della propria esperienza interiore ha un ruolo centrale nell'autoregolazione."}
{"id": "96073", "revid": "88740", "url": "https://it.wikipedia.org/wiki?curid=96073", "title": "Lombardo", "text": "Lombardo indica ci\u00f2 che \u00e8 riferito alla Lombardia. Nel medioevo era usato per indicare gli abitanti di tutta l'Italia settentrionale compresa l'area padana. \nIn alcuni testi la parola Lombardo diventa sinonimo di Longobardo e comprende l'intera Gens che varc\u00f2 le Alpi al seguito del re Alboino nel 652 d.C.. Diversi centri abitati della Langobardia Minor specificano con il loro nome di essere residenza delle fare longobarde. Totalmente inappropriata \u00e8 l'identificazione dei Lombardi con i Celti. Come cognome, \u00e8 presente prevalentemente in Sicilia e meno nel resto d'Italia."}
{"id": "96074", "revid": "767487", "url": "https://it.wikipedia.org/wiki?curid=96074", "title": "398 a.C.", "text": ""}
{"id": "96076", "revid": "2175", "url": "https://it.wikipedia.org/wiki?curid=96076", "title": "Varechina", "text": ""}
{"id": "96077", "revid": "119316805", "url": "https://it.wikipedia.org/wiki?curid=96077", "title": "399 a.C.", "text": ""}
{"id": "96080", "revid": "399", "url": "https://it.wikipedia.org/wiki?curid=96080", "title": "Teoria acido-base di Br\u00f8nsted-Lowry", "text": "La teoria di Br\u00f8nsted-Lowry \u00e8 una teoria sulle reazioni acido-base formulata nel 1923 da Johannes Nicolaus Br\u00f8nsted e Thomas Martin Lowry.\nSecondo Br\u00f8nsted e Lowry, un acido \u00e8 una specie chimica capace di donare uno ione H+ ad un'altra specie chimica; similmente, una base \u00e8 una specie chimica capace di accettare uno ione H+ da un'altra specie chimica.\nDefinizione di acidi e basi.\nNella teoria di Arrhenius gli acidi sono definiti come sostanze che, sciolte in acqua, liberano ioni H+ (ioni idrogeno). Le basi, invece, sono tutte quelle sostanze che, in soluzione acquosa, liberano ioni OH- (ioni idrossido).\nNel 1923 il chimico danese Johannes Nicolaus Br\u00f8nsted e l'inglese Thomas Martin Lowry elaborarono indipendentemente l'uno dall'altro una teoria pi\u00f9 generale, che tuttora porta i loro nomi. Nella teoria di Br\u00f8nsted\u2013Lowry, gli acidi e le basi sono definiti in base a come reagiscono l'uno con l'altro. La definizione viene proposta sotto forma di formula:\nNel caso di un generico acido HA, l'equazione pu\u00f2 essere scritta come:\nLa reazione presenta una doppia freccia che sta ad indicare una situazione di equilibrio chimico. L'acido, HA, pu\u00f2 donare un protone e convertirsi nella corrispondente base coniugata, A\u2212. Analogamente la base, B, accettando il protone si trasforma nel suo acido coniugato, HB+.\nEsempio.\nConsideriamo la seguente reazione acido-base:\nL'acido acetico, CH3COOH, si comporta da acido in quanto trasferisce un protone all'acqua (H2O) e si converte nella sua base coniugata, lo ione acetato (CH3COO-). Analogamente, H2O \u00e8 una base poich\u00e9 accetta il protone da CH3COOH e si trasforma nel suo acido coniugato, lo ione idronio (H3O+).\nRicordiamo che l'inversa di una reazione acido-base \u00e8 anch'essa una reazione acido-base. A titolo di esempio, consideriamo la reazione inversa dell'esempio succitato, dove la base \u00e8 lo ione acetato, mentre l'acido \u00e8 lo ione idronio:\nSostanze anfiprotiche.\nIl punto fermo di questa teoria \u00e8 che una sostanza si comporta come acido soltanto quando \u00e8 in presenza di una sostanza capace di comportarsi come base nei suoi confronti e viceversa. La definizione di Br\u00f8nsted e Lowry introduce pertanto il concetto di complementarit\u00e0 tra acido e base, dato che una sostanza ha bisogno della presenza dell'altra per manifestare il proprio comportamento acido o basico.\nVi sono, tuttavia, alcune specie chimiche che sono in grado sia di accettare che di donare protoni, potendo quindi essere classificate sia come acido che come base: in questi casi, si parla di sostanze anfiprotiche (anfotere), o anche di anfoliti. Nell'immagine a lato viene raffigurata una reazione dove una molecola di H2O si comporta da base accettando un H+ e convertendosi in H3O+, mentre l'altra specie agisce da acido, donando un H+ e trasformandosi in OH-.\nUn'altra specie chimica anfiprotica \u00e8 l'idrossido di alluminio, Al(OH)3."}
{"id": "96081", "revid": "838137", "url": "https://it.wikipedia.org/wiki?curid=96081", "title": "400 a.C.", "text": ""}
{"id": "96082", "revid": "767487", "url": "https://it.wikipedia.org/wiki?curid=96082", "title": "Fantasia in re minore K 397", "text": "La Fantasia per pianoforte in Re minore K 397 venne composta a Vienna da Wolfgang Amadeus Mozart tra l'agosto e il settembre del 1782.\nQuesta fantasia non ha il carattere leggero e spensierato di altre composizioni mozartiane. Soprattutto all'inizio si pu\u00f2 notare un carattere lontano dal suo tempo, pi\u00f9 consono all'estetica romantica del secolo seguente.\nIn certi passaggi ad accordi pieni pu\u00f2 ricordare Ludwig van Beethoven nelle sue sonate e le fantasie o gli improvvisi di Fryderyk Chopin. \nSotto l'aspetto melodico Mozart d\u00e0 fondo alla sua creativit\u00e0, appoggiando la melodia su un ritmo scandito e alternando il tutto alla pi\u00f9 consueta visione giocosa e lineare della tipica melodia accompagnata di tipo vocale.\nQuesti effetti di alternanza sono ottenuti ricorrendo al modo minore e mantenendo al tempo stesso un colore omogeneo. La fantasia in re minore di Mozart (in cui si sono cimentati nell'interpretazione grandi pianisti quali Glenn Gould) resta una pagina memorabile nella storia della musica classica, un equilibrio di forma e melodia e leggiadria nell'allegretto finale, un'indimenticabile pagina Mozartiana. \nSembrerebbero attribuibili in modo certo a Mozart solo circa le prime 100 battute. La restante parte potrebbe essere dovuta ad A. E. M\u00fcller."}
{"id": "96083", "revid": "125685354", "url": "https://it.wikipedia.org/wiki?curid=96083", "title": "Dialetti italiani mediani", "text": "L'italiano centrale, conosciuto anche come italiano mediano \u00e8 un continuum dialettale raggruppante una variet\u00e0 di parlate romanze ben differenziate fra loro ma con un certo numero di caratteristiche fonetiche e sintattiche comuni, esteso nell'Italia centrale.\nClassificazione.\nSecondo alcuni studi il territorio interessato dalle isoglosse dei dialetti mediani ricalcherebbe vagamente gli antichi confini del corridoio bizantino romano-ravennate (successivamente acquisito dallo Stato pontificio). In realt\u00e0 lo spazio occupato \u00e8 alquanto pi\u00f9 esteso ed occupa la maggior parte dell'attuale regione Lazio (esclusa le parti meridionali della provincia di Frosinone e della provincia di Latina), gran parte dell'Umbria, esclusa la settentrionale, e la zona centrale delle Marche compresa fra Senigallia a nord ed il fiume Aso a sud (e quindi gran parte della provincia di Ancona, la provincia di Macerata e la provincia di Fermo). Sconfina a nord ovest anche in territorio toscano nella zona della Maremma, mentre a sud il confine approssimativo \u00e8 costituito dalla linea Terracina-Roccasecca-Sora-Avezzano-L'Aquila-Campotosto-Accumoli-Aso, che rappresenta l'estensione massima settentrionale della vocale neutra dei dialetti italiani meridionali. Un vocalismo affine al tipo mediano \u00e8 comunque diffuso anche oltre il confine sud dei dialetti mediani: in una limitata zona dell'Aquilano e nel Basso Lazio, nei comuni di Ausonia e Coreno Ausonio in provincia di Frosinone e nei comuni di Lenola, Minturno, Castelforte e Santi Cosma e Damiano in provincia di Latina. Tuttavia nel complesso i dialetti del Lazio meridionale presentano maggiori affinit\u00e0 con il campano, seppur con qualche elemento in accordo coi dialetti mediani.\nIn base alle caratteristiche fonetiche e lessicali si individuano quattro gruppi principali: il \"gruppo romanesco\", il \"gruppo umbro-marchigiano\", il \"gruppo sabino\" e quello laziale centro-settentrionale. Tuttavia va tenuto presente che lungo la linea Roma-Ancona (cui era gi\u00e0 attribuito il valore di confine linguistico dal Rohlfs), passa uno dei pi\u00f9 importanti fasci di isoglosse dell'area italoromanza; ci\u00f2 che ha permesso la distinzione tra una zona pi\u00f9 propriamente mediana (a sud della linea Roma-Ancona), e una zona \"perimediana\" o \"di transizione\" (l'anconetano, il perugino con l'Umbria nord-occidentale e il Lazio a nord di Roma).\nInoltre il dialetto romanesco propriamente detto \u00e8 fortemente influenzato dal toscano e pertanto occupa una posizione particolare all'interno del \"continuum\", tanto che per alcuni pu\u00f2 essere ascritto al gruppo toscano.\nGruppo romanesco.\nIl dialetto romanesco \u00e8 quello che pi\u00f9 di tutti occupa una posizione particolare all'interno del continuum, sia in termini descrittivi (poich\u00e9 \u00e8 molto pi\u00f9 affine al toscano di tutti gli altri dialetti del continuum) sia in termini spaziali, poich\u00e9 salvo limitate aree di transizione, lo \"stacco\" tra questo dialetto e gli altri \u00e8 piuttosto netto (in particolare ad est e sud-est \u00e8 del tutto privo di aree di transizione) facendo venir meno il concetto di continuum linguistico. \nIl motivo di tale differenziazione \u00e8 da ricercarsi nell'influsso avuto dal toscano all'interno della citt\u00e0 di Roma a partire dal cinquecento, e sul piano fonetico e grammaticale \u00e8 tale da far suggerire ad alcuni linguisti una classificazione in un gruppo autonomo, se non addirittura nel gruppo del toscano. \nL'area di irradiazione del dialetto di Roma, tradizionalmente circoscritto all'area cittadina, in seguito all'Unit\u00e0 d'Italia si \u00e8 diffuso su una zona che comprende, oltre all'immediato hinterland romano, la fascia costiera che va da Civitavecchia a Nettuno, nonch\u00e9 il perimetro urbano delle citt\u00e0 di Latina e Sabaudia. La sua diffusione \u00e8 in piena fase espansiva ed il dialetto romanesco viene utilizzato da ampi strati di popolazione in tutto l'agro pontino, ma anche nelle provincie di Frosinone, Rieti e Viterbo.\nDal mero punto di vista lessicale solo il romanesco pi\u00f9 arcaico presentava notevoli caratteristiche comuni con i dialetti mediani, tant'\u00e8 che analizzando le isoglosse che ne attraversavano l'areale, non si ravvedevano particolari differenze con i dialetti laziali circumvicini, ma la situazione in epoca attuale \u00e8 cambiata anche dal punto di vista del vocabolario (oltre che fonetico e grammaticale), con un forte avvicinamento all'italiano standard per quello che, per questo motivo, viene definito romanesco contemporaneo.\nGruppo viterbese.\nIl dialetto della provincia di Viterbo \u00e8 considerato \"paramediano\", ossia con elementi di influsso dei dialetti della Toscana meridionale e quelli mediani veri e propri, con caratteristiche quindi di maggiore intelligibilit\u00e0 con l'italiano rispetto ai dialetti mediani veri e propri, ove si escluda il romanesco. Il fenomeno della \"gorgia toscana\" si verifica unicamente a Bagnoregio.\nGruppo umbro-marchigiano.\nIl gruppo umbro-marchigiano \u00e8 il pi\u00f9 vasto e pi\u00f9 variegato; generalmente \u00e8 un raggruppamento piuttosto nominale perch\u00e9 comprende in realt\u00e0 tre gruppi ben distinti: il gruppo perugino, il gruppo propriamente umbro ed infine il gruppo marchigiano centrale, che comprende anche il dialetto anconitano.\nNel gruppo perugino sono compresi una serie di dialetti molto affini alle parlate toscane da Pitigliano (GR), Orvieto, Perugia. Al gruppo umbro propriamente detto, fanno riferimento i dialetti dell'Umbria storica, tra il Tevere e l'Appennino, a nord fino ad Assisi, a sud entro lo spartiacque della Nera. Il dialetto anconitano rientra solo in parte nei suddetti raggruppamenti costituendo secondo alcuni una variet\u00e0 dialettale di transizione con il gruppo gallo-italico, in un ipotetico triangolo Jesi-Loreto-Ancona la cui componente gallica fa sentire i suoi ultimi effetti in prossimit\u00e0 della linea Gualdo Tadino-Fabriano-Filottrano-Porto Recanati.\nGruppo sabino.\nIl gruppo dialettale pi\u00f9 estremo \u00e8 il cosiddetto, secondo una connotazione geografica, \"aquilano-cicolano-reatino\", che comprende le parlate della valle del Salto e Cicolano, del reatino, della valle del Velino, di Amatrice e l'aquilano parlato a est fino a Ocre. Alcuni vi includono anche il carseolano e il dialetto sublacense, diffusi rispettivamente nella Marsica occidentale e nella parte pi\u00f9 orientale della provincia di Roma\nIl dialetto \"sabino o sabinese\" invece riguarda la bassa Sabina ovvero la zona della provincia di rieti affacciata alla valle del Tevere e del Farfa insieme ai comuni di Torrita Tiberina, Filacciano, Ponzano Romano, Nazzano, Nerola, Montelibretti, Moricone e Montorio Romano. Esiste poi un dialetto della Sabina romana classificato come dialetto del lazio centro-settentrionale poich\u00e8 si sta perdendo a discapito del romanesco attuale; questo dialetto si caratterizza per l'uso eccessivo della vocale \"u\" ma con accenti molto pi\u00f9 aperti rispetto ai dialetti sabini. Il dialetto della sabina romana era un tempo utilizzato come parlata comune nelle zone di Tivoli, Guidonia, Palombara, Monterotondo, Fiano Romano, Capena, Morlupo, Castelnuovo di Porto e Riano.\nGruppo laziale centro-settentrionale.\nSpesso impropriamente definito a livello mediatico come dialetto ciociaro, il gruppo laziale centro-settentrionale si differenzia pertanto sia dai dialetti di tipo sabino che dal romanesco. \u00c8 diffuso nelle aree centro-settentrionali della provincia di Frosinone, della provincia di Latina e in alcune aree della citt\u00e0 metropolitana di Roma. In tale gruppo sono pienamente ascrivibili le parlate dei monti Lepini occidentali.\nNella zona dei Castelli romani si sta diffondendo il dialetto di Roma, ma in parte resistono le parlate laziali centro-settentrionali originarie, piuttosto variegate.\nCaratteristiche comuni.\nPer discriminare i dialetti mediani si prendono in considerazione due caratteristiche comuni che ben li distinguono da quelli toscani e meridionali: \nFenomeni generali.\n\"Apocope degli infiniti\", come per i meridionali intermedi (mangiare &gt; magn\u00e0, vedere &gt; v\u00e9de o ved\u00e9, leggere &gt; l\u00e8gge, dormire &gt; dorm\u00ec).\nGruppi e caratteristiche regionali.\nFonetica.\nLa maggior parte dei dialetti raggruppati nei mediani presenta un singolare sistema fonetico per cui si conserva regolarmente la distinzione fra \"\u00f4\" (&lt; \"-\u014f\", \"-\u014d\" latine) e \"-u\" da \"\u00f6\" preromanzo (&lt; \"-\u016d\" latina); l'area interessa il \"gruppo umbro-marchigiano\" e il \"gruppo sabino\" entro le fasce: Cupramontana-Filottrano-Porto Sant'Elpidio a settentrione; Matelica-Camerino-Assisi-Foligno-Spoleto-Pitigliano-Bolsena-Albano a oriente; Licenza-Paganica (L'Aquila)- Antrodoco-Norcia a sud e ovest. I dialetti del gruppo anconitano costituiscono un'area di indistinzione poich\u00e9, anche se ad Ancona le \"-o\" finali tendono a chiudersi in \"-u\", ci\u00f2 non avviene secondo regole fisse o per conservazione delle forme latine. Questa tendenza a scurire le terminazioni in \"-o\" \u00e8 maggiore nel capoluogo e nei comuni limitrofi, si attenua verso Loreto e Osimo per poi scomparire del tutto a Jesi, Fabriano, Recanati, Potenza Picena e Civitanova Marche. Cos\u00ec ad esempio mentre a Castelfidardo o ad Osimo i termini \"quando\" e \"poco\" possono suonare come \"quanno/quannu \"e\" pogo/pogu\", a Macerata suonano l'uno \"quanno\" e l'altro \"pocu.\" \nUn pi\u00f9 ristretto insieme di parlate, tutte a settentrione dei dialetti dei \"gruppi sabini\" e \"umbro-marchigiani propri\", si distingue dal \"gruppo toscano\" per l\"'-i\" finale che si \u00e8 aperta in \"-e\"; i dialetti che presentano simili caratteristiche sono perci\u00f2 considerati mediani. Il centro del raggruppamento doveva esser stato Perugia, come dimostrato da testi medievali, ed in Umbria \u00e8 ancora in parte riscontrabile ad Assisi, Todi ed Orvieto, mentre a nord vi \u00e8 qualche punta in Toscana (Cortona), e nelle Marche, precisamente a Sassoferrato ed Arcevia. A sud scende fino a Montalto di Castro, Acquapendente, Viterbo, ed un tempo era vitale anche a Civitavecchia. Distingue dal \"gruppo romanesco\" i dialetti del viterbese e di Orvieto.\nUna vasta area tra il \"gruppo sabino\" e il \"gruppo romanesco\" si insinua dalla valle dell'Aniene dove la distinzione preromanza fra -\u00f4 e -\u00f6 si contestualizza in un sistema vocalico per cui l'-\u00f6 resta \"o\" se la tonica \u00e8 \"e\" od \"o\", diventa \"u\" se invece la tonica \u00e8 \"i\", \"a\" od \"u\". L'area \u00e8 generalmente inclusa nel \"gruppo sabino\" ad eccezione dei colli albani, e tali condizioni fonetiche vengono definite \"cervarole\", dal nome di un paese del Lazio tiburtino, Cervara di Roma."}
{"id": "96085", "revid": "121819571", "url": "https://it.wikipedia.org/wiki?curid=96085", "title": "Comprensione", "text": "La comprensione (dal latino \"comprehensio -onis\") \u00e8 l'atto e la capacit\u00e0 di capire ., cio\u00e8 di \"afferrare\" (\"cum-prehendo\", cio\u00e8 \"afferro insieme cose che stanno dinanzi a me\") con la ragione un contenuto conoscitivo.\nComprensione e concetti.\nIn filosofia la comprensione \u00e8 l'atto con il quale la mente arriva a formulare il concetto (dal latino: \"cum capere\") come risultato di un procedimento mentale che \"prende e mette insieme\" (\"comprehend\u0115re\") aspetti sensibili particolari che una molteplicit\u00e0 di oggetti hanno in comune. Queste \"note definitorie\" (caratteristiche) del concetto, espresse da un universale, da quel momento saranno presenti alla mente che sar\u00e0 in grado di riconoscere, senza dover procedere ad ulteriori elaborazioni, tutti quegli oggetti che presentano il complesso di quelle stesse caratteristiche particolari.\nLa comprensione \u00e8 anche un termine della logica formale aristotelica che chiarisce come l'elemento logico fondamentale, il concetto, presenta una sua \"estensione\" (comprende tutti gli esseri che presentano la stessa qualit\u00e0) e \"comprensione\" (complesso delle qualit\u00e0 riferite al concetto). Per cui ad esempio il concetto di \"cavallo\" ha molte qualit\u00e0 (grande comprensione ma scarsa estensione: pu\u00f2 riferirsi infatti solo ai cavalli) mentre il concetto di \"vertebrato\" si riferisce a molti esseri, compreso il cavallo, ma \u00e8 pi\u00f9 generico (grande estensione ma poca comprensione). Da qui la legge della logica per cui tanto maggiore sar\u00e0 la comprensione tanto minore sar\u00e0 l'estensione e viceversa.\nLa comprensione come empatia.\nNel campo dei sentimenti se per comprensione si vuole intendere l'atto di comprendere appieno lo stato d'animo altrui la psicologia usa il termine di \"empatia\" dal greco \"\u03b5\u03bc\u03c0\u03b1\u03b8\u03b5\u03b9\u03b1\" (\"empateia\", a sua volta composta da \"en-\", \"dentro\", e \"pathos\", \"sofferenza o sentimento\"), che veniva usata per indicare il rapporto emozionale di partecipazione che legava il pubblico del teatro greco antico all'autore-cantore.\nL'empatia costituisce un elemento importante in alcuni metodi usati nella psicologia clinica, ad esempio in quello di Carl Rogers per il quale \u00abgli individui hanno in se stessi ampie risorse per auto-comprendersi e per modificare il loro concetto di s\u00e9, gli atteggiamenti di base e gli orientamenti comportamentali.\u00bb\nEgli sostiene una terapia non direttiva che, nel tenere sempre conto delle tendenze vitali dell'individuo, si limita a creare nel paziente - accompagnandolo con \"empatia\" - le condizioni necessarie a favorirne la crescita.\nLa comprensione come compassione.\nLa comprensione in quest'ultimo significato sentimentale pu\u00f2 riferirsi alla compassione intesa come fonte della morale. Cos\u00ec \u00e8, ad esempio, nella \"morale della compassione\" trattata da Schopenhauer. Poich\u00e9 \u00abogni amore puro e sincero \u00e8 piet\u00e0\u00bb, l'uomo, provando compassione, nel senso originario del termine, cio\u00e8 patendo assieme agli altri per il loro dolore, non solo prende coscienza del dolore, ma lo sente e lo fa suo. Con la condivisione del dolore, la \"volont\u00e0 di vivere\" sar\u00e0, sia pure momentaneamente, sconfitta poich\u00e9 nella compassione \u00e8 come se il singolo corpo del singolo uomo si dilatasse nel corpo degli altri uomini. La propria corporeit\u00e0 si assottiglia e la volont\u00e0 di vivere \u00e8 meno incisiva. Il dolore, unendo gli uomini, li accomuna e li conforta.\nComprensione e ermeneutica.\nUn aspetto particolare della comprensione riguarda l'ermeneutica che \u00e8 in filosofia la metodologia dell'interpretazione che, nata in ambito religioso con lo scopo di spiegare la corretta interpretazione dei testi sacri, assume un respiro pi\u00f9 ampio tendente a dare un significato a tutto ci\u00f2 che \u00e8 di difficile comprensione.\nOggi si parla anche di ermeneutica giuridica e di ermeneutica artistica, che sono rispettivamente la metodologia dell'interpretazione delle norme giuridiche e delle opere d'arte.\nTuttavia, il compito dell'ermeneuta non si esaurisce nella lettura o nella statuizione del metodo interpretativo: il dialogo con le religioni (Hans-Georg Gadamer) e il pensiero politico (J\u00fcrgen Habermas) si declinano tuttora secondo quello che viene chiamato circolo ermeneutico.\nIl pensiero di Dilthey.\nNel XIX secolo Wilhelm Dilthey afferm\u00f2 la centralit\u00e0 del processo della \"comprensione\" all'interno delle scienze dello spirito, e fond\u00f2 questa asserzione su una ontologia della vita, secondo la quale il comprendere non \u00e8 un comportamento teorico specialistico, ma il rapporto fondamentale che l'uomo intrattiene con se stesso.\nPer Dilthey \"spiegare\" e \"comprendere\" non si differenziano come due metodi diversi per chiarire un oggetto omogeneo, ma sono due diverse direzioni della coscienza che giungono a costituire due differenti categorie di oggetti (agli oggetti dello spiegare corrispondono le scienze empiriche; agli oggetti del comprendere, le scienze storico-sociali).\nIl comprendere pu\u00f2 essere articolato in una metodologia logico-trascendentale specifica per scopi teorici particolari; pi\u00f9 in generale, per\u00f2, la circolarit\u00e0 della comprensione \u00e8 il modo in cui la vita si riferisce a se stessa, impegnando tutte le facolt\u00e0 dell'animo (intelletto, sentimento e verit\u00e0). Dilthey applic\u00f2 l'ermeneutica metodologica, cercando di provvedere interpretazioni sistematiche e scientifiche situando ogni testo nel suo contesto storico originario.\nDopo Dilthey, la disciplina dell'ermeneutica si \u00e8 distanziata da questa operazione centrale e fondamentale, estendendosi anche ai multimedia e alle basi dei significati stessi."}
{"id": "96087", "revid": "838137", "url": "https://it.wikipedia.org/wiki?curid=96087", "title": "401 a.C.", "text": ""}
{"id": "96089", "revid": "838137", "url": "https://it.wikipedia.org/wiki?curid=96089", "title": "402 a.C.", "text": ""}
{"id": "96090", "revid": "6923", "url": "https://it.wikipedia.org/wiki?curid=96090", "title": "Tastierista", "text": "Il tastierista \u00e8 il musicista che suona genericamente strumenti a tastiera come il pianoforte, l'organo o il sintetizzatore, ma di solito con il termine si indica un musicista che usa tastiere elettroniche, in grado di creare o ricreare diversi tipi di effetti.\nLa tecnica esecutiva \u00e8 quella pianistica che si modifica di volta in volta in base al timbro e agli effetti, orientando per selezione modalit\u00e0 esecutive di derivazione pianistica.\n\u00c8 indubbio che ci sono sempre stati artisti in grado di cimentarsi con l'interfaccia e le differenze tecniche che caratterizzano diversi strumenti come l'organo ed il clavicembalo. Il termine, di carattere assai generico, contribuisce a delimitare il ruolo di un musicista in un gruppo musicale moderno, in opposizione a ruoli dal significato spesso pi\u00f9 univoco, come quello del bassista, del batterista o del chitarrista.\nTra gli strumenti a tastiera che hanno contribuito all'uso moderno di questo termine, citiamo l'Onde Martenot, il mellotron, l'organo Hammond, i primi sintetizzatori Moog e, pi\u00f9 recentemente, il Fairlight CMI."}
{"id": "96093", "revid": "1993696", "url": "https://it.wikipedia.org/wiki?curid=96093", "title": "Spluga della Preta", "text": "La Spluga della Preta \u00e8 un abisso di origine carsica che si trova nel comune di Sant'Anna d'Alfaedo, poco a nord della sommit\u00e0 del Corno d'Aquilio. L'imbocco della \"Spluga\" \u00e8 situato delle zone delle \"pialde,\" ultimo lembo della provincia di Verona che si incunea in quella di Trento. La profondit\u00e0 dell'abisso \u00e8 di 877 metri. \nLa storia della scoperta e dell'esplorazione.\nL'ingresso della \"Spluga della Preta\" \u00e8 noto da tempi immemorabili: lo videro i Cimbri, entrando in Italia un secolo avanti Cristo, e forse, agli inizi del '700, vi si ferm\u00f2 Eugenio di Savoia mentre valicava le Alpi col suo esercito. Nel 1898 l'imboccatura dell'abisso fu descritta dal geologo \"Enrico Nicolis\", allora presidente del Club Alpino Italiano (C.A.I.) di Verona. La prima valutazione della profondit\u00e0 del pozzo iniziale della \"Spluga della Preta\" si deve a \"Giovanni Cosser\", un professore di Ala (Trento), che nel 1901 la stim\u00f2, erroneamente, a 500 metri. Pochi anni dopo, nel 1904, il Prefetto di Verona \"Conte Sormani Moretti\" ripet\u00e9 la descrizione dell'ingresso dell'abisso, senza valutarne la profondit\u00e0.\nLa prima stima corretta della profondit\u00e0 del primo pozzo si ha nel 1909, in una pubblicazione del C.A.I.: 129 metri. Si dovette per\u00f2 attendere fino al 1925 per avere la prima spedizione, che discese solo il primo grande pozzo. La spedizione effettuata due anni dopo dalla \"Sezione Universitaria del C.A.I. di Verona\" raggiunse i 376 metri di profondit\u00e0, ma dichiar\u00f2 alla stampa - asservita al regime fascista - di aver toccato i - 637 metri e di aver raggiunto il fondo dell'abisso. Di conseguenza la \"Spluga della Preta\" fu considerata la cavit\u00e0 naturale pi\u00f9 profonda della Terra, e venne ribattezzata \"\"Abisso Benito Mussolini\".\" Questo falso primato dur\u00f2 per ben 26 anni, fino al 1953, quando venne disceso nei Pirenei il \"R\u00e9seau de la Pierre Saint Martin\" fino a -730 metri. \nL'ulteriore esplorazione della \"Spluga della Preta\" riprese solo nel 1954, con una spedizione organizzata non localmente. In quell'anno la \"Sezione Geospeleologica della Societ\u00e0 Adriatica di Scienze Naturali di Trieste\" si spinse poco oltre il punto estremo toccato nel 1927, stimando la profondit\u00e0 raggiunta a - 594 metri (che, in realt\u00e0, erano solo - 390). Dopo questa spedizione ripresero le esplorazioni da parte di gruppi speleologici locali, come il \"G.E.S. Falchi di Verona\", in collaborazione con altri gruppi italiani. \nPer l'agosto 1962 venne organizzata, dal \"G.E.S. Falchi\" e da altri sei gruppi speleologici, la \"Superspedizione Italiana alla Spluga della Preta\", che chiese e ottenne lauti finanziamenti, viveri e materiale vario da Ministeri, Prefetture, Comuni, enti statali, banche e da parecchie ditte. La \"superspedizione,\" a cui presero parte ben 75 speleologi, si avvalse anche dell'appoggio delle Forze Armate, che le misero a disposizione 14 militari del C.A.R. di Verona e 5 camion, oltre ai quali c'erano 26 automobili, 1 pullman e 2 moto. Al termine dell'esplorazione venne comunicato ufficialmente che la squadra di punta della \"superspedizione\" aveva raggiunto la profondit\u00e0 di 900 metri, rettificati poi a 836; ma un rilevamento topografico effettuato l'anno seguente dimostr\u00f2 che tale spedizione si era fermata a soli 578 metri di profondit\u00e0. \nIl \"Gruppo Speleologico Bolognese del C.A.I.\", lo \"Speleo Club Bologna dell'E.N.A.L.\", il \"Gruppo Speleologico Piemontese del C.A.I.-U.G.E.T\". e il \"Gruppo Speleologico \"Citt\u00e0 di Faenza\" organizzarono un'altra spedizione, autofinanziata, alla quale parteciparono 11 speleologi, che ebbe luogo nel luglio del 1963 e che comport\u00f2 8 giorni di permanenza ininterrotta nell'abisso. La squadra di punta di questa spedizione raggiunse il 10 luglio il fondo della \"Sala Nera\"\", a 875 metri di profondit\u00e0, che fu ritenuto per 18 anni il fondo dell'abisso. Questa impresa fece s\u00ec che, all'epoca, la \"Spluga della Preta\" divenisse il primo abisso d'Italia e il secondo della Terra per profondit\u00e0. Durante questa spedizione \u00e8 stato catturato a 510 metri di profondit\u00e0 un grande e interessantissimo coleottero troglobio, l\"'Italaphaenops dimaioi\" Ghidini, appartenente a un genere e a una specie nuovi. \nNel dicembre del 1981 il \"Gruppo Speleologico del C.A.I. di Verona\", il \"Gruppo Speleologico del C.A.I. di Vittorio Veneto\" e il \"Gruppo Grotte Sacile\" scoprirono una \"finestra\" presso la volta della \"Sala Nera\": la finestra d\u00e0 adito a una diramazione verticale della profondit\u00e0 di un centinaio di metri e consent\u00ec agli speleologi di raggiungere il \"Fondo Nuovo\" della Spluga della Preta. In un primo tempo si ritenne che il \"Fondo Nuovo\" si trovasse alla profondit\u00e0 di 985 metri, ma accurati rilevamenti topografici successivi dimostrarono che esso, in realt\u00e0, si trova a - 877 metri, e che il fondo della \"Sala Nera\" \u00e8 situato a 777 metri di profondit\u00e0. \nNelle ricerche di quegli anni divennero noti \"Mario e Lorenzo Cargnel,\" padre e figlio, che da provetti fotografi portarono in superficie immagini dei cunicoli e delle sale della \"Spluga\". \nIl 20 luglio 1964 vi fu l'unica perdita umana nelle esplorazioni della \"Spluga della Preta\": mor\u00ec, precipitando in un pozzo, \"Marisa Bolla Castellani\", moglie del capospedizione \"Luigi Castellani\". La cronistoria fatta sul sito del FIE si trova al link sottostante. Dal 1988 al 1992 l'Operazione Corno d'Aquilio ebbe come obiettivo di procedere alla pulizia dell'abisso, di dare un completamento organico agli studi scientifici, di effettuare foto e riprese cinematografiche e di fare precisi rilevamenti topografici.\nDa oltre 60 anni la \"Spluga della Preta\" \u00e8 uno degli abissi pi\u00f9 frequentati al mondo. Tra gli speleologi d'oltralpe che, in genere in collaborazione con italiani, hanno disceso l'abisso ci sono i belgi del \"Groupe d'Activit\u00e9 Sp\u00e9l\u00e9ologique\", gli inglesi del \"Derbyshire Caving Club\", i bulgari del \"G.S. Aleko Kostantinov\", i polacchi dell\"'Akademicki Klub Grotolazow\" e speleologi australiani."}
{"id": "96094", "revid": "838137", "url": "https://it.wikipedia.org/wiki?curid=96094", "title": "302 a.C.", "text": ""}
{"id": "96095", "revid": "838137", "url": "https://it.wikipedia.org/wiki?curid=96095", "title": "301 a.C.", "text": ""}
{"id": "96100", "revid": "125689717", "url": "https://it.wikipedia.org/wiki?curid=96100", "title": "Lingue gallo-italiche", "text": "Il gallo-italico \u00e8 un gruppo linguistico solitamente classificato come parte delle lingue gallo-romanze, a volte come transizione tra queste e le lingue italo-dalmate, invece, su basi sociolinguistiche, come parte del sistema italo-romanzo. Esso \u00e8 il risultato della fusione del latino volgare con un sostrato celtico e ligure e con un superstrato germanicoper questo \u00e8 impropriamente definita gallica.\nLe lingue gallo-italiche sono principalmente diffuse nell'Italia settentrionale (Emilia-Romagna, Liguria, Lombardia e Piemonte), ma raggiungono anche il nord delle Marche (quasi tutta la provincia di Pesaro e Urbino) e della Toscana (quasi tutta la provincia di Massa-Carrara, in provincia di Lucca l\u2019Alta Garfagnana e due villaggi della Lucchesia, in provincia di Pistoia alcune frazioni della montagna pistoiese, in provincia di Firenze la cosiddetta Romagna toscana, in provincia di Arezzo alcune frazioni montane). Isole linguistiche alloglotte sono presenti in Italia meridionale e nelle Isole con i dialetti galloitalici di Basilicata e Sicilia e una variet\u00e0 ligure parlata in Sardegna. Al di fuori dei confini italiani si estendono in Svizzera (Cantone Ticino e Cantone dei Grigioni), a San Marino e a Monaco. Tra le lingue locali italiane sono quelle pi\u00f9 in pericolo, poich\u00e9 nelle principali citt\u00e0 del loro areale (Milano, Torino, Genova) sono adoperate prevalentemente dagli anziani.\nLa classificazione del veneto come lingua gallo-italica \u00e8 controversa. Tuttavia, \u00e8 bene notare che anche siti come Ethnologue e Glottolog la classificano come lingua gallo-italica.\nCaratteristiche.\nTra le caratteristiche che accomunano il gruppo gallo-italico al gruppo gallo-romanzo sono \nSecondo i linguisti Lorenzo Renzi e Alvise Andreoso \"i pronomi clitici sono presenti in tutte le lingue romanze senza nessuna eccezione\"\nRelativamente al fenomeno morfologico dei plurali sigmatici (+ S), \u00e8 da precisare che il dialettologo italiano Fiorenzo Toso, nel suo saggio sui \u201cconfini linguistici\u201d nel precisare \u201cche i confini linguistici sono soggetti a variazioni nel tempo\u201d ipotizza che \u201cin fasi anteriori la maggior parte dei dialetti settentrionali condivideva con quelli galloromanzi e retoromanzi tratti che oggi sono presenti solo a livello residuale, compresi il plurale sigmatico e la conservazione dei nessi consonantici.\u201d. Come dichiarato dallo stesso Fiorenzo Toso nel suo saggio sui Confini linguistici, siamo dunque in presenza di una ipotesi.\nNello stesso saggio sopra citato (Confini linguistici - di Fiorenzo Toso, saggio pubblicato nel 2010 sull'Enciclopedia dell'Italiano), il dialettologo Fiorenzo Toso, afferma che \"alcuni confini linguistici rappresentano acquisizioni consolidate e generalmente accolte: ad es., l\u2019attuale distribuzione dei plurali in -s e in -i (o con desinenza zero) e quella della conservazione dei nessi consonante + l e della loro palatalizzazione fissano con una certa evidenza il confine tra le aree galloromanza e italoromanza lungo le Alpi occidentali\". Viene cos\u00ec confermata anche da Fiorenzo Toso la tesi accademica (maggioritaria e oggi consolidata) \"che le Alpi occidentali sono un confine linguistico tra l'area galloromanza e quella italoromanza\". \nNonostante la ricca variazione linguistica, sono presenti nelle lingue gallo-italiche caratteri di unitariet\u00e0.\nAltre caratteristiche proprie di questo sistema sono \nSuddivisione.\nAll'interno del sistema galloitalico possiamo riconoscere dei sistemi pi\u00f9 ristretti altamente omogenei (qui presentati con i relativi codici ISO 639-3):\nClassificazione.\nLa classificazione pi\u00f9 comunemente accettata e oggetto di insegnamento e studio nei maggiori atenei italiani divide gli idiomi parlati in Italia nei gruppi retoromanzo, italoromanzo e sardo.\nLa prima suddivisione del sistema italoromanzo proposta fu nei gruppi altoitaliano, toscano e centromeridionale (esclusi i gruppi retoromanzo e sardo, solo in seguito considerati autonomi). La classificazione attuale distingue per\u00f2 i gruppi galloitalico, veneto (ancora a volte chiamati nel loro insieme come altoitaliani), toscano, mediano, meridionale e meridionale estremo.\nLa classificazione proposta nel \"Red book on endangered languages\", pubblicato dall'UNESCO (Organizzazione delle Nazioni Unite per l'Educazione, la Scienza e la Cultura), inserisce le lingue galloitaliche all'interno del gruppo galloromanzo, assieme a francese, francoprovenzale e veneto (tutte lingue romanze occidentali). Va segnalato che l'autore del libro \u00e8 uno studioso di lingue ugro-finniche e che lo scopo dichiarato della pubblicazione non \u00e8 classificare le lingue ma segnalare quelle in pericolo.\nLa classificazione di Ethnologue (compendio di lingue pubblicato dal SIL International) inserisce le lingue galloitaliche nel gruppo galloromanzo, assieme a francese, francoprovenzale, retoromanzo e veneto che invece costituisce un gruppo a s\u00e9 stante.\nAltri linguisti, del passato e del presente, hanno sostenuto dei sistemi di classificazione che sostenevano l'apparentamento delle lingue galloitaliche al galloromanzo. Alcune posizioni significative sono le seguenti:\n\u00c8 tuttavia da precisare che GB Pellegrini nel saggio \"Il cisalpino e il retoromanzo (1993)\" scrive che \"L'Italia settentrionale nei secoli del tardo impero ed in quelli successivi sino al 1000 (forse anche dopo) risulta strettamente collegata con la Gallia sul piano politico e linguistico; si pu\u00f2 parlare senza tema di errore di un'ampia `Galloromania' che include non soltanto la Rezia ma anche la Cisalpina con buona parte del Veneto.\". GB Pellegrini limita pertanto all'anno 1000 l'esistenza di un'ampia Galloromania comprensiva anche dell'Italia settentrionale; per il Pellegrini, \"con\" l'anno 1000 cessa il legame linguistico di questi territori con la Gallia. \nIl Pellegrini nella citazione sopra riportata, nell'esporre la sua tesi, usa il verbo \u201crisulta\u201d (\"risulta\" strettamente collegata con la Gallia) e non il verbo \u201cessere\u201d (\"\u00e8\" strettamente collegata con la Gallia). I primi scarsi documenti romanzi in Italia risultano infatti datati IX secolo d.C. il che crea problemi ad ogni studioso nell'analisi linguistica del volgare parlato in Italia relativamente al periodo precedente all'anno 1000 e comunque fino alla chiusura del periodo arcaico (XIII secolo d.C). \u00c8 noto che G.B. Pellegrini nella sua classificazione delle lingue parlate in Italia, include gli idiomi galloitalici nel gruppo italoromanzo, gruppo in cui il Pellegrini, a differenza di altri importanti linguisti tra cui Gerhard Rohlfs, include anche le lingue retoromanze (friulano, ladino e romancio): la citazione sopra riportata fa parte della polemica del Pellegrini nei confronti del Rohlfs ed \u00e8 relativa alla classificazione delle lingue retoromanze; la polemica (e la citazione) \u00e8 estranea alla classificazione dei dialetti galloitalici su cui il Pellegrini per altro concordava con Gerhard Rohlfs che li considerava dialetti italo-romanzi.\nMolte di queste posizioni sono state espresse nel Convegno internazionale di studi, svoltosi a Trento il 21-23 ottobre 1993 e intitolato \"Italia Settentrionale: crocevia di idiomi romanzi\".\nQueste posizioni sono supportate dall'esistenza, nel passato, di una \"koin\u00e8 lombardo-veneta\", una lingua comune che nel Medioevo arriv\u00f2 a un certo grado di assestamento, prima di retrocedere di fronte al toscano.\nTra i tantissimi e illustri linguisti che hanno incluso, nei loro trattati e saggi, i dialetti gallo-italici tra i dialetti italoromanzi, ricordiamo il grande studioso della lingua italiana e dei suoi dialetti, il linguista Gerhard Rohlfs che nella sua monumentale \u201cGrammatica storica della lingua italiana e dei suoi dialetti\u201d, include nella sua analisi tutti i dialetti settentrionali italiani (dialetti piemontesi, lombardi, veneti, emiliani, incluso il dialetto lombardo parlato in Svizzera, ecc.) da lui considerati \"dialetti italo-romanzi\", nel mentre esclude dalla trattazione il ladino e il friulano (lingue retoromanze). che il Rohlfs non considera idiomi facenti parte del gruppo italoromanzo."}
{"id": "96101", "revid": "121738395", "url": "https://it.wikipedia.org/wiki?curid=96101", "title": "Giro d'Italia 2005", "text": "Il Giro d'Italia 2005, ottantottesima edizione della \"Corsa Rosa\" (valida come tredicesima prova del neonato circuito UCI ProTour), si svolse dal 7 al 29 maggio 2005 su un percorso di 3\u00a0435,9 km ripartiti in un cronoprologo e venti tappe. Fu vinto da Paolo Savoldelli, davanti a Gilberto Simoni e Jos\u00e9 Rujano.\nSavoldelli, che biss\u00f2 la vittoria del 2002, s'impose a dispetto dei pronostici, che vedevano favoriti Damiano Cunego (vincitore dell'edizione precedente), il suo compagno di squadra Gilberto Simoni, e Ivan Basso. Savoldelli fece leva sulla propria regolarit\u00e0 e abilit\u00e0 strategica, conquistando la vittoria nonostante gli infortuni subiti nei due anni precedenti.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Ceramiche Panaria-Navigare e Colombia-Selle Italia.\nResoconto degli eventi.\nDopo il prologo in notturna di Reggio Calabria, vinto dall'australiano Brett Lancaster, nelle prime frazioni tra sud e centro Italia furono due atleti, Paolo Bettini e Danilo Di Luca, ad alternarsi alla guida della classifica generale: il toscano vinse la tappa di Tropea e vest\u00ec di rosa per quattro giorni, l'abruzzese si impose invece a Giffoni Valle Piana e L'Aquila portando il simbolo del primato per cinque giorni. I distacchi tra i migliori rimasero comunque abbastanza contenuti (anche se nella cronometro di Firenze Damiano Cunego e Gilberto Simoni persero entrambi due minuti da Ivan Basso).\nLa vera battaglia inizi\u00f2 con le prime Alpi. Nell'undicesima frazione, quella con arrivo a Zoldo Alto, Paolo Savoldelli conquist\u00f2 la vittoria di giornata mentre Ivan Basso, giunto insieme a lui all'arrivo, prese la \"leadership\" temporanea; il campione in carica, Damiano Cunego, perse invece sei minuti, uscendo dalla corsa per la vittoria. Due giorni dopo, nella tappa di Ortisei vinta da Iv\u00e1n Parra, Savoldelli, Di Luca e Gilberto Simoni staccarono Basso di pi\u00f9 di un minuto, con lo stesso Savoldelli che divenne la nuova maglia rosa. L'indomani Basso, in quel momento secondo in graduatoria, and\u00f2 in crisi sull'ascesa verso lo Stelvio e giunse all'arrivo di Livigno con ben 42 minuti di ritardo, uscendo definitivamente di classifica. Quel giorno Simoni e Di Luca tentarono di staccare Savoldelli, ma senza particolari esiti.\nNella diciassettesima tappa, con traguardo a Limone Piemonte, si impose in solitaria un redivivo Ivan Basso; sia Simoni che il venezuelano Jos\u00e9 Rujano guadagnarono preziosi secondi su Di Luca e su Savoldelli \u2013 il quale per\u00f2 rimase in rosa \u2013 salendo rispettivamente al secondo e terzo posto in classifica. Il giorno dopo, nella cronometro di Torino, Basso riusc\u00ec a vincere nuovamente, mentre tutto il vantaggio che Simoni e Rujano avevano preso nella tappa precedente fu annullato dallo specialista Savoldelli. La corsa si decise nella successiva tappa a Sestriere, l'ultima decisiva. Rujano, Di Luca e Simoni tentarono allora l'attacco alla maglia rosa, staccando Savoldelli sul Colle delle Finestre. I tre scollinarono con Simoni \"leader\" virtuale, nell'ultima salita non riuscirono per\u00f2 a dare continuit\u00e0 all'azione. Di Luca perse contatto preda dei crampi, Rujano stacc\u00f2 Simoni e ottenne la vittoria di tappa, il trentino chiuse secondo di tappa. Savoldelli riusc\u00ec dal canto suo a riguadagnare sui fuggitivi e a mantenere il primato con soli 28 secondi su Simoni e 45 su Rujano.\nIl Giro d'Italia and\u00f2 cos\u00ec per la seconda volta, dopo il 2002, a Paolo Savoldelli, vincitore davanti a Simoni, Rujano e Di Luca. Quinto fu Juan Manuel G\u00e1rate, mentre Serhij Hon\u010dar, sul podio l'anno prima, chiuse sesto. Basso, andato in crisi nella tappa di Livigno, chiuse fuori dalla \"top 10\".\nQuest'edizione del Giro segn\u00f2 l'addio alle competizioni di Mario Cipollini, che salut\u00f2 il mondo del ciclismo in occasione della cronometro di Reggio Calabria. Il \"Re Leone\" lasci\u00f2 il testimone nelle mani di Alessandro Petacchi, che dimostr\u00f2 di avere pochi rivali negli arrivi in volata, vincendo quattro tappe. La maglia ciclamino della classifica a punti and\u00f2 per\u00f2 a Paolo Bettini, con Petacchi secondo nella speciale graduatoria. Il terzo classificato, Jos\u00e9 Rujano, vinse invece la maglia verde del Gran Premio della Montagna.\nLa decima tappa fu accorciata a 202\u00a0km, in seguito a una richiesta dei corridori. La partenza della quindicesima tappa fu spostata a Villa di Tirano, a causa del maltempo sulla Forcola di Livigno (la lunghezza fu ridotta a 147\u00a0km).\nDettagli delle tappe.\nPrologo.\nSul dannunziano \"Chilometro pi\u00f9 bello d'Italia\" si corse un cronoprologo completamente pianeggiante in notturna.\nLa vittoria del prologo and\u00f2 al giovane velocista australiano Brett Lancaster, gi\u00e0 vincitore della medaglia d'oro alle olimpiadi di Atene nella specialit\u00e0 dell'inseguimento a squadre. Al terzo posto Alessandro Petacchi, preceduto dal compagno di squadra Matteo Tosatto.\nL'emozione maggiore di questa tappa fu la passerella concessa dall'organizzazione a Mario Cipollini. \"Re Leone\", ritiratosi appena dieci giorni prima dall'attivit\u00e0 agonistica, dopo la fine della gara ha percorso i 1.150 metri tra gli applausi della folla, indossando un body rosa.\n1\u00aa tappa.\nDopo la partenza da Reggio Calabria si proseguiva lungo la costa ionica della Calabria fino a Siderno, da qui ci si dirigeva nell'entroterra fino a raggiungere la costa tirrenica a Vibo Valentia da dove si prosegue verso sud\nfino all'arrivo a Tropea\nPrima tappa in linea e prima vittoria al Giro d'Italia in carriera per Paolo Bettini, che indoss\u00f2 anche l'ambita maglia rosa. A 17\u00a0km dall'arrivo il gruppo, guidato dalle squadre dei velocisti, riusc\u00ec a riprendere i fuggitivi di giornata e rimase compatto fino ad un chilometro dall'arrivo, alla base di uno strappo di 400 metri con pendenze fino al 15% nei primi 100\u00a0m.\nAll'inizio della salita, con uno scatto, Bettini riusc\u00ec a fare il vuoto ed arrivare all'arrivo con un margine minimo, beffando i velocisti e conquistando la maglia rosa.\n2\u00aa tappa.\nTappa completamente pianeggiante, dalla frazione di Catanzaro posta sul Mar Ionio ci si dirigeva come nel giorno\nprecedente verso la costa tirrenica, andando questa volta verso nord fino a Santa Maria del Cedro in provincia di Cosenza.\nLa seconda tappa del Giro fu una classica tappa per velocisti. Poco dopo la partenza si stacc\u00f2 una fuga di un gruppetto di sei ciclisti, che arrivarono a guadagnare un vantaggio massimo di cinque minuti e vennero ripresi ad una ventina di chilometri dall'arrivo dal gruppo, che prosegu\u00ec compatto fino al traguardo. Nello sprint finale non vinse il favorito della vigilia Alessandro Petacchi, ma l'australiano Robbie McEwen che, grazie ai 20\" di abbuono, riusc\u00ec anche a far sua la maglia rosa di leader della classifica generale.\nA 40\u00a0km dall'arrivo Alberto L\u00f3pez de Munain fu vittima di una brutta caduta, riportando diverse fratture sia alla clavicola sinistra che alla scapola sinistra che ad altre costali, oltre ad un versamento nei polmoni.\n3\u00aa tappa.\nTappa dal percorso meno pianeggiante rispetto alla precedente, si partiva dalla localit\u00e0 balneare di Diamante, proseguendo lungo il litorale fino a Praia a Mare per poi dirigersi verso l'interno ed entrare in Basilicata. A partire da Lagonegro il percorso della tappa affiancava l'autostrada A3 Salerno-Reggio Calabria fino a raggiungere Salerno. Da Salerno si raggiungeva Giffoni Valle Piana, passando per la suggestiva salita di Santa Tecla (376\u00a0m), principale difficolt\u00e0 della tappa posta a pochi chilometri dall'arrivo.\nTappa caratterizzata da una lunghissima fuga con protagonista l'australiano Russell Van Hout che, partito al km 8, accumul\u00f2 un vantaggio di 15 minuti, prima di essere raggiunto al km 177. Danilo Di Luca fu il vincitore e l'uomo pi\u00f9 brillante della terza tappa, che lo ha visto trionfante in una volata combattutissima con Damiano Cunego. All'inizio della salita di Santa Tecla sotto la spinta di Paolo Bettini e dei ciclisti della squadra di Di Luca, i migliori accelerarono staccando i velocisti. McEwen arriv\u00f2 al traguardo con circa un minuto di ritardo e perse la maglia rosa a favore di Paolino Bettini che chiuse sesto nella volata finale.\nAd Eboli due spettatori tentarono di scalciare i ciclisti in gruppo in mezzo alla strada.\n4\u00aa tappa.\nTappa quasi completamente pianeggiante, adatta ai velocisti. Si continua a salire verso nord, la carovana del giro raggiunge passa per le citt\u00e0 di Nocera Inferiore, Nola, Maddaloni, Caserta, quindi lasciando la Campania ed entrando nel Lazio, Cassino, Arce fino all'arrivo di Frosinone.\nSembrava una tipica tappa per velocisti, con la solita fuga iniziale animata dall'ingegnere Marco Pinotti e l'anziano C\u00e9dric Vasseur, partiti al km 24 e ripresi dopo circa 160\u00a0km. Complice il percorso, formato da curve, controcurve, salitelle e ripide discese, ed alcune cadute, il gruppo si framment\u00f2 e la tappa si moviment\u00f2. Nella discesa prima dell'arrivo si gett\u00f2 a capofitto Celestino, ed in pochi riuscirono a stargli dietro. Nel rettilineo finale in cinque si avvantaggiarono di poco sul resto del gruppo ed inizi\u00f2 una volata ristretta.\nPart\u00ec per primo Paolo Bettini, che chiuse Baden Cooke contro le transenne, causandone la caduta. Lo stesso Bettini vinse sul traguardo ma, in seguito al ricorso dell'australiano, la giuria declass\u00f2 Bettini all'ultimo posto del drappello, consegnando la vittoria a Luca Mazzanti.\nTra gli uomini con ambizioni di vittoria finale Paolo Savoldelli fu quello che perse pi\u00f9 terreno, quasi un minuto.\n5\u00aa tappa.\nSi ripart\u00ec dall'Abruzzo, con la prima tappa di montagna che si svolse quasi interamente all'interno del Parco Nazionale d'Abruzzo con tre Gran Premi della montagna. Era dal 1965 che il Giro non faceva tappa a L'Aquila, tra i vincitori di tappe arrivate nel capoluogo abruzzese Gino Bartali nel 1935 e nel 1936.\nL'abruzzese Danilo Di Luca riusc\u00ec a coronare il suo sogno, vincendo la tappa e vestendo la maglia rosa il giorno in cui il Giro passava vicino a casa sua. La tappa con le prime montagne vissee sull'inseguimento del gruppo principale ad un gruppetto di corridori in fuga per circa 170\u00a0km, tra cui vi era la maglia rosa. Infatti Bettini si inserisce tra i fuggitivi che arrivarono ad avere circa otto minuti di vantaggio. Le squadre dei favoriti tirarono per chiudere il divario, ricompattando la corsa a soli 13\u00a0km dall'arrivo.\nIn vista del traguardo Bruseghin prov\u00f2 ad anticipare la volata, Di Luca in rimonta lo sorpass\u00f2 poco prima del traguardo e vinse. L'abruzzese vest\u00ec la maglia rosa con tre secondi su Bettini.\n6\u00aa tappa.\nTappa breve, praticamente pianeggiante, con partenza da Viterbo in direzione del lago di Bolsena, da cui si proseguiva verso Valentano per poi entrare in Toscana ed attraversare la Maremma (passando per Manciano e Scansano) fino a raggiungere Grosseto e da l\u00ec Marina di Grosseto.\nRientrano dunque in azione i velocisti. Il gruppo percorse compatto i pochi chilometri della tappa, con Bettini che, tagliando per primo il traguardo dell'Intergiro, guadagn\u00f2 6\" di abbuono che gli permeisero di scavalcare Di Luca in classifica generale.\nIl favorito per lo sprint, Alessandro Petacchi, rimase coinvolto in una caduta a circa 2 chilometri dal traguardo, provocata dal suo stesso treno, che lo tagli\u00f2 fuori dalla volata finale. Lo sprint venne vinto agevolmente dall'australiano McEwen, al secondo centro in questo Giro.\n7\u00aa tappa.\nTappa caratterizzata dalla salita del Sammomm\u00e8 a pochi chilometri dall'arrivo, da affrontare dopo essere gi\u00e0 passati sul traguardo. Percorso interamente in Toscana, i principali centri che si toccarono dopo la partenza da Grosseto furono Colle di Val d'Elsa, Poggibonsi e Castelfiorentino. Il Giro arriva per la quarta volta a Pistoia, la prima risale al 1928, tappa vinta da Albino Binda, fratello minore del gran dominatore dell'epoca Alfredo Binda.\nVinse Koldo Gil, conterraneo di Miguel Indurain. Lo spagnolo fu autore di una fuga di circa 190\u00a0km, prima in compagnia di altri venti ciclisti, staccatisi via via lungo il percorso, gli ultimi nella dura salita del Sammomm\u00e8. Lungo l'ascesa finale termin\u00f2 ormai definitivamente l'avventura in rosa di Paolo Bettini, che rimase attardato ed arriv\u00f2 al traguardo con circa due minuti di ritardo dai migliori. A fine salita tra i favoriti si staccarono anche Ivan Basso, Stefano Garzelli e Dario David Cioni che arriveranno al traguardo a circa 30 secondi rispetto a Danilo Di Luca che riconquist\u00f2 la maglia rosa, Gilberto Simoni e Damiano Cunego, che si impegn\u00f2 nello sprint per il secondo posto non sapendo che Koldo Gil aveva gi\u00e0 vinto la tappa.\n8\u00aa tappa.\nPrima corsa contro il tempo di questo Giro d'Italia, con partenza da Lamporecchio ed arrivo a Firenze, all'interno del Parco delle Cascine. Primi 18\u00a0km della tappa abbastanza nervosi, culminanti con il Gran Premio della Montagna de \"Il Pinone\" a cui seguiva una discesa di 9\u00a0km, mentre gli ultimi 17\u00a0km sono completamente pianeggianti. Il Giro \u00e8 arrivato a Firenze gi\u00e0 28 volte, la prima nel 1909, vinse Luigi Ganna, l'ultima nel 1989.\nVittoria di David Zabriskie, americano che nessuno aveva pronosticato e compagno di squadra di Ivan Basso. Fu proprio Basso uno dei protagonisti in positivo della tappa, infatti il varesino, dato in crisi nella tappa precedente, sfoder\u00f2 una prestazione maiuscola, giungendo secondo a 17\" e lasciando a pi\u00f9 di 2 minuti sia Damiano Cunego che Gilberto Simoni. Altri protagonisti in positivo furono la maglia rosa che riusc\u00ec a limitare i danni ed a tenere la maglia e Paolo Savoldelli che termin\u00f2 terzo, mentre tanto Cunego che Simoni realizzarono una prova deludente, leggermente meglio Garzelli ed il campione italiano a cronometro Cioni, che persero rispettivamente circa 1' e 40\" da Basso.\n9\u00aa tappa.\nDopo le fatiche della cronometro, una tappa per velocisti, con un GPM sui 907\u00a0m s.l.m. del Passo del Muraglione a 90\u00a0km dall'arrivo. La partenza era situata nel sobborgo fiorentino di Ponte a Ema, la localit\u00e0 dove nacque Gino Bartali e dove si trova un museo dedicato al grande campione, poi ci si dirigeva verso est fino ad arrivare in Emilia-Romagna.\nPetacchi ottenne la prima vittoria dall'inizio del Giro, dopo i problemi nelle tappe precedenti adatte agli sprinter. Secondo a sorpresa Bettini, che riusc\u00ec a sprintare con i migliori velocisti.\n10\u00aa tappa.\nDopo la prima giornata di riposo si ripart\u00ec per una tappa completamente pianeggiante attraverso la Pianura Padana, con passaggio da Ferrara, Rovigo e Padova, prima di raggiungere Rossano Veneto in provincia di Vicenza, dove un circuito cittadino venne ripetuto tre volte prima del traguardo.\nL'unica fuga consistente fu quella di Raffaele Illiano, 70\u00a0km in solitaria, annullata a 30\u00a0km dal traguardo. L'organizzazione decise inoltre di considerare non il tempo all'arrivo ma quello al primo passaggio per il traguardo nel circuito per evitare possibili problemi dovuti a cadute o alla pioggia. Dunque gruppo compatto fin sul traguardo, con le squadre dei velocisti a fare il lavoro per lanciare gli sprinter e Petacchi venne bruciato proprio sulla linea del traguardo da McEwen.\nNel pomeriggio i Carabinieri del NAS effettuarono una perquisizione nell'albergo che ospitava le squadre Davitamon-Lotto e Saunier Duval-Prodir, sequestrando alla squadra belga un Alti-Trainer, una sorta di camera ipobarica che pu\u00f2 aumentare la percentuale di ossigeno nell'aria, facendo cos\u00ec modificare la percentuale di emoglobina nel sangue senza usare prodotti dopanti.\n11\u00aa tappa.\nPrima vera tappa di montagna, con partenza da Marostica in provincia di Vicenza. Il percorso era in leggera ascesa per i primi 80\u00a0km circa, poi iniziavano le salite vere, con quattro GPM negli ultimi 70\u00a0km ed arrivo in salita, ai 1514\u00a0m di Zoldo Alto, nel comprensorio \"Dolomiti Stars\", provincia di Belluno.\nUno dei favoriti per la vittoria finale, Damiano Cunego, va in crisi e giunge al traguardo solo ventisettesimo, ad oltre sei minuti dal vincitore Paolo Savoldelli, che precede Ivan Basso, capace di portare un attacco sul passo Duran. Solo Simoni e Di Luca riescono a limitare i danni. Basso conquista la maglia rosa.\n12\u00aa tappa.\nDopo circa 25\u00a0km dalla partenza da Alleghe si transitava sui 1918\u00a0m del Passo San Pellegrino che segnava il confine tra il\nVeneto ed il Trentino-Alto Adige. Il Passo era anche l'unica asperit\u00e0 della tappa, da l\u00ec fino all'arrivo una lunga discesa. Si passava in Val di Fassa e Val di Fiemme attraverso le localit\u00e0 turistiche di Moena, Predazzo e Cavalese, poi si arrivava in Val di Cembra prima di scendere verso Trento. Si continuava seguendo il corso dell'Adige verso sud fino ad Ala per poi tornare verso nord sempre lungo il corso dell'Adige e raggiungere il traguardo di Rovereto, dove il Giro arrivava per la terza volta.\nFrazione per velocisti. Vinse Alessandro Petacchi, che anticip\u00f2 Paride Grillo e lo spagnolo Isaac G\u00e1lvez, grazie al lavoro fatto dal treno della Fassa Bortolo nel preparare la volata ad Ale-Jet.\n13\u00aa tappa.\nTappa con cinque Gran Premi della montagna, di cui l'ultimo a 5\u00a0km dall'arrivo. Si super\u00f2 quota 2000 metri per tre volte, passo Sella 2244\u00a0m, passo Gardena 2121\u00a0m e passo delle Erbe 2004\u00a0m. Si partiva da Mezzocorona, pochi chilometri a nord di Trento, e ci si dirigeva verso nord. Era la seconda volta che il Giro fa tappa ad Ortisei, la prima fu nel 1940, vinse Gino Bartali.\nCon l'arrivo delle montagne dure, la classifica si rimescol\u00f2. La vittoria di tappa and\u00f2 ad Iv\u00e1n Parra, colombiano della Selle Italia, che fino a pochi mesi prima non aveva neppure una squadra: part\u00ec a 200\u00a0km dall'arrivo e port\u00f2 fino in fondo la sua fuga. Sulla salita finale Savoldelli attacc\u00f2 e Basso, a causa di scorretta alimentazione effettuata il giorno prima perse pi\u00f9 di un minuto. Tennero invece Danilo Di Luca e Gilberto Simoni, che arrivarono al traguardo a soli sette secondi da Savoldelli. Lo stesso Savoldelli indoss\u00f2 la maglia rosa, con 50 secondi di vantaggio su Basso.\n14\u00aa tappa.\nPartenza da Egna con la prima salita dopo circa 30\u00a0km verso i 1000 metri s.l.m. di Frassineto, quindi dopo altri 30\u00a0km circa la discesa verso Merano e da qui una leggera salita fino al km 122 dove iniziava la scalata della montagna pi\u00f9 alta di questo Giro d'Italia, la \"Cima Coppi\", il passo dello Stelvio a 2758\u00a0m. Dallo Stelvio discesa verso Bormio e da qui nuova salita verso il Passo del Foscagno e l'arrivo a Livigno. Era la seconda volta che il Giro faceva tappa a Livigno, la prima volta nel 1972 con vittoria di Eddy Merckx.\nLa tappa vide la definitiva uscita dalla lotta per la vittoria di Ivan Basso che, colpito da congestione gastrintestinale, croll\u00f2 letteralmente sullo Stelvio, perdendo pi\u00f9 di 18 minuti (saranno oltre 42' all'arrivo). La vittoria and\u00f2 ancora una volta al colombiano Iv\u00e1n Parra che, con un'altra fuga di 171\u00a0km (pi\u00f9 di 300 in due giorni), and\u00f2 a vincere a Livigno. Il venezuelano Jos\u00e9 Rujano transit\u00f2 per primo sul Passo dello Stelvio, aggiudicandosi la cima Coppi. A muovere le acque in classifica, oltre al crollo di Basso, ci pens\u00f2 Gilberto Simoni che, con un breve attacco sull'ultimo strappo, stacc\u00f2 la maglia rosa Savoldelli, colpito da crampi, che riusc\u00ec a recuperare qualcosa in discesa, fermando il cronometro a soli 20\" da Simoni e Di Luca.\n15\u00aa tappa.\nSi trattava di una tappa per velocisti. Subito dopo la partenza da Livigno sconfinamento in Svizzera e passaggio, dopo circa 10\u00a0km dalla partenza, sul Gran Premio della Montagna di Forcola di Livigno a quota 2315\u00a0m seguito da una discesa continua fino all'ingresso in Italia, dopo circa 50\u00a0km. Ritornati in provincia di Sondrio altri 150\u00a0km di pianura fino al traguardo, con passaggio da Sondrio, Morbegno, il lungolago verso Lecco. Dopo Lecco si passava in Brianza fino ad arrivare a Lissone dove era posto il traguardo dopo due giri di un circuito cittadino.\nLa tappa venne accorciata, sia all'inizio che alla fine, a causa delle condizioni meteorologiche. Invece di partire da Livigno infatti, a causa del maltempo, la gara prese il via a Tirano al chilometro 50, mentre a Lissone i cronometri vennero fermati al primo passaggio del circuito finale, causa una pericolosa strettoia a soli 500 metri dal traguardo. Le squadre dei velocisti si organizzarono per lanciare i propri sprinter verso il traguardo, dove si impose Alessandro Petacchi che, partito a 250 metri, vinse con oltre mezza bicicletta di vantaggio su Zabel.\n16\u00aa tappa.\nDopo il giorno di riposo e prima delle ultime frazioni, ancora una tappa completamente pianeggiante. Il percorso rendeva la tappa simile ad una piccola Milano-Sanremo, anche se meno impegnativa sia per chilometraggio che per altimetria. Dopo essere passati nelle vicinanze di Milano, ci si dirigeva verso sud passando per Abbiategrasso ed entrando in Piemonte, in provincia di Alessandria. Si passa per Tortona e Novi Ligure, quindi si entrava in Liguria, provincia di Savona. Era la quarta volta che il Giro arriva a Varazze, la prima volta, nel 1976, vinse Francesco Moser.\nA 100\u00a0km dal traguardo un gruppo di 17 corridori fecero partire la fuga decisiva. Arrivano fino ad un paio di chilometri dalla fine dandosi cambi regolari ed accumulando un vantaggio sul gruppo che arriv\u00f2 con oltre 22 minuti di ritardo. A 1.400 metri dal traguardo, nessuno riusc\u00ec a reagire allo scatto di Christophe Le Mevel che taglio per primo il traguardo di Varazze.\n17\u00aa tappa.\nNella prima delle tappe finali e decisive si lasciava il mare dirigendosi verso l'interno, fino a giungere in Piemonte in provincia di Cuneo, passando per Mondov\u00ec, il santuario di Vicoforte, Borgo San Dalmazzo, Cuneo e Limone Piemonte. Da qui iniziava l'ascesa verso il Colle di Tenda, al confine con la Francia, dove era posto il traguardo, una salita di 13\u00a0km con pendenze elevate soprattutto nella parte finale.\nLa prima tappa con arrivo in Piemonte, vide in particolare il riscatto di Ivan Basso che, dopo aver perso pi\u00f9 di 42 minuti sullo Stelvio, vinse la sua prima tappa della corsa rosa con oltre un minuto di vantaggio sugli altri corridori. Dopo un primo scatto sul Colletto del Moro, insieme al compagno di squadra Schleck ed altri quattro corridori, Basso replic\u00f2 sui 13\u00a0km di salita che portavano al confine italo-francese, staccando tutti e mantenendo la promessa fatta sullo Stelvio a Bjarne Riis. Tra gli uomini di classifica Gilberto Simoni attacc\u00f2 a 5\u00a0km dal traguardo, mentre Savoldelli non ebbe la forza per reagire, Danilo Di Luca riusc\u00ec solo inizialmente a tenere il passo del trentino, ma poi croll\u00f2. Dietro Simoni rimase solo Jos\u00e9 Rujano che lo anticip\u00f2 nello sprint finale.\n18\u00aa tappa.\nDopo l'arrivo in salita della tappa precedente e prima dell'ultima tappa di montagna del giorno successivo, si affront\u00f2 questa\ntappa a cronometro. Partenza da Chieri con l'ascesa dopo pochi chilometri del colle di Superga con il passaggio vicino alla basilica ed al monumento che ricorda la tragedia del Grande Torino del 4 maggio 1949. Da qui si scendeva verso la citt\u00e0 di Torino, passando vicino al velodromo dedicato alla memoria di Fausto Coppi. L'arrivo era all'interno del Parco del Valentino. Il Giro era arrivato gi\u00e0 37 volte a Torino, la prima nel 1909, vinse Luigi Ganna, l'ultima nel 1982 con vittoria di Bernard Hinault.\nI pochi chilometri bastarono ad Ivan Basso per concedere il bis. Tra gli uomini di classifica, Paolo Savoldelli riusc\u00ec ad aggiungere oltre un minuto al vantaggio sul diretto inseguitore Gilberto Simoni, mettendo una seria ipoteca sulla vittoria finale.\n19\u00aa tappa.\nPartenza da Savigliano in direzione di Pinerolo e, dopo circa 60\u00a0km dalla partenza, si iniziava a scalare per la prima volta la salita del Sestriere dove era posto l'arrivo. La salita vera e propria iniziava al km 90 circa, a Pragelato, per poi scendere verso la Valle di Susa. Dopo Meana di Susa iniziava la salita del Colle delle Finestre, affrontata per la prima volta dal Giro. L'ascesa, che arrivava fino a quasi 2200 metri s.l.m., era caratterizzata da un tratto di otto chilometri privo di asfalto ed opportunamente trattato per permettere il passaggio dei ciclisti. Dal Colle iniziava una breve discesa di una decina di chilometri, prima di affrontare per la seconda volta nella giornata il Sestriere, con il traguardo posto a quota 2035\u00a0m. Il Giro era arrivato altre quattro volte sul Sestriere, tra queste il 1993 quando vinse Miguel Indurain.\nLa lotta cominci\u00f2 prestissimo, dopo meno di 50\u00a0km di corsa. I tre corridori in fuga (Ivanov, Renshaw e Niermann), raggiunsero un vantaggio massimo di 17 minuti sul gruppo, salvo poi essere pian piano ripresi nella parte finale della tappa. Tra gli uomini in lotta per la maglia rosa, l'attacco di Simoni arriv\u00f2 all'inizio del Colle delle Finestre, mentre Savoldelli perse subito contatto, incapace di reggere il ritmo dei fuggitivi, badando a gestire il vantaggio in classifica. Simoni, accompagnato da Danilo Di Luca e da Jos\u00e9 Rujano, arriv\u00f2 in cima al colle, con oltre 2 minuti e 20\", sfilando virtualmente la maglia rosa a Savoldelli.\nIn discesa il bergamasco recuper\u00f2 oltre 30\". Avrebbe potuto guadagnare ancora pi\u00f9 terreno, ma a met\u00e0 discesa, una volta raggiunto Serhij Hon\u010dar, rallent\u00f2 per restare con l'ucraino con l'obiettivo di trovare aiuto in vista della successiva (seconda) salita del Sestriere, evitando cos\u00ec di doverla affrontare in solitaria. In fondo alla discesa, i tre attaccanti si trovarono con un vantaggio di oltre un minuto e 30\". A decidere la tappa furono i 14\u00a0km di salita che portavano al traguardo: immediatamente Di Luca si trov\u00f2 in balia dei crampi, staccandosi dai compagni di fuga. Rimasti soli, Simoni e Rujano persero secondi su Savoldelli, che ridusse il distacco grazie anche all'aiuto del belga Wim Van Huffel e da Mauricio Ardila. A pochi chilometri dal traguardo, Rujano port\u00f2 l'attacco finale, sfiancando Simoni ed arrivando al traguardo con pi\u00f9 di 20 secondi di distacco sul corridore trentino, che abbandon\u00f2 le speranze di vincere la Corsa Rosa.\n20\u00aa tappa.\nUltima tappa e passerella finale per i vincitori delle varie classifiche. La partenza era ad Albese con Cassano, luogo di nascita di Fabio Casartelli, lo sfortunato ciclista defunto dieci anni prima sulle strade del Tour de France.\nDa questo centro in provincia di Como ci si dirigeva verso sud in direzione di Milano passando per Cant\u00f9 e Saronno.\nArrivati a Milano si passava nella nuova zona fiera, nel comune di Pero, prima di entrare nel circuito identico a quello dell'edizione 2007, che passava per il centro della citt\u00e0. Era la settantanovesima volta che il Giro terminava a Milano.\nGruppo compatto fin sul traguardo, con pochi scatti sempre riassorbiti nel giro di pochi chilometri. In volata, grazie anche al lavoro fatto dal treno della Fassa Bortolo, vinse Alessandro Petacchi che, anticipando il tedesco Erik Zabel, si aggiudic\u00f2 quest'ultima tappa del Giro d'Italia 2005 e raggiunse la 99\u00aa vittoria in carriera."}
{"id": "96103", "revid": "767487", "url": "https://it.wikipedia.org/wiki?curid=96103", "title": "Fino all'ultimo respiro (film)", "text": "Fino all'ultimo respiro (\"\u00c0 bout de souffle\") \u00e8 un film del 1960 scritto e diretto da Jean-Luc Godard, considerato il film manifesto della Nouvelle Vague.\nTrama.\nMichel Poiccard, ladro e truffatore, mette a segno un colpo a Marsiglia, rubando un'automobile. Dopo aver lasciato la citt\u00e0, viene inseguito da un poliziotto per eccesso di velocit\u00e0. Dopo aver cercato inutilmente di nascondersi e dopo aver accidentalmente rinvenuto una pistola nell'auto rubata, Michel uccide il poliziotto per non essere arrestato.\nTornato a Parigi per affari con l'intenzione poi di fuggire in Italia, ritrova Patricia, una studentessa americana di cui si era innamorato e che vorrebbe portare con s\u00e9 in Italia. Le rivela pian piano la sua condotta delinquenziale e le fa capire che la sogna al suo fianco anche come complice della sua vita spericolata, nella quale \"il dolore \u00e8 un compromesso\". Lei, pur ricambiando l'amore, cerca di allontanarsi da Michel perch\u00e9 lo ritiene troppo sfrenato.\nMichel, accompagnato da Patricia, continua la sua vita all'ultimo respiro, rubando soldi e auto, fumando e leggendo \"France Soir\", da cui apprende di essere braccato dalla polizia, che \u00e8 ormai sulle sue tracce. Michel cerca quindi di fuggire, insistendo perch\u00e9 la ragazza lo segua in Italia, ma Patricia, pur se inizialmente appare innamorata e propensa a seguirlo, alla fine decide di denunciarlo. Inseguito dalla polizia, Michel viene colpito da un proiettile e muore proprio sotto gli occhi della ragazza.\nProduzione.\nRegia.\nOpera prima di Jean-Luc Godard, viene considerato uno dei suoi capolavori e manifesto della Nouvelle Vague (l'anno prima uscirono \"I 400 colpi\" e \"Hiroshima mon amour\"). Di fatto la destrutturazione delle regole della tradizionale narrazione filmica per permettervi l'irruzione della realt\u00e0 di un mondo in cambiamento, i film a budget ridotto, girati in pochi giorni (60), con ci\u00f2 che tale novit\u00e0 comportava in termini di libert\u00e0 espressiva e autonomia dalle imposizioni della produzione, le innovazioni del linguaggio e delle tecniche erano destinati ad esercitare un impatto permanente sui decenni successivi.\nCon \"Fino all'ultimo respiro\" Godard ha reinventato il linguaggio cinematografico: il regista prendeva le decisioni di giorno in giorno, dopo aver visto i giornalieri, e in questo modo si ritrovava a non usare il cavalletto, a realizzare lunghe carrellate senza binari e a riprendere Jean-Paul Belmondo e Jean Seberg lungo gli Champs-\u00c9lys\u00e9es con una macchina da presa, la Cameflex, nascosta in una bicicletta.\nSceneggiatura.\nLa sceneggiatura approssimativa, molto esile, nata da un soggetto di Fran\u00e7ois Truffaut (ispirato da un fatto di cronaca), fu frettolosamente rielaborata per convincere il produttore Georges de Beauregard a finanziare il film. Ampio spazio viene lasciato all'improvvisazione degli attori e all'influenza dell'ambiente, come indicato da Dziga Vertov nel suo manifesto \"Kinoki\".\nCast.\nIl film lancia la carriera dei due protagonisti, Jean-Paul Belmondo e Jean Seberg, la quale diventa l'attrice simbolo della Nouvelle Vague francese. Inoltre il regista francese Jean-Pierre Melville interpreta la parte dello scrittore Parvulesco, mentre Jean-Luc Godard appare nel film nei panni di uno spione. Da notare inoltre che il nome di L\u00e1szl\u00f3 Kov\u00e1cs era gi\u00e0 stato usato da Jean-Paul Belmondo nel film \"A doppia mandata\".\nRiprese.\nIl film fu girato dal 17 agosto al 15 settembre 1959 a Parigi e a Marsiglia, con un budget di 45 milioni di franchi.\nCritica.\nParte della critica accus\u00f2 il film di anteporre l'intento polemico contro le esauste convenzioni cinematografiche dell'epoca, all'espressione di contenuti realmente nuovi (a partire dall'esilit\u00e0 del soggetto). Vi fu chi scrisse: \"La rivolta di \"Fino all'ultimo respiro\" \u00e8 poco pi\u00f9 di uno sberleffo, un atto di opaca e rinunciataria derisione. [...] Prima o poi anche Godard verr\u00e0 archiviato come un capitolo chiuso, in attesa di nuove scoperte\".\nInnovazioni stilistiche controcorrente.\nQuesto film si pu\u00f2 considerare il manifesto della Nouvelle Vague. Sin dall'inizio si presenta come un film con procedure di messa in scena complesse e contraddittorie. Il regista crea un personaggio contraddittorio che contemporaneamente cerca l'autenticit\u00e0 e si rif\u00e0 a modelli immaginari del cinema (Bogart e il noir americano). Altra contraddizione subito evidente sta nel fatto che Godard vuole lavorare allo stesso tempo sull'autenticit\u00e0 del mondo, senza manipolare l'immagine filmica, ma realizzando una messa in scena molto complessa ed elaborata.\nCi troviamo di fronte ad un testo conflittuale che attesta il rifiuto da parte di Godard delle regole del cinema classico, un rifiuto che pervade profondamente il film. Nella seconda sequenza questi aspetti vengono messi in luce maggiormente, a partire dalla messa in scena. Le inquadrature di Michel alla guida vengono effettuate dal sedile posteriore dell'auto (da Coutard, direttore della fotografia). Sono realizzate con luce naturale, neutra, per consentire una resa pi\u00f9 autentica dell'immagine filmica. \u00c8 una tecnica innovativa, sicuramente controcorrente nei confronti del cinema classico che prediligeva, per situazioni simili, la retro-proiezione.\nUn'altra scelta particolare consiste nel fatto che spesso Michel si rivolge alla macchina da presa, direttamente allo spettatore. In questo modo la macchina filmica e la finzione vengono evidenziate: Godard ricorda allo spettatore di essere al cinema, rompendo il rapporto di identificazione dello spettatore nel personaggio. Anche il montaggio presenta aspetti interessanti. Il regista non usa i raccordi solitamente adottati nel cinema classico per correlare le inquadrature, ma taglia queste ultime, giustapponendole: i cosiddetti \"Jump-Cut\", che rompono la continuit\u00e0 di ci\u00f2 che stiamo guardando creando una dinamica del vedere pi\u00f9 libera e aggressiva (svecchiando le tecniche del cinema classico). Tutto ci\u00f2 \u00e8 in linea con la volont\u00e0 provocatoria dell'avanguardia.\nGodard, inoltre, per tutto il film attiva una sottrazione della drammaticit\u00e0, evidenziando ci\u00f2 che il cinema aveva sempre trascurato: l'irrilevante. Il regista trasforma l'irrilevante, appunto, in evento. Ad esempio, mentre il momento della morte dell'agente di polizia ad inizio film passa velocissimo (come la stessa morte di Michel alla fine), al dialogo \u201csuperfluo\u201d tra Michel e Patricia nella camera d'albergo sono dedicati ben 20 minuti del film. Anche attraverso l'uso di piani sequenza Godard sottolinea l'innovazione del suo cinema e, allo stesso tempo, il rifiuto di quello classico e la sua volont\u00e0 di re-inventarlo.\nRemake.\nNel 1983 \u00e8 stato realizzato un \"remake\", con Richard Gere nella parte che fu di Jean-Paul Belmondo, intitolato \"All'ultimo respiro\".\nNel 2017, \u00e8 apparsa su \"Topolino\" una parodia del film (\"Intrigo a Parigi\") dove i ruoli di Michel e Patricia sono interpretati da Gambadilegno e Trudy."}
{"id": "96106", "revid": "1652635", "url": "https://it.wikipedia.org/wiki?curid=96106", "title": "Maoismo", "text": "Il maoismo (chiamato anche marxismo-leninismo-pensiero di Mao o anche solo pensiero di Mao) \u00e8 la dottrina politica fondata sul pensiero e la strategia di carattere stalinista del leader e presidente cinese Mao Zedong. In Cina, per\u00f2, il nome \"maoismo\" non viene usato: si preferisce la locuzione \"pensiero di Mao Tse-tung\" (), inteso come un adattamento del pensiero marxista-leninista alla specificit\u00e0 cinese.\nQuando Mao era vivo, specialmente negli anni sessanta e settanta, con le grandi contestazioni studentesche, fu lanciata dalla Cina la direttiva di \"costruire partiti autenticamente marxisti-leninisti\". Quelli che sorsero furono partiti di modello maoista, che ne traevano cio\u00e8 gli insegnamenti contro il revisionismo moderno (capeggiato, secondo i maoisti, dall'URSS dopo la presa del potere di Krusciov), il capitalismo, il parlamentarismo e sulla necessit\u00e0 della rivoluzione proletaria. La maggior parte dei maoisti considera Stalin come l'ultimo vero leader socialista dell'Unione Sovietica, sebbene i giudizi varino da molto positivo a parzialmente negativo (lo stesso Mao afferm\u00f2 che Stalin era per il 30% negativo). Molti partiti maoisti si spaccarono nel 1978 e a seguire fra coloro che persistevano nei principi di Mao e chi invece condivise la critica al maoismo fatta da Enver Hoxha.\nL'unico partito al potere che ebbe influenze maoiste fu il Partito Comunista di Kampuchea. Fra quelli non al potere, il Partito Comunista del Per\u00f9 - Sendero Luminoso fu il primo a definirsi ufficialmente \"maoista\" e fu seguito da altri che promossero la \"guerra di popolo\" nel \"terzo mondo\", fra cui i partiti comunisti indiano, del Nepal e delle Filippine.\nIl maoismo \u00e8 la dottrina ufficiale del Partito Comunista Cinese anche se dal 1978, dopo le riforme di Deng Xiaoping, la definizione di maoismo \u00e8 radicalmente cambiata: contrariamente all'epoca di Mao e Hua Guofeng, il maoismo \u00e8 oggi considerato essenzialmente cinese.\nLa via cinese al comunismo.\nMao fu promotore di una \"cinesizzazione\" del marxismo, in ambito ideologico e pratico, che avvenne in due momenti principali: nella prima guerra civile cinese (prima e durante la Lunga Marcia del 1935) e nella seconda met\u00e0 degli anni cinquanta, con la Campagna dei cento fiori e il Grande balzo in avanti che segnarono l'inizio della scissione nel blocco comunista.\nNegli anni venti e trenta (periodo della prima guerra civile, delle esperienze dei soviet nel sud della Cina e della costruzione del partito comunista) Mao sostenne il ruolo della classe contadina nella rivoluzione, in contrasto con il marxismo classico e con gli agenti del Comintern, che volevano appoggiarsi al proletariato cittadino. La riforma agraria e la ridistribuzione delle terre erano considerate il punto principale della rivoluzione. Di fatto, il proletariato urbano era molto esiguo, al contrario dell'enorme massa di contadini oppressi dai proprietari terrieri e dai signori della guerra. La teoria maoista era strettamente connessa alla pratica militare: una sua massima recitava \"Il potere politico viene dalla canna del fucile\".\nMentre Mosca promuoveva una guerra di posizione classica, Mao puntava sulla guerra di popolo e la guerriglia di movimento, secondo una strategia in tre fasi: mobilitazione e organizzazione dei contadini, creazione di basi rurali (soviet) e truppe di guerriglieri, transizione verso una guerra pi\u00f9 convenzionale. L'alternarsi di successi e soprattutto di sconfitte, che portarono alla ritirata della Lunga Marcia nel 1935, alimentarono i contrasti fra Mao e Mosca. Durante la Lunga Marcia, Mao conquist\u00f2 la leadership a scapito dei sostenitori di Mosca (i \"28 bolscevichi\", Li Lisan, Wang Ming, Otto Braun, Borodin). Nella seconda guerra civile, la strategia militare maoista si rivel\u00f2 vincente e assicur\u00f2 a Mao la presa del potere nel 1949.\nDopo una prima fase di collaborazione con l'URSS negli anni cinquanta, la destalinizzazione segn\u00f2 l'inizio della rottura con Mosca. Mao non rinneg\u00f2 mai Stalin, considerandolo un marxista-leninista genuino, ma accus\u00f2 Nikita Kruscev, in qualit\u00e0 di revisionista, di ripristinare il capitalismo attraverso la \"coesistenza pacifica\" fra le classi sociali (proletariato e borghesia) e fra il blocco comunista e l'Occidente.\nMao si propose come erede e continuatore teorico dell'ideologia marxista-leninista, al seguito di Marx, Engels, Lenin e Stalin. Mao Zedong definisce \"contraddizioni antagoniste\" le contraddizioni di classe del marxismo classico fra proletariato e borghesia da cui origina la Rivoluzione proletaria e afferma che, dopo la rivoluzione socialista, permangono ancora \"contraddizioni non antagoniste\" o \"contraddizioni in seno al popolo\". Queste sarebbero in grado di restaurare il capitalismo e possono essere risolte attraverso il dialogo e la lotta di classe non violenta. I russi negano l'esistenza di contraddizioni di classe nella societ\u00e0 transitoria socialista. In altre parole, Mao riteneva che nella societ\u00e0 socialista e all'interno dello stesso partito, esistessero forze di natura borghese capaci di minacciare la rivoluzione e restaurare il sistema di corruzione e nepotismo, tradizionalmente cinese.\nAnche dal punto di vista economico Mao cerc\u00f2 un percorso originale, che port\u00f2 alla politica del Grande balzo in avanti, caratterizzato dalla mobilitazione delle masse contadine a scopi produttivi e militari, onde creare un tessuto di forze autosufficienti e dislocate impermeabile agli attacchi delle grandi potenze (la Cina si sentiva minacciata sia dagli Stati Uniti d'America che dall'URSS, entrambi i paesi dotati di enormi arsenali nucleari). Questa manovra economica port\u00f2 a risultati fallimentari e fu uno dei motivi che spinse l'apparato di partito a esautorare progressivamente il presidente Mao della sua posizione dirigenziale. Il forzato spostamento di una massa enorme di contadini dai lavori nei campi al lavoro negli altiforni di villaggio provoc\u00f2 nel 1959-1961 una carestia in cui morirono tra le 15 e le 30 milioni di persone, mentre l'acciaio prodotto risult\u00f2 scadente e inservibile. \nL'evento politico che port\u00f2 pi\u00f9 di tutti il maoismo a crescere in tutto il mondo fu la Grande rivoluzione culturale proletaria, un periodo di intenso conflitto interno alla Cina iniziato nel 1966 e definitivamente concluso con la morte di Mao dieci anni dopo. La Rivoluzione culturale consistette in un'enorme mobilitazione di masse popolari guidate dalle avanguardie degli studenti che aveva come obiettivo quello di combattere i controrivoluzionari presenti nella burocrazia del partito, rea in particolare di aver estromesso Mao dal potere politico. Vittime di questa gigantesca organizzazione furono non solo gli oppositori, ma anche intellettuali e una volta raggiunti gli obiettivi politici Mao invi\u00f2 gli studenti rivoluzionari forzatamente al lavoro agricolo. Questo evento port\u00f2 il maoismo a diventare punto di riferimento politico e ideologico nel mondo, grazie soprattutto alla spinta della contestazione globale del Sessantotto che prese la Rivoluzione culturale come modello dell'antirevisionismo e dell'antimperialismo.\nInterpretazioni.\nGran parte dei partiti maoisti di oggi aderisce all'interpretazione di Lin Biao:\nAlcuni partiti come Sendero Luminoso ritengono che sia applicabile universalmente la teoria maoista della guerra popolare. Altri, come il Partito Marxista-Leninista Italiano o il Partito Comunista Marxista-Leninista di Grecia, ritengono invece che tale teoria possa essere applicata solo in determinate condizioni storiche, economiche e sociali.\nIn Cina.\nDopo la morte di Mao (1976) e l'inizio delle riforme di Deng Xiaoping (1978), il ruolo del maoismo in Cina \u00e8 radicalmente cambiato e, sebbene sia ancora formalmente l'ideologia di stato, la sua influenza sulla prassi politica \u00e8 fortemente ridotta. Mao \u00e8 oggi considerato fallibile e criticabile e non pi\u00f9 una guida indiscussa. La politica del Partito Comunista \u00e8 giudicata in base alle sue conseguenze pratiche e agli effetti economici invece che su base ideologica. I gruppi maoisti esterni accusano la Cina di aver ripudiato il maoismo e abbracciato il capitalismo. Comunque in Cina le critiche a Mao non sono libere, ma limitate agli eccessi di alcuni eventi particolari come la Rivoluzione Culturale e non \u00e8 possibile mettere in discussione il maoismo in quanto tale.\nAnche il ruolo storico di Mao \u00e8 stato ridimensionato ed \u00e8 considerato positivamente per la liberazione della Cina dal passato \"feudale\", ma ha condotto ai gravi errori del Grande balzo in avanti (pur mantenendo una corretta posizione ideologica) ed \u00e8 criticato soprattutto per la Rivoluzione Culturale (sebbene le colpe di questa siano attribuite per lo pi\u00f9 alla Banda dei Quattro). Egli \u00e8 considerato positivamente dal 1921 al 1959 e negativamente dal 1959 al 1976. Le soluzioni proposte da Mao sono considerate inadeguate alle moderne condizioni economiche del paese. Tali rapporti fra il Partito Comunista e Mao hanno oggi scarsa importanza, ma furono determinanti negli anni ottanta, quando il partito dovette seguire le riforme di Deng conservando al tempo stesso il potere e la legittimit\u00e0.\nPer quanto riguarda il numero di vittime, \u00e8 possibile citare solo le stime di autori soprattutto occidentali, perch\u00e9 gli archivi di stato non sono consultabili. Tali stime variano da 20 a 80 milioni di morti e comprendono lo sterminio dei proprietari terrieri nel periodo di terrore del 1951-1953, la carestia del 1959-1962 provocata dal Grande balzo in avanti, i massacri della Rivoluzione Culturale e le vittime dei campi di lavoro forzato (vedi Laogai) e delle repressioni. Anche la crescita economica durante il periodo maoista \u00e8 messa in dubbio. Il forte incremento demografico ha compensato gran parte della crescita, in particolare quella della produzione agricola (la razione pro-capite \u00e8 cresciuta in modo modesto). A causa del Grande balzo in avanti e della carestia, solo nel 1965 \u00e8 stato possibile recuperare il livello produttivo agricolo del 1957. La Rivoluzione Culturale \u00e8 stata indicata come \"i dieci anni perduti della Cina\" ed ha compromesso un'intera generazione di giovani a causa della chiusura di scuole e universit\u00e0 per oltre tre anni e della successiva dislocazione nelle campagne di almeno dieci milioni di studenti come lavoratori agricoli. Enormi sono stati i danni al patrimonio artistico a causa delle distruzioni delle Guardie Rosse.\nNel mondo.\nA partire dal 1959, il contrasto Sino-sovietico caus\u00f2 divisioni fra i partiti comunisti di tutto il mondo.\nA favore della Cina si schierarono il Partito del Lavoro d'Albania (al potere) e i partiti comunisti di Birmania (Partito Comunista della Birmania), Thailandia (Partito Comunista della Thailandia), Indonesia (Partito Comunista Indonesiano) e Nuova Zelanda (Partito Socialista Unito della Nuova Zelanda). Il Partito Comunista del Vietnam e il Partito del Lavoro di Corea scelsero una posizione intermedia. Numerosi partiti e organizzazioni politiche di secondo piano si schierarono con la Cina, assumendo nomi come Partito marxista-leninista o Partito comunista rivoluzionario per distinguersi dai partiti tradizionali filo-sovietici e spesso seguendo i movimenti radicali studenteschi che animarono gli anni sessanta e settanta. Si svilupp\u00f2 un movimento internazionale comunista parallelo a quello sovietico, pur non avendo lo stesso grado di formalit\u00e0 e organizzazione.\nDopo la morte di Mao, il movimento maoista internazionale si divise in tre campi: un gruppo di organizzazioni non allineate e debolmente supportate dalla nuova leadership cinese di Deng Xiaoping; un gruppo che denunci\u00f2 tale leadership come traditrice del maoismo e un terzo gruppo guidato dall'Albania che rinneg\u00f2 la posizione terzomondista cinese. Il gruppo albanese riusc\u00ec a coinvolgere molti partiti comunisti dell'America Latina. Deng Xiaoping mostr\u00f2 scarso interesse verso i partiti internazionali, che finirono per separarsi o abbandonare il comunismo. Il movimento maoista attuale deriva dal secondo gruppo, ostile a Deng Xiaoping, e proclama la propria fedelt\u00e0 a Mao.\nIn Per\u00f9, Sendero Luminoso durante gli anni ottanta ha condotto una guerriglia particolarmente intensa che \u00e8 stata definita \"polpottista\" in quanto \"fondata sullo sterminio degli avversari politici\". Il conflitto armato ha portato a circa 70.000 vittime sia nelle file dei guerriglieri che nelle forze dello Stato peruviano. Dopo la cattura del leader Gonzalo e di altri membri nel 1992, il partito ha diminuito l'intensit\u00e0 delle azioni militari.\nIn Italia.\nPrima degli anni sessanta, Mao era poco conosciuto a livello internazionale e ancor meno in Italia. Il famoso libro \"Stella rossa sulla Cina\" di Edgar Snow, che per molto tempo fu considerato la fonte principale per conoscere la figura di Mao, fu pubblicato nel 1938 negli Stati Uniti, ma solo nel 1965 in Italia. Il noto libro di Edward Hunter del 1951 \"Brain-washing in red China\" (Lavaggio del cervello nella Cina rossa), un'icona del maccartismo, non fu tradotto in Italia. Vi fu comunque un certo numero di libri, compresa una discreta serie di testimonianze molto negative redatte da missionari cattolici perseguitati, sottoposti alla \"Riforma del pensiero\" (conosciuta anche come \"lavaggio del cervello\") e cacciati dalla Cina all'inizio degli anni cinquanta (in alcuni libri i missionari riferiscono di persecuzioni, torture e massacri, e stimano in milioni i morti per la riforma agraria del 1950-52).\nNel 1957 Renata Pisu, Edoarda Masi e Filippo Coccia furono i primi studenti italiani a recarsi in Cina, dove frequentarono l'universit\u00e0 Beida di Pechino. I tre autori hanno poi pubblicato diversi libri, articoli in periodici e quotidiani, hanno redatto le prefazioni di altri libri e tradotto opere di letteratura dal cinese. Pisu e Masi ebbero inizialmente posizioni filomaoiste per passare poi, alla fine degli anni settanta, a posizioni decisamente critiche. Negli anni sessanta, l'interesse per la Cina crebbe a causa della sua natura politica, coinvolgendo numerosi intellettuali, autori, giornalisti e alcune universit\u00e0 (Venezia, Milano, Roma e Napoli).\nLa delusione per l'adeguamento del Partito Comunista Italiano alla destalinizzazione spinse molti militanti dell'estrema sinistra a vedere in Mao (e, indirettamente, in Stalin) il continuatore genuino del marxismo-leninismo (ruolo rivendicato dallo stesso statista cinese) e nella Repubblica Popolare Cinese la speranza di una nuova rivoluzione correlata al movimento terzomondista e alle passioni dell'epoca, prime fra tutte la Rivoluzione cubana di Fidel Castro, la figura di Che Guevara e l'opposizione alla Guerra del Vietnam.\nNel n.1 del marzo 1964 di \"Nuova Unit\u00e0\", giornale che gi\u00e0 nel titolo rivendicava una purezza di posizioni politico-ideologiche e di critica serrata al \"revisionismo\" del PCI, vengono pubblicate le \"Proposte per una piattaforma dei marxisti-leninisti d'Italia\", che avranno lo scopo di organizzare sistematicamente la nuova elaborazione sul partito dei comunisti e della classe operaia, nonch\u00e9 inizieranno a mettere a fuoco le nuove suggestioni internazionaliste, prime fra tutte la cinese e l'albanese. Il primo gruppo in assoluto che si costitu\u00ec coscientemente come raggruppamento marxista-leninista fu quello padovano raccolto intorno al giornale \"Viva il leninismo!\" gi\u00e0 nel settembre 1962, guidato da Vincenzo Cal\u00f2, Ugo Duse, A. Bucco ed altri.\nProprio il richiamo all'esperienza maoista fu il carattere distintivo del marxismo-leninismo italiano, che divenne tout-court maoismo e fu fattore di critica asperrima nei confronti della realt\u00e0 sovietica e dei paesi dell'Est, accusati di degenerazione \"burocratico-revisionista\", accelerata poderosamente dalle cosiddette riforme kruscioviane dopo il XX Congresso del PCUS del 1956. Fu la stessa interpretazione del maoismo (liturgia da \u2018libretto rosso\u2019 o azione politica concreta con la \u2018linea di massa\u2019) che divise in modo verticale il movimento, divisione aggravata dalle modalit\u00e0 con cui Aldo Brandirali organizz\u00f2 il raggruppamento di Servire il popolo, un'organizzazione con rituali settari e molto chiusa all'esterno.\nNumerosi visitatori stranieri furono accolti in Cina e scrissero altrettanti libri di tendenza. Dopo il 1965 l'Einaudi tradusse e pubblic\u00f2 le principali opere di Edgar Snow e di William Hinton, che divennero classici del giornalismo sulla Cina. Furono tradotti anche i testi fondamentali dei nordamericani Stuart Schram e Franz Schurmann. Fra gli italiani, oltre alle gi\u00e0 menzionate Pisu e Masi, le opere pi\u00f9 influenti furono quelle di Franco Fortini, Carlo Bernari, Enzo Biagi, Alberto Cavallari, K. S. Karol, Maria Antonietta Macciocchi, Alberto Moravia, Goffredo Parise e Sandro Paternostro. Le visite erano organizzate dal governo cinese sotto lo stretto controllo di guide e interpreti locali, che svolgevano opera di propaganda conducendo l'ospite in fabbriche modello e comuni popolari. La maggior parte della relativa letteratura era d'impronta filomaoista, talvolta con manifestazioni di fanatismo; non mancarono tuttavia gli autori scettici e critici o le testimonianze di reclusi nelle prigioni.\nEdoarda Masi (\"Per la Cina\", 1978) e Tiziano Terzani (\"La porta proibita\", 1984) criticarono la falsit\u00e0 delle visite guidate, vissute in prima persona. Degno di nota \u00e8 il caso di Claudie Broyelle, che fece scalpore in Francia attraverso due libri pubblicati anche in Italia: nel primo (\"La met\u00e0 del cielo\", 1973), l'autrice esalt\u00f2 in maniera fanatica il maoismo e il femminismo, nel secondo (\"Secondo ritorno dalla Cina\", 1977) ammise di \"aver bluffato\" ed espresse una forte critica sia al regime cinese, sia all'atteggiamento degli scrittori filomaoisti. Tuttavia, diverse opere di detrattori disponibili in quegli anni non furono pubblicate in Italia. Altre pubblicazioni invece non criticarono il regime cinese.\nL'informazione sulla Cina disponibile in Italia fu in buona parte simpatizzante per il maoismo:\nIl maoismo si inserisce in una \"galassia\" marxista-leninista e \"sessantottina\", comprendente numerosi movimenti, organizzazioni, gruppi politici extraparlamentari e numerose riviste e pubblicazioni. La rivista \"Vento dell'Est\", il quotidiano \"Il Manifesto\" e l'associazione Italia-Cina organizzarono viaggi in Cina cui parteciparono, oltre ai gi\u00e0 citati, Chiara Calamandrei, Mario Capanna, Filippo Coccia, Claudia Pozzana, Franco Fortini, Vittorio Rieser, Alessandro Russo, Adriano Sofri e molti altri. L'ideologia di questi gruppi si collocava a sinistra del PCI e pi\u00f9 o meno vicino al maoismo, in ragione di una critica allo stalinismo e al revisionismo sovietico, e alla restaurazione del capitalismo.\nMaoismo oggi.\nIl maoismo ha avuto un revival a partire dagli anni novanta in Asia meridionale, soprattutto in Nepal, in alcune aree dell'India e in Bhutan.\nIn Nepal il Partito Comunista Maoista Nepalese guidato dal comandante Prachanda ha condotto una guerra civile durata circa 10 anni (dal 1996 al 2006) contro il regime monarchico. I maoisti, di fatto vincitori della guerra civile contro la monarchia, sono in seguito entrati in Parlamento e hanno iniziato il disarmo. Nel 2007, d'accordo col resto delle forze politiche, hanno abolito la monarchia e proclamato la repubblica.\nIn India il partito maoista si \u00e8 riformato nel 2004 dall'unione del Gruppo di guerra di popolo e del Centro comunista maoista originato dalla rivolta contadina del 25 maggio 1967 a Naxalbari, nel Bengala Occidentale. I Naxaliti sono attivi soprattutto negli Stati del Bihar, dell'Andhra Pradesh e del Chhattisgarh, in un'area chiamata \"Corridoio rosso\" dalla stampa e \"Compact Revolutionary Zone\" dai maoisti stessi. Qui i maoisti controllano diverse zone di foresta e hanno tenuto nel 2007 il loro ultimo congresso. I maoisti indiani si rifanno all'insegnamento del loro fondatore Charu Mazumdar, morto in carcere nel 1972. Il loro leader \u00e8 Muppala Lakshman Rao, detto Ganapathi. Quella dei Naxaliti \u00e8 stata definita dal Primo ministro indiano Manmohan Singh \"la pi\u00f9 grande minaccia interna alla sicurezza interna dell'India\". L'esercito naxalita, chiamato People's Liberation Guerrilla Army, \u00e8 accreditato dagli osservatori di circa nove-diecimila soldati. Contro di loro, a partire dal 2005, opera in Chhattisgarh una milizia paramilitare capeggiata da Mahendra Karma.\nIn Bhutan il Partito Comunista (Marxista-Leninista-Maoista) Bhutanese \u00e8 nato nel 2003 ed \u00e8 attivo soprattutto tra i profughi bhutanesi di origine nepalese chiamati Lotshampa.\nAltre organizzazioni maoiste attuali influenti nel sud dell'Asia esistono in Bangladesh, nello Sri Lanka e nelle Filippine. In Bangladesh operano il Communist Party of Bangla Desh (Marxist-Leninist) abbreviato in BSD (ML) e il Proletarian Party of Purba Bangla abbreviato in BPSP.\nNelle Filippine, il Partito Comunista delle Filippine conduce la lotta armata attraverso il suo braccio armato, il Nuovo Esercito Popolare.\nNello Sri Lanka \u00e8 attivo il Ceylon Communist Party\u00a0\u2013 Maoist.\nIl ritorno del maoismo in Asia meridionale \u00e8 considerato una reazione dei contadini pi\u00f9 poveri al processo di globalizzazione in atto in questi paesi, che ha spesso trasformato le aree urbane senza portare alcun miglioramento nelle condizioni di vita delle zone rurali. Anzi, in alcuni casi, la crescita delle industrie manifatturiere \u00e8 avvenuta a discapito dei ceti agricoli, che hanno dovuto subire espropri forzosi e delocalizzazioni per lasciare spazio ai nuovi impianti industriali.\nAl di fuori dell'Asia va menzionato il Partito Comunista Peruviano - Sendero Luminoso, attivo in Per\u00f9 dal 1969 ad oggi.\nIn Italia, al giorno d'oggi, sono presenti le organizzazioni CARC, Proletari Comunisti e Partito Marxista-Leninista Italiano (PMLI)."}
{"id": "96107", "revid": "838137", "url": "https://it.wikipedia.org/wiki?curid=96107", "title": "299 a.C.", "text": ""}
{"id": "96110", "revid": "1149807", "url": "https://it.wikipedia.org/wiki?curid=96110", "title": "Angel Dust (manga)", "text": " \u00e8 un manga di Aoi Nanase del 2000, pubblicato in Italia nel 2004 da Panini Comics, sotto l'etichetta editoriale Planet Manga. Il manga, rifinito a computer al 99%, racconta la storia di una ragazza che impara gradualmente ad amare se stessa.\nTrama.\nFermatasi in un parco mentre va a scuola, Yuina Hatori assiste all'arrivo di un angelo da una distorsione spazio-temporale. L'angelo, il cui nome \u00e8 Seraph e che era all'inseguimento di una misteriosa creatura dalle ali nere, non \u00e8 veramente un essere celeste, ma un \"emulate\", un bioroide immortale creato con fattezze umane dagli abitanti di un lontano pianeta andato distrutto. Baciandola all'improvviso, Seraph stipula un contratto con Yuina per scambiarsi ricordi e sensazioni, rendendo la ragazza il suo \"master\", che potr\u00e0 fondersi con lei in un unico corpo e risvegliare i suoi poteri latenti.\nInizialmente infastidita dalla presenza dell\"'emulate\", presto Yuina impara ad accettarla e le due diventano amiche, incontrando nuovamente la creatura dalle ali nere: si tratta di un altro \"emulate\", Lucifer, che ha come \"master\" Akiho Kudo, amica d'infanzia di Yuina da tempo persa di vista e con la quale non \u00e8 in buoni rapporti.\nL'obiettivo di Lucifer \u00e8 uccidere Seraph e per farlo non esita a prendere il controllo di Akiho, soffocandone coscienza e volont\u00e0. Yuina riesce infine a liberare l'amica, ma nel frattempo Lucifer scopre che la Terra \u00e8 il pianeta natale degli \"emulate\", uscito dal suo asse temporale, e decide di distruggerlo. Seraph fa per\u00f2 da scudo al pianeta, scomparendo con Lucifer, mentre Akiho e Yuina riescono a tornare amiche e a superare i propri traumi.\nConcetti chiave.\nLa storia di \"Angel Dust\" risulta caratterizzata da un forte simbolismo. Spesso controversa, ha lo scopo di indagare sulla natura degli angeli e su cosa potrebbe accadere alla Terra se essa non fosse unica, ma una delle tante facce di un cristallo, ciascuna dotata di una propria dimensione spazio-temporale. Sia Seraph che Lucifer, infatti, sono \"prodotti\" della tecnologia umana e giungono sulla Terra \"di Yuina\" dopo la distruzione della \"loro\" Terra, probabilmente avvenuta a seguito di una guerra di portata mondiale. A chiusura della storia, Lucifer cerca di distruggere l'intera umanit\u00e0, affermando chiaramente di aver compreso ci\u00f2 che invece Seraph non riesce ancora a vedere, ovvero la reale natura del pianeta su cui si stanno muovendo. Lucifer comprende che distruggendo l'attuale umanit\u00e0 pu\u00f2, in un certo senso, influenzare le sorti toccate alla Terra della sua dimensione, come se i due angeli avessero in qualche modo viaggiato nel tempo, piuttosto che nello spazio, ritrovandosi a vivere le vicende antecedenti all'evoluzione dell'umanit\u00e0 che avrebbe poi condotto alla creazione dei bioroidi.\nAltro dettaglio a sostegno di tale tesi \u00e8 rappresentato dalle vignette conclusive del manga: Seraph ricorda una canzone che la sua compagna era solita intonare, prima della distruzione del suo pianeta. Si tratterebbe di una melodia composta \"prima ancora dell'inizio del tempo\", stando alle parole della ragazza, probabilmente quella stessa canzone composta da Yuina mesi dopo il sacrificio di Seraph contro Lucifer.\nIn definitiva, si potrebbe dire che Angel Dust rappresenti un esperimento a proposito di un universo alternativo, il cui scopo non \u00e8 quello di raccontare le vere e proprie vicende dei personaggi, quanto piuttosto di indagare sul concetto di dimensione, tanto temporale, quanto spaziale.\nDa segnalare, in chiusura, le relazioni quasi esclusivamente yuri delle protagoniste, sebbene esse rimangano secondarie allo svolgersi delle vicende vere e proprie, e i costanti riferimenti a concetti tipici del Cristianesimo - dagli angeli, ai sette peccati capitali, nonch\u00e9 alle quattro virt\u00f9 cardinali. Gli stessi nomi delle due bioroidi hanno estrazione biblica."}
{"id": "96111", "revid": "33689", "url": "https://it.wikipedia.org/wiki?curid=96111", "title": "Distretto di Teleorman", "text": "Il distretto di Teleorman (in rumeno \"Jude\u021bul Teleorman\") \u00e8 uno dei 41 distretti della Romania situato nella regione storica della Muntenia, con la sola eccezione del comune di Islaz che fa invece parte dell'Oltenia.\nIl capoluogo \u00e8 Alexandria, altre citt\u00e0 del distretto sono Turnu M\u0103gurele, Ro\u0219iorii de Vede, Zimnicea e Videle.\nStruttura del distretto.\nIl distretto \u00e8 composto da 3 municipi, 2 citt\u00e0 e 93 comuni."}
{"id": "96116", "revid": "1305772", "url": "https://it.wikipedia.org/wiki?curid=96116", "title": "Natura (filosofia)", "text": " \nLa natura in filosofia \u00e8 l'insieme di tutte le cose esistenti considerato nella sua forma complessiva, nella totalit\u00e0, cio\u00e8, dei fenomeni e delle forze che in esso si manifestano.\nEtimologia.\nIl termine deriva dal latino \"natura\", participio futuro del verbo \"nasci\" (nascere) e letteralmente significa \"ci\u00f2 che sta per nascere\". In accordo con il significato etimologico in filosofia si \u00e8 intesa finalisticamente la natura come il principio operante come forza vitale, superiore alla realt\u00e0 della materia inanimata, che spinge tutti gli esseri viventi verso il mantenimento della specie attraverso la riproduzione. \"Natura\" a sua volta deriva dalla traduzione latina della parola greca \"physis\" (\u03c6\u03cd\u03c3\u03b9\u03c2).\nSecondo Heidegger questo termine greco \u00e8 collegato alla parola \"ph\u00e0os, ph\u00f2s\" che vuol dire \"luce\", volendo significare una connessione tra la vita e la luce.\nLa natura per i filosofi greci.\nFinalismo.\n\"Physis\" per i presocratici greci corrispondeva a ci\u00f2 che originava le cose caratterizzate da nascita, accrescimento, degenerazione e morte per cui secondo Aristotele, il primo filosofo a fondare una scienza complessiva della natura, \u00abla natura \u00e8 la sostanza di quelle cose che hanno un principio di movimento in se stesse\u00bb. Vi sono infatti sostanze sensibili corruttibili, che hanno in s\u00e9 il principio di moto e che generano altre cose simili, distinte dagli enti eterni e ingenerati di cui tratta la metafisica e la matematica.\nGli enti naturali corruttibili vanno poi distinti da \u00abci\u00f2 che \u00e8 per caso o per fortuna\u00bb o \u00abda ci\u00f2 che \u00e8 per arte\u00bb risultato cio\u00e8 dell'azione dell'uomo.\nAnche i sofisti avevano precedentemente operato una distinzione sul piano etico-giuridico tra ci\u00f2 che \u00e8 per natura e quello che viene considerato come originato dalle convenzioni umane. Da qui il loro relativismo etico fondato sul superamento del criterio ionico della legge che esiste oggettivamente nell'ordine stesso della natura e che gli uomini riprendono e applicano alla loro citt\u00e0.\nOsservano infatti i sofisti che le leggi cambiano da societ\u00e0 a societ\u00e0 e se vogliamo trovare un criterio unico valido per tutti ci dobbiamo riferire a ci\u00f2 che nell'uomo \u00e8 sempre presente e permane immutabile, cio\u00e8 alla natura che non \u00e8 soggetta alle convenzioni umane e che prescrive che \u00e8 giusto ci\u00f2 che piace al pi\u00f9 forte cio\u00e8 a colui che sa bene usare la parola per sovrastare le altrui convinzioni.\nLa natura dei sofisti introduce la concezione di uno stato di natura dove il comportamento dell'uomo non differisce da quelli degli altri esseri naturali basati su istinti primordiali che l'uomo conserva nonostante le diversit\u00e0 culturali acquisite nel tempo.\nAnche per Aristotele nell'uomo \u00e8 presente un principio connaturato che agisce in modo da fargli realizzare ci\u00f2 che lo caratterizza nella sua essenza di modo che, ad esempio, il seme \u00e8 destinato da questa forza naturale immanente a divenire albero. Una visione finalistica della natura che spiega il divenire e come il movimento si diriga verso i suoi \"luoghi naturali\".\nTutta la natura \u00e8 organizzata secondo una costruzione piramidale dove ogni gradino \u00e8 materia per lo sviluppo del grado superiore per cui, ad esempio, il mondo vegetale \u00e8 materia per quello superiore degli erbivori che traducono in atto le potenzialit\u00e0 di sviluppo contenute nell'inferiore. In questo modo Aristotele pone al vertice della piramide l'uomo, il signore della natura, in grado di trasformare in atto tutte le potenzialit\u00e0 contenute nei gradi inferiori e per questo giustificato per ogni uso ed abuso degli esseri naturali.\nLo stoicismo riprendeva la teleologia naturale di Aristotele che la concepiva secondo uno schema evolutivo diacronico. Per gli stoici invece tutto avviene sincronicamente nel senso che gli elementi costitutivi di un organismo funzionano complessivamente per mantenerlo in vita rispondendo all'azione finalistica di un \u00abfuoco artefice\u00bb o \u00absoffio vitale\u00bb, uno \"pneuma\" che permea di s\u00e9 tutto l'universo rendendolo armonico e connotato da necessit\u00e0 razionale. Lo pneuma, che nella biologia aristotelica era usato per spiegare i meccanismi della respirazione e del movimento, per gli stoici rende l'universo una specie di unico grande essere vivente armonicamente ordinato dove la legge morale corrisponde alla legge di natura che ispira il comportamento del saggio.\nMeccanicismo.\nContrapposta alla concezione finalistica e vitalistica aristotelica \u00e8 la teoria materialista e meccanicista degli atomisti e degli epicurei.\nIl grande naturalista Democrito, attento osservatore di tutti gli aspetti del vivente, pone a base della sua concezione una natura che \u00e8 pura materia, eliminando dal mondo reale ogni elemento di trascendenza. In questo modo ogni concetto di divinit\u00e0 risulta eliminato anch'esso. \u00abTutto ci\u00f2 che \u00e8, \u00e8 nella natura\u00bb; in essa vi sono tutte le cause possibili di ogni ente esistente possibile. L'aggregazione degli atomi forma i corpi definiti della realt\u00e0 percepibile e il loro disgregarsi restituisce alla natura stessa i suoi elementi di base, in una fenomenologia puramente meccanicistica che non ha bisogno di null'altro per verificarsi.\nNeoplatonismo e cristianesimo.\nUna nuova concezione della natura \u00e8 nel neoplatonismo dove dall'Uno vi \u00e8 una discesa, o emanazione nel linguaggio di Plotino, che, passando dall'Intelletto e dall'Anima, si fenomenizza come materia naturale intesa come semplice non essere. Dice Plotino \u00abla Natura \u00e8 Anima fuori di s\u00e9\u00bb,\nAnima, nella sua forma inferiore, diretta verso il non essere e quindi svalutata nei confronti dell'essere Uno.\nIl cristianesimo eredit\u00f2 questa visione deteriore della natura considerata non pi\u00f9 come emanazione dall'Uno ma vista sempre come un'entit\u00e0 inferiore rispetto alla perfezione del suo Creatore trascendente. Gli scolastici cominceranno quindi a distinguere una \"natura naturata\", creata, e una \"natura naturans\", una natura che si fa natura con l'impronta del suo creatore. Tommaso d'Aquino, riprendendo la tradizione aristotelica, modificher\u00e0 la concezione della \"natura naturata\". Aristotele infatti, aveva insegnato come la natura di un ente \u00e8 lo stadio finale del movimento, del passaggio dalla potenza all'atto, dello sviluppo che presuppone sempre un essere in atto. Ed \u00e8 Dio infatti, secondo l'aquinate, colui che ha messo il movimento nelle cose rendendole degne di Lui. Cos\u00ec anche l'uomo, creatura di Dio, per quanto compromessa dal peccato originale, assume la somiglianza con il suo creatore.\nMentre dunque in Tommaso d'Aquino nella natura opera una razionalit\u00e0 fatta a immagine di quella divina, che si inserisce in un'ottica di armonia tra scienza e fede, negli ultimi sviluppi della scolastica l'ambito delle verit\u00e0 naturali fu interpretato come sempre pi\u00f9 distante da quello delle verit\u00e0 rivelate, fino a un volontarismo del tutto avulso da criteri logici, che trova in Guglielmo di Ockham il massimo esponente, e nel quale la natura era concepita come un'entit\u00e0 indipendente dalla teologia, da spiegare sulla base di criteri empirici.\nLa filosofia della natura rinascimentale.\nIl rapporto tra l'uomo e la natura \u00e8 visto nel Rinascimento come impostato ad una sostanziale somiglianza.\nL'uomo \u00e8 un microcosmo sostanzialmente affine all'universo che \u00e8 il macrocosmo. Leonardo da Vinci disegna nell'uomo vitruviano una figura umana inserita in un cerchio che simboleggia la perfezione del corpo dell'uomo inscritto nella circonferenza che rappresenta l'universo: l'uomo con la naturale perfezione geometrica del suo corpo riempie l'universo di s\u00e9 stesso.\nNella natura, c'\u00e8 una trama segreta di influssi misteriosi che l'uomo, proprio perch\u00e9 microcosmo che riflette in s\u00e9 il macrocosmo, pu\u00f2 penetrare poich\u00e9 egli \u00e8 sostanzialmente affine alla natura.\nCon il recupero del \"Corpus Hermeticum\" - insieme di scritti attribuiti alla figura di Ermete Trismegisto - nella traduzione dal greco di Marsilio Ficino, si tenta di conciliare la scienza fondata sul razionalismo greco con la rivelazione biblica e la religiosit\u00e0 di stampo ebraico e orientale. Ma la visione naturalistica rinascimentale non \u00e8 ancora scienza moderna: confonde scienza e magia, inventa le scienze occulte, anzi le riscopre; tuttavia, costituendo un'alternativa al dominio razionalistico da un lato, e all'abbandono mistico dall'altro, il naturalismo rinascimentale rappresenta un passo verso l'emancipazione dall\"'ipse dixit\" aristotelico, e getta le basi per un rinnovato approccio della scienza. Nasce cos\u00ec l'alchimia che promuove la ricerca della pietra filosofale ritenuta capace di trasformare i metalli in oro, e si perfeziona l'astrologia, conoscenza degli astri e dei loro influssi sull'uomo. Poich\u00e9 c'\u00e8 una sostanziale unit\u00e0 tra cielo e terra, si possono trovare le cause dei fenomeni terreni studiando i cieli e chi conosce i fenomeni celesti pu\u00f2 regolare anche la fortuna terrena. \nTelesio uno tra i principali antiaristotelici, critica aspramente il ragionamento astratto e il ragionamento scientifico condotto per mezzo dei sillogismi. Per primo nell'opera \"La natura secondo i propri principi\", avanza l'idea che la conoscenza della natura debba basarsi sullo studio di principi naturali (\"iuxta propria principia\") abbandonando ogni considerazione metafisica o legata alla magia. Allo stesso tempo per\u00f2, come anche Tommaso Campanella e Giordano Bruno, egli rimane all'interno di una filosofia della natura riprendendo la concezione ilozoista, panteistica e vitalistica dei presocratici e Platone.\nL'uomo non deve imporre i propri schemi mentali, \"a priori\", alla natura, ma deve scoprirne umilmente le leggi interne che ne regolano la vita e che sono sconosciute al pi\u00f9. La natura non persegue fini, ma dipende dalle forze, definite meccaniche, che possono essere conosciute e analizzate tramite il calore, spirito vitale di ogni cosa e persona, che permette il movimento e la conoscenza.\nSecondo Paracelso, la distinzione tra naturale e soprannaturale \u00e8 artificiosa: quelle che noi chiamiamo \"leggi di natura\" altro non sono che il risultato dell'azione di innumerevoli spiriti, responsabili del mutamento e della crescita delle piante.\nPer Giordano Bruno il \"grande animale\" che \u00e8 la \"natura naturans\" ha in s\u00e9 la presenza di Dio, una \"Mens insita omnibus\" (Mente all'interno di tutte le cose), che come lo \"pneuma\" degli stoici infonde la sua presenza vitale nel cosmo.\nLa scienza della natura.\nCon Galilei e Newton avviene un fondamentale progresso nella concezione della natura: rifacendosi alla visione matematica-geometrica pitagorica e platonica e al meccanicismo atomista, la realt\u00e0 naturale \u00e8 ora vista come una macchina creata da Dio secondo leggi matematiche inscritte nella natura stessa. Come gi\u00e0 aveva sostenuto Bacone \u00aballa natura si comanda solo obbedendole\u00bb ma per conoscere i suoi ordini bisogna conoscere il suo linguaggio: chi vuole leggere il libro della natura, dice Galilei, deve imparare il suo linguaggio matematico attraverso l'osservazione sensibile dei fenomeni e il metodo sperimentale mettendo definitivamente da parte il mondo di carta e di parole dell'antico metodo aristotelico.\nDopo la rivoluzione scientifica galileiana l'interpretazione meccanicistica della natura si estende nel Seicento e nel Settecento ai pi\u00f9 vari autori di filosofia: dal materialismo di Thomas Hobbes e degli illuministi, all'empirismo scettico di David Hume, alla concezione cartesiana della \"res extensa\" e del suo \"homme machine\", all'identificazione di Dio e Natura di Baruch Spinoza, alla rifondazione kantiana, contro lo scetticismo di Hume, della necessit\u00e0 e universalit\u00e0 delle leggi della natura come complesso di fenomeni ordinati \"a priori\" dalle funzioni trascendentali. Kant cos\u00ec offre una giustificazione filosofica al meccanicismo degli scienziati newtoniani escludendo nel contempo ogni razionalismo di tipo cartesiano e ogni dogmatismo metafisico. Autore di una rivoluzione copernicana del pensiero, Kant sostenne che l'atteggiamento corretto da tenere verso lo studio della natura non \u00e8 quello che presume di ricavare le leggi naturali dall'osservazione empirica, ma al contrario \u00e8 consapevole che i nostri schemi mentali non solo tendono sempre a sovrapporsi inconsciamente ai fenomeni studiati, ma sono anzi la condizione \"sine qua non\" per costruire un sapere autenticamente scientifico:\nLa natura nei secoli XIX e XX.\nRiallacciandosi alla visione finalistica della \"Critica del giudizio\" kantiana dove nel bello naturale si scopriva l'impronta di Dio, i filosofi antilluministi romantici fanno rinascere la concezione della natura neoplatonica e spiritualista.\nGi\u00e0 Jean-Jacques Rousseau auspicava un \u00abritorno alla natura\u00bb, benefica e spontanea, con l'abbandono delle artificiose strutture sociali e culturali, cause dei mali e delle ingiustizie che colpiscono l'uomo che ha lasciato la sua iniziale benefica condizione naturale.\nCon Schelling nasce la filosofia della natura che nella storia del pensiero precedente non si differenziava dalla scienza naturale. Ora Schelling vuole indagare il significato profondo della natura e rifacendosi alle visioni panteiste di Bruno e Spinoza e trovando conforto sui progressi dell'elettromagnetismo egli identifica la natura con lo Spirito.\nNatura e Spirito sono due configurazioni dell'unico Assoluto dove la natura, \u00abintelligenza immatura\u00bb aspira attraverso vari gradini, dall'inorganico all'organico, a congiungersi con lo Spirito risolvendosi in lui:\nCos\u00ec in Goethe dove la natura \u00e8 \u00abla veste vivente della divinit\u00e0\u00bb.\nL'impegno filosofico del letterato tedesco \u00e8 tutto rivolto al superamento dell'eterna disputa tra idealisti (tra cui Schelling) e empiristi, dovuta ad un'interpretazione unilaterale del pensiero platonico che ha generato nello studio della natura un fraintendimento apparentemente insolubile: secondo gli ultimi, la conoscenza autentica pu\u00f2 venire solo dai sensi e dalle loro percezioni, e le idee non esistono affatto (come insisteva Francesco Bacone) o non sono altro che costrutti di tipo organizzativo di una mente materiale (empirismo); secondo i primi, la conoscenza (e la ragione d'essere stessa delle cose) risiede nel mondo delle idee, delle quali il mondo fenomenico, la Natura, altro non \u00e8 che un riflesso imperfetto (idealismo). Il contributo originale di Goethe, nel tentativo di risanare tale frattura, consiste nella persuasione che la Natura stessa parli il linguaggio delle idee, e nell'aver individuato un particolare tipo di idea originaria, un modello o archetipo, che risiede gi\u00e0 nel mondo fenomenico, e che lo scienziato \u00e8 capace di dischiudere solo grazie a un'osservazione attiva, cio\u00e8 una disposizione d'animo che normalmente attribuiremmo all'artista. Scrive il poeta nel saggio del 1782 \u00abLa Natura\u00bb:\nNon riuscendo ad accettare l'idea che la natura sia una semplice macchina, come sostenevano gli empiristi, Goethe trov\u00f2 da ridire con i botanici del suo tempo circa il modo in cui avveniva la riproduzione delle piante.\nEgli infatti rifiutava l'idea dei botanici francesi che contrapponevano alla \"regolarit\u00e0\" della Natura ci\u00f2 che si presenta difforme da essa per \u00abeccesso\u00bb o per \u00abmancanza\u00bb. Secondo Goethe infatti tanto il \u00absimmetrico\u00bb quanto il \u00abbizzarro\u00bb, tanto il \u00abnormale\u00bb quanto il \u00abmostruoso\u00bb sono animati dallo stesso spirito nelle continue metamorfosi della natura dove si verifica un'oscillazione tra normale ed abnorme sicch\u00e9 l'abnorme par divenire normale e viceversa. \nPer Hegel la natura rappresenta la caduta della Idea nella realt\u00e0. Lo Spirito perde la sua perfezione quando l'\u00abIdea nella forma dell'essere altro\u00bb diviene natura necessitata e contingente nel tentativo di riproporre nella concretezza quella razionalit\u00e0 pura che esprime la piena libert\u00e0 dello Spirito assoluto, da nulla condizionato.\nPer tutto l'800 e il Novecento la filosofia continua a rigettare la concezione meccanica della natura che il pensiero filosofico rappresenta, come nel vitalismo di Bergson, animata da uno \u00abslancio vitale\u00bb che la dirige verso un'\u00abevoluzione creatrice\u00bb o come in Schopenhauer che sostituisce alla contrapposizione dialettica hegeliana di natura e spirito l'opposizione tra la natura, fenomenica apparenza, e la \"volont\u00e0 di vivere\", sostanziale.\nAncora nel XX secolo Alfred North Whitehead contesta la distinzione scientifica in qualit\u00e0 primarie e secondarie e teorizza la presenza nella natura di un'intelligenza sensibile.\nI neokantiani e gli storicisti tedeschi con capofila Wilhelm Dilthey per un verso, non rifiutano la concezione di un mondo materiale retto da leggi meccaniche ma per altro verso teorizzano la presenza di un altro mondo accanto a quello della natura: quello dell'uomo regolato da leggi e principii del tutto estranei alla natura in quanto rappresentanti valori che non trovano posto nella natura: ne nasce cos\u00ec la contrapposizione della cultura e della storia dell'uomo nei confronti della natura, l'opposizione delle scienze fisiche alle \u00abscienze dello spirito\u00bb.\nLa concezione marxiana della natura.\nUna concezione della natura che esula dal panorama filosofico dell'Ottocento \u00e8 quella che Marx espone ne \"I manoscritti economico-filosofici del 1844\". A seguito di quest'opera la tematica dell'alienazione viene intesa in un senso pi\u00f9 profondo e non pi\u00f9 semplicemente politico.\nMarx stabilisce una connessione tra ci\u00f2 che rappresenta l'essenza dell'uomo, l'attivit\u00e0 dove l'uomo esprime tutto se stesso, spirito e corpo: il lavoro il quale, superando l'ideologica separazione tra teoria e prassi, si identifica con l'oggetto lavorato, che, a sua volta, non \u00e8 altro che l'oggetto naturale che l'uomo appunto modifica.\nQuesta connessione tra uomo-lavoro-oggetto lavorato-natura viene fatta saltare dalla alienazione che espropria il lavoratore non solo del prodotto del lavoro, ma anche dell'atto della produzione. Come effetto del lavoro alienato l'uomo restringe la propria umanit\u00e0 alla sfera dei bisogni bestiali, si trasforma in una merce e subisce le conseguenze dello sconvolgimento del rapporto uomo e natura.\nL'uomo \u00e8 infatti un ente che si pone consapevolmente in rapporto di continuit\u00e0 con la natura; egli vive della natura e nella sua attivit\u00e0 produttiva la natura gli si manifesta come opera dell'uomo.\nQuando gli viene sottratto con l'alienazione l'oggetto del lavoro anche la natura gli viene sottratta. La natura cio\u00e8 da \"corpo inorganico dell'uomo\" in grado di soddisfare armonicamente i bisogni \"sociali\" dell'uomo, diviene mezzo di produzione subordinato al bisogno \"individuale\".\nLa vita umana che era inserita in una natura amica e non estranea (la \"vita del genere\") quando diventa un mezzo per il soddisfacimento di bisogni individuali si trasforma in una forza nemica, opposta ed estranea.\nLa natura nella scienza odierna.\nLo sviluppo delle scienze naturali ha complicato la definizione di natura che rimane sullo sfondo indefinita mentre viene compiuto il tentativo di riportare all'intera complessit\u00e0 umana il metodo empirico applicandolo anche a fenomeni psicologici e sociali cercando di ridurli a leggi non finalistiche e matematicamente esprimibili. La ricerca teorica scientifica si \u00e8 impegnata nel conseguimento di risultati tecnico pratici evadendo le obiezioni filosofiche sul metodo e sui principi scientifici.\nIl modello assunto dalla scienza della natura dal momento che Galilei ha applicato la matematica alla natura, \u00e8 stato quello fisico matematico con l'assunzione di un ferreo meccanicismo che non risentisse delle contraddizioni sorte con la fisica dell'atomo, la teoria dei quanti, la teoria della relativit\u00e0 ecc. Allo stesso modo non si \u00e8 tenuto conto del probabilismo e della teoria del principio di indeterminazione di Heisenberg che avrebbe dovuto far accettare il concetto della non assolutezza delle leggi scientifiche.\nPer tutto ci\u00f2 nel XX secolo si \u00e8 interrotta una riflessione filosofica autonoma sul concetto di natura per cui, in tempi recenti, \u00e8 stata da pi\u00f9 parti affermata la necessit\u00e0 di una ripresa della speculazione teoretica sulla natura. \u00c8 stato argomentato che una riflessione filosofica, con delle basi ben fondate sulle moderne concezioni scientifiche del mondo fisico e biologico, \u00e8 necessaria sia per un'interpretazione e una comprensione effettiva dei dati e delle teorie scientifiche, sia per l'elaborazione di concezioni antropologiche che non ne trascurino le basi fisico-biologiche.\nD'altra parte anche all'interno della comunit\u00e0 scientifica viene spesso rimarcata la necessit\u00e0 di un'elaborazione in chiave ontologica, epistemologica, e filosofica in senso generale, delle tecniche e delle teorie scientifiche utilizzate, nonch\u00e9 delle conseguenze pratiche del loro impiego sull'ambiente, sui pazienti, sulla societ\u00e0, ecc.\nIn questo senso viene auspicata la rinascita di una riflessione filosofica sulla natura che tuttavia non si presenti come sostitutiva delle scienze, ma a queste si accompagni.\nUna concezione filosofica gi\u00e0 in parte avvenuta al di l\u00e0 dei termini utilizzati o auspicati quali \"filosofia della natura\", 'ontologia (della) fisica', \"ontologia della biologia\" ecc., con il fiorire contemporaneo di nuove discipline, a cavallo tra scienza e filosofia, quali la filosofia della fisica, la filosofia della biologia o l'epistemologia evoluzionistica."}
{"id": "96117", "revid": "339392", "url": "https://it.wikipedia.org/wiki?curid=96117", "title": "Team Building", "text": ""}
{"id": "96118", "revid": "124267546", "url": "https://it.wikipedia.org/wiki?curid=96118", "title": "Muscari", "text": "Muscari \u00e8 un genere di piante della famiglia delle Asparagacee.\nDescrizione.\nComprende specie bulbose con infiorescenze disposte in spighe o racemi, tra l'azzurro e l'indaco. Tutte hanno in comune il bulbo tunicato e le foglie strette e lunghe fino a 30\u00a0cm.\nIl nome di Muscari venne attribuito da C. Clusius, per il tenue profumo somigliante a quello del muschio di alcune specie.\nTassonomia.\nIl genere comprende le seguenti specie:"}
{"id": "96123", "revid": "319043", "url": "https://it.wikipedia.org/wiki?curid=96123", "title": "Scappamento", "text": "Lo scappamento \u00e8 un sistema meccanico che blocca e rilascia la rotazione di un ingranaggio con un movimento oscillatorio, in particolare negli orologi a pendolo e a bilanciere.\nLo scappamento fa parte di una catena di ingranaggi indotti a ruotare da un \"motore\", che pu\u00f2 essere una molla carica, o il graduale rilascio dell'energia potenziale di un peso. Senza lo scappamento, gli ingranaggi ruoterebbero velocemente fino a scaricare il motore. Lo scappamento provoca un avanzamento passo a passo degli ingranaggi, liberando un dente ad ogni oscillazione del pendolo. Contemporaneamente, restituisce all'organo oscillante l'energia necessaria a compensare le perdite causate dall'attrito, in modo da mantenere la regolarit\u00e0 o isocronia dell'oscillazione. \u00c8 questo scatto periodico a produrre il classico ticchettio degli orologi.\nAffidabilit\u00e0.\nI diversi tipi di scappamento hanno in comune il problema di potersi bloccare, per esempio per incastramento. Un altro problema pu\u00f2 essere il salto di uno scatto, che per\u00f2 se limitato ad uno scatto perso su migliaia corretti, ha un effetto trascurabile sulla precisione dell'orologio.\nLo scappamento \u00e8 la parte dell'orologio pi\u00f9 soggetta al logoramento, essendo il sistema con il movimento pi\u00f9 rapido. L'efficienza con cui l'energia \u00e8 trasferita al pendolo determina la durata di funzionamento tra due ricariche successive.\nStoria.\nLa pi\u00f9 antica descrizione di un meccanismo di scappamento risale all'antica Grecia. Ce ne informa Filone di Bisanzio, ingegnere del III secolo a.C., nel capitolo 31 del suo \"Pneumatica\", un trattato tecnico sulle macchine pneumatiche. \u00c8 degno di nota il fatto che, all'epoca, il meccanismo era gi\u00e0 di uso comune da tempo, essendo incorporato negli orologi ad acqua. \u00c8 lo stesso Filone di Bisanzio, nel descrivere un congegno utilizzato per la fornitura di acqua in un mobile da toilette, a far notare che il meccanismo di scappamento ha una \"[...] costruzione simile a quella degli orologi\"\nNella descrizione di Filone, un cucchiaio con contrappeso si riempie dell'acqua fornita da un apposito serbatoio: il peso dell'acqua fa ribaltare il cucchiaio su un recipiente, rilasciando, nel processo, una pomice sferica. Quando il cucchiaio si \u00e8 svuotato, ritorna verso l'alto sotto la spinta del contrappeso, chiudendo l'entrata sulla pomice attraverso la tensione di un laccio.\nTipi.\nEsistono diversi tipi di meccanismi di scappamento, tra i quali i pi\u00f9 noti sono:\nA verga e ruota corona.\nQuesto tipo di scappamento \u00e8 noto all'incirca dal 1275. \u00c8 costituito da una ruota (detta \"caterina\") con un bordo dentato e rialzato, simile ad una corona, e da un albero ortogonale all'asse e trasversale al bordo della corona, detto verga, dotato di due palette, solidale con una semplice ruota (prima) o con il pendolo (dopo l'invenzione di questo). Le due palette si trovano in corrispondenza di due denti diametralmente opposti della corona e sono angolate tra loro. Dapprima una paletta si inserisce su un dente della corona, bloccandola e ricevendone una spinta in senso inverso. Quando il pendolo giunge all'estremo opposto, l'altra paletta si inserisce sul dente diametralmente opposto, permettendo l'avanzamento di uno scatto della corona e ricevendo una nuova spinta in direzione opposta.\nL'arresto e la ripartenza in senso inverso dell'albero \u00e8 poco efficiente e richiede molta energia per vincere l'inerzia, per cui questo sistema richiede ingranaggi robusti ed \u00e8 molto rumoroso.\nAd \u00e0ncora.\nUn miglioramento fu sviluppato da Robert Hooke, che invent\u00f2 lo scappamento ad \u00e0ncora, simile a quello a ruota corona, ma differente per il fatto che le palette non si incastrano sulla ruota corona bloccando l'asse, ma semplicemente si ingranano in essa. La ruota dentata non \u00e8 pi\u00f9 a forma di corona, ma appiattita, con l'\u00e0ncora che oscilla lateralmente sullo stesso piano. Il movimento dell'\u00e0ncora \u00e8 limitato e cos\u00ec l'effetto dell'inerzia. In questo modo gli ingranaggi potevano essere pi\u00f9 leggeri, economici e durevoli.\nUn problema presente nel disegno originale degli scappamenti ad \u00e0ncora \u00e8 che il pendolo o in generale l'oscillatore non \u00e8 lasciato oscillare liberamente ma la ruota, tirata dal motore, fa quasi continuamente forza sulle palette, in parte contro il loro movimento naturale, in parte in favore di questo. Questo comporta un difetto di isocronismo nell'orologio al variare della forza esercitata dal motore. Se la forza proviene da un peso sospeso, questa \u00e8 costante e il problema non si manifesta, mentre \u00e8 osservabile se il motore \u00e8 realizzato con una molla in tensione. \nNegli orologi moderni da polso e da tasca, le palette sono normalmente costituite da pietre dure (zaffiri o rubini) di forma appropriata. Un'ulteriore variante \u00e8 costituita dal cosiddetto \"scappamento a caviglie\", in cui le palette sono costituite da due minuscoli cilindretti metallici verticali. Quest'ultimo tipo di scappamento \u00e8 utilizzato in sveglie, timer meccanici, orologi da parete ed orologi da polso e da tasca economici; \u00e8 di costruzione pi\u00f9 economica rispetto allo scappamento con palette in pietra, ma al contempo \u00e8 pi\u00f9 rumoroso, pi\u00f9 sensibile all'usura e meno preciso.\nA riposo.\nUna variazione allo scappamento ad \u00e0ncora \u00e8 lo \"scappamento a riposo\", in cui la forma reciproca dei denti della ruota di scappamento e dell'\u00e0ncora \u00e8 tale da separare il compito di regolazione della velocit\u00e0 da quello di trasferire energia all'oscillatore per mantenerlo in movimento.\nDurante la fase di riposo del movimento della ruota la forza esercitata sulle palette \u00e8 diretta attraverso il centro di rotazione dell'\u00e0ncora per cui, tralasciando gli attriti, non ha effetto sul movimento stesso dell'\u00e0ncora. Finita la fase di riposo, si ha la breve fase di impulso. Questo disegno \u00e8 attribuito generalmente a George Graham e datato al 1715, mentre la Wikipedia inglese cita Richard Towneley e data l'invenzione al 1676.\nA cilindro.\nLo scappamento a cilindro, la cui invenzione \u00e8 attribuita a George Graham intorno al 1700, fu un'ulteriore evoluzione del meccanismo ad \u00e0ncora. Nei precedenti sistemi il pendolo continuava ad avanzare dopo che la paletta aveva ingranato la ruota, forzando lo scappamento a muoversi per un momento all'indietro, contro la spinta del motore. Questo richiedeva un pendolo massiccio,\nin grado di accumulare sufficiente quantit\u00e0 di moto per vincere la spinta della molla durante questo periodo.\nNel sistema di Graham i denti dell'\u00e0ncora sono curvi verso l'asse di rotazione e il pendolo avanza liberamente senza agire sulla ruota e lo scappamento rimane fermo (si usa per questo il termine \"punto morto\").\nIl pendolo viene spinto solamente per un breve periodo, dipendente dalla forma del dente. Questo \u00e8 il primo scappamento che separa le due funzioni di avanzamento del moto e di alimentazione del pendolo.\nTourbillon.\nQuesto particolare sistema fu inventato nel 1795 da Abraham-Louis Breguet con lo scopo primario di correggere gli errori provocati dalle variazioni della forza di gravit\u00e0 dovute al movimento, ed \u00e8 quindi impiegato in orologi da polso di precisione. \u00c8 costituito da una specie di \"cornice o gabbia\" all'interno della quale si trovano lo scappamento ed il bilanciere. La cornice ruota lentamente, nell'ordine di grandezza di un giro al minuto, in modo da neutralizzare gli effetti della gravit\u00e0 dopo una rotazione di 180\u00b0.\nQuesto sistema \u00e8 considerato tra i pi\u00f9 complessi in orologeria, e per questo particolarmente apprezzato negli orologi meccanici.\nGrasshopper o a cavalletta.\nQuesto originale meccanismo fu inventato da John Harrison. In esso il pendolo spinge un arpioncino con un dente simile alla testa di un grillo. Quando il dente libera la ruota principale si ha la spinta del pendolo. Successivamente il dente a grillo aggancia e blocca il prossimo incastro sulla ruota ed avanza di uno scatto. Il termine \"grasshopper\" significa cavalletta, ed \u00e8 indicativo del moto del sistema.\nQuesto meccanismo \u00e8 energeticamente efficiente e soggetto a poca usura, ma \u00e8 pi\u00f9 complesso da fabbricare.\nA gravit\u00e0.\nLo scappamento a gravit\u00e0 usa un piccolo peso o una debole molla per spingere il pendolo direttamente. Il primo modello aveva due bracci, uno a destra e uno a sinistra del pendolo, con perno molto vicino a quella della molla del pendolo.\nQuando il pendolo alzava un braccio a sufficienza, la sua paletta rilascia la ruota di scappamento. Quasi immediatamente un altro dente della ruota spinge il braccetto laterale dell'altro braccio, provocando cos\u00ec il sollevamento dello stesso, finch\u00e9 non raggiunge il fermo. L'altro braccio, che nel frattempo \u00e8 rimasto in contatto con il pendolo, scende fino al punto inferiore della sua corsa, fornendo forza al pendolo.\nIl progetto \u00e8 stato continuamente sviluppato dalla met\u00e0 del diciottesimo secolo fino alla met\u00e0 del diciannovesimo secolo. Esso divenne il tipo di scappamento scelto per gli orologi posti sulle torri, in quanto il meccanismo di essi \u00e8 sottoposto a grandi variazioni di spinta, a causa del carico sulle lancette dovuto a vento, pioggia, neve e ghiaccio: dato che nello scappamento a gravit\u00e0 la forza motrice non d\u00e0 impulso diretto al pendolo, ma semplicemente compensa il peso che serve per dare l'impulso, lo scappamento non \u00e8 influenzato dalle variazioni della forza.\nNell'animazione mostrata a lato, i due bracci a gravit\u00e0 sono colorati di rosso e di blu. Le due ruote di scappamento a tre bracci sono anch'esse colorate di blu e di rosso. Essi lavorano su due piani paralleli in modo tale che la ruota blu interagisca solo con il blocco sul braccio blu e la ruota rossa solo con il blocco sul braccio rosso. In uno scappamento reale questi impatti provocano un udibile ticchettio e questi sono indicati con l'apparire di un asterisco accanto ai fermi. I tre perni di sollevamento colorati di nero sono gli elementi chiave per il funzionamento di questo tipo di scappamento: esse provocano il sollevamento del braccio di una quantit\u00e0 indicata dalla coppia di linee parallele ai lati dello scappamento. L'energia potenziale che acquistano \u00e8 quella che viene fornita al pendolo in ogni ciclo. Per l'Orologio del Trinity College Cambridge una massa di circa 50\u00a0grammi \u00e8 alzata di 3\u00a0mm ogni 1.5 secondi, che corrisponde a 1\u00a0mW di potenza. La potenza motrice ricevuta dal peso \u00e8 circa 12\u00a0mW, quindi c'\u00e8 un sostanziale eccesso di potenza usato per far funzionare lo scappamento. Molta di quest'energia viene dissipata.\nScappamenti elettromeccanici.\nSul finire del secolo XIX furono sviluppati sistemi di scappamento elettromeccanici, in cui un interruttore (oppure una fotocellula) \u00e8 collocato in modo da rilevare il passaggio del pendolo per una zona precisa della sua traiettoria. L'impulso elettrico \u00e8 impiegato per attivare un elettromagnete che fornisce energia al pendolo e come base per la misura del tempo. Questo tipo di scappamento \u00e8 molto pi\u00f9 preciso di quelli meccanici ed \u00e8 impiegato negli orologi a pendolo di precisione."}
{"id": "96124", "revid": "838137", "url": "https://it.wikipedia.org/wiki?curid=96124", "title": "297 a.C.", "text": ""}
{"id": "96126", "revid": "2008079", "url": "https://it.wikipedia.org/wiki?curid=96126", "title": "Mercedes (nome)", "text": "Origine e diffusione.\nIl nome \u00e8 una ripresa di \"Nuestra Se\u00f1ora de las Mercedes\" (Nostra Signora della Mercede), uno dei titoli con il quale viene onorata la Madonna.\nIl significato \u00e8 quindi \"piet\u00e0\" (\"al plurale\", in quanto \"mercedes\" \u00e8 il plurale di \"mercede\"); il termine deriva originariamente dal latino \"merces\", che significava \"prezzo\", \"ricompensa\", e che poi nel latino volgare prese il senso di \"favore\", \"compassione\".\nDa una ragazza cos\u00ec chiamata, Merc\u00e9d\u00e8s Jellinek, prende il nome la nota casa automobilistica Mercedes-Benz.\nOnomastico.\nL'onomastico viene festeggiato il 24 settembre, in memoria della Madonna della Mercede; con questo nome si ricordano anche due beate:"}
{"id": "96127", "revid": "122548549", "url": "https://it.wikipedia.org/wiki?curid=96127", "title": "Campagna dei cento fiori", "text": "Con la locuzione campagna dei cento fiori () si indica una stagione di liberalizzazione della vita culturale, politica, economica e sociale avviata in Cina negli anni cinquanta. Il termine deriva da una frase pronunciata dal leader comunista Mao Zedong in un suo celebre discorso del 1956: \"che cento fiori fioriscano, che cento scuole di pensiero gareggino\". La campagna avr\u00e0 realmente inizio nel 1957.\nCaratteristiche.\nPromossa ed incoraggiata dai pi\u00f9 influenti dirigenti del Partito Comunista Cinese, la campagna dei cento fiori venne avviata in concomitanza con la destalinizzazione che Nikita Chru\u0161\u010d\u0451v stava effettuando in URSS. Probabilmente lo scopo principale era quello di garantirsi una maggior legittimazione chiamando tutti i cinesi a partecipare allo sviluppo economico. Per alcuni, questo nuovo scenario politico fu creato ad arte da Mao Zedong per prendere le distanze dal comunismo sovietico; per altri ancora, la Campagna fu un sincero tentativo di rendere pi\u00f9 democratica la Repubblica Popolare cinese.\nAttraverso giornalisti, riviste, pamphlet e soprattutto dazibao (manifesti murali), intellettuali, studenti e uomini politici (soprattutto quelli di basso rango gerarchico, ovvero quelli poco noti) espressero il loro punto di vista sui cruciali cambiamenti che la Cina aveva compiuto e sulle riforme da effettuare in futuro. Sebbene i \"filo-maoisti\" furono in netta superiorit\u00e0 numerica, non mancarono voci contro il governo, sia provenienti da \"destra\" (cio\u00e8 da capitalisti e da sostenitori della Repubblica di Taiwan), sia provenienti da \"sinistra\" (ovvero dai marxisti-leninisti ortodossi che non volevano nessun cambiamento rispetto all'ideologia principale di Karl Marx, Friedrich Engels, Vladimir Lenin).\nBen presto per\u00f2, la situazione inizi\u00f2 a sfuggire di mano, e le proteste si moltiplicarono e radicalizzarono, coinvolgendo il Partito stesso e la forma di Stato e legandosi con lo scontento di contadini ed operai. Mao decise allora di dichiarare conclusa l'esperienza della campagna dei cento fiori (1957). Ebbe quindi inizio la repressione (la cosiddetta campagna anti-destra). Ai molti intellettuali, studenti e politici che avevano aderito all'invito a manifestare liberamente il proprio pensiero, la fine della campagna riserv\u00f2 un destino beffardo: infatti, le loro dichiarazioni pubbliche ne facilitarono l'identificazione e l'arresto o l'invio nei campi di rieducazione."}
{"id": "96128", "revid": "838137", "url": "https://it.wikipedia.org/wiki?curid=96128", "title": "295 a.C.", "text": ""}
{"id": "96129", "revid": "124610649", "url": "https://it.wikipedia.org/wiki?curid=96129", "title": "Al Sobrante", "text": "Biografia.\n\u00c8 stato il primo batterista della band californiana dei Green Day; il suo nome d'arte deriva dalla cittadina di El Sobrante, in California (dopo aver fumato con gli amici, sulla strada di casa aveva trovato il cartello della cittadina di El Sobrante, ma invece di leggere: \"Welcome to El Sobrante, California\" aveva letto: \"Welcome to California, Al Sobrante).\nAl frequent\u00f2 il Contra Costa College dove studi\u00f2 giornalismo. Ora vive a San Francisco con la moglie Greta, sposata nel 1993, e il figlio Lolo.\nLa sua carriera musicale di batterista inizi\u00f2 nella band punk Isocracy, che gravitava nell'orbita del 924 Gilman Street di Berkeley.\nQuando l'esperienza con gli Isocracy termin\u00f2 a causa del loro scioglimento, Al divenne batterista degli allora Sweet Children (che aiut\u00f2 a formarsi), ora conosciuti a livello planetario con il nome Green Day. Nei Green Day, insieme al cantante e \"frontman\" Billie Joe Armstrong e al bassista Mike Dirnt, registr\u00f2 i primi EP e il primo disco \"full length\", 39/Smooth.\nPer motivi di studio, per\u00f2, dopo il primo album Al fu costretto ad abbandonare la band: gi\u00e0 a partire da Kerplunk, secondo lavoro dei Green Day, a cui Al comunque contribu\u00ec, egli fu sostituito dall'attuale batterista ed ex-insegnante di batteria: Frank Edwin Wright III, in arte Tr\u00e9 Cool.\nA partire dai primissimi anni 1990 suon\u00f2 con la band The Ne'er Do Wells (ora chiamati Hi-Fives), che abbandon\u00f2 nel 1994. Nel 1998 ha prodotto l'album The Lost Troublemakers Album, dei Troublemakers."}
{"id": "96130", "revid": "2091899", "url": "https://it.wikipedia.org/wiki?curid=96130", "title": "Tre Regni", "text": "Il periodo dei Tre Regni () \u00e8 l'intervallo temporale della storia della Cina collocato tra la fondazione del Regno Wei nel 220 e la conquista del Regno Wu da parte della dinastia J\u00ecn nel 280. Il periodo \u00e8 descritto nel testo storico \"Cronache dei Tre Regni\". L'inizio di questo periodo pu\u00f2 considerarsi nella insurrezione dei Turbanti Gialli nel 184.\nInsurrezione dei Turbanti Gialli.\nDopo anni di corruzione nella corte degli Han, un pretore dell'impero, Zhang Jiao, decise di porvi fine supportando un nuovo imperatore che avrebbe dato alla Cina e al suo popolo maggior sicurezza e una crescita stabile.\nInsieme ai suoi due fratelli pellegrin\u00f2 in tutto il territorio imperiale per assoldare un esercito che avrebbe potuto ribellarsi e rovesciare gli Han. L'imperatore eman\u00f2 un decreto che sanciva che qualunque nobile o cittadino che avesse contribuito a fermare i Turbanti Gialli (il nome che presero i rivoltosi per il turbante giallo che portava sulla testa il loro capo Zhang Jiao) sarebbe stato in larga misura ricompensato. Molti signori risposero alla chiamata dell'imperatore, Sun Jian da est; dal nord Gongsun Zan, Liu Yan e Ding Yuan; Dong Zhuo da ovest; al comando delle armate imperiali era il cognato del sovrano, He Jin. Il potere imperiale pass\u00f2 di fatto a lui. He Jin nel suo tentativo di assassinare gli eunuchi che tramavano per il potere, fu da loro assassinato.\nDong Zhuo.\nMentre Sun Jian ed i generali imperiali Yuan Shao e C\u00e1o C\u0101o domavano la ribellione, Dong Zhuo occup\u00f2 la capitale col suo esercito, uccise gli eunuchi e fece uccidere Ding Yuan dal suo stesso figlio adottivo L\u00fc Bu, il quale fu poi adottato dal tiranno, infine fece in modo che a salire al trono fosse il debole imperatore Xian, per potersi impadronire definitivamente del potere.\nNel 191 Dong Zhuo fu tradito e ucciso fuori della capitale Luo Yang dal suo figlio adottivo Lu Bu, come era successo a Ding Yuan. Un giovane pretore (e successivamente futuro Primo Imperatore del Regno di Shu), Liu Bei, con l'aiuto di C\u00e1o C\u0101o aveva sconfitto Lu Bu per il controllo dei territori ad est.\nC\u00e1o C\u0101o ebbe modo di occupare i territori centrali sottratti a Dong Zhuo, anche perch\u00e9 era riuscito a impadronirsi della persona dell'imperatore.\nSun Jian.\nSun Jian entr\u00f2 in conflitto con Liu Biao per il dominio dei territori centrali meridionali, il Jing, finendo per morire in battaglia. Il figlio di Sun Jian, Sun Ce, conquist\u00f2 parte dei territori costieri del sud est, ottenendo un esercito da Yuan Shu, fratellastro di Yuan Shao in cambio del sigillo imperiale trovato dal padre, per poi morire e lasciare questo dominio al fratello Sun Quan. Yuan Shao conquist\u00f2 i territori del He Bei a nord.\nLa battaglia di Guan Du.\nNel 200: i maggiori signori della guerra, C\u00e1o C\u0101o e Yuan Shao, si sfidarono a Guan Du. Nonostante l'esercito di Yuan Shao fosse numericamente maggiore (700.000 contro 200.000) C\u00e1o C\u0101o prevalse congiungendo sotto il suo dominio una porzione immensa della Cina: le piane centrali ed i territori ad est sottratti a Liu Bei, alleato di Yuan Shao, ed i territori del nord, sottratti a quest'ultimo. Questo successo venne ottenuto anche grazie alla colpevole neutralit\u00e0 di Liu Biao, l'unico altro signore della guerra che in quel periodo era loro pari.\nSistemati i confini a nord C\u00e1o C\u0101o si rivolse a Sud. C\u00e1o C\u0101o sconfisse definitivamente Liu Bei (A Guan Du si era alleato con Yuan Shao) il quale si ritirava verso sud portandosi dietro circa 100.000 sostenitori civili, e pianific\u00f2 un'invasione ai territori di Sun Quan, che gli aveva dato rifugio.\nLa battaglia di Chibi.\nNel 208 si svolse la battaglia cardine che avrebbe consacrato il periodo spaccando la Cina in tre frazioni: Chibi. Questa battaglia navale si svolse sul fiume Yangtze, fra le truppe di C\u00e1o C\u0101o (non abituate alle battaglie anfibie) e quelle di Sun Quan alleate con quelle di Liu Bei. Grazie ai numerosi stratagemmi di Zhuge Liang, stratega di Liu Bei ed all'abilit\u00e0 del comandante di Sun Quan, Zhou Yu gli eserciti del sud riuscirono a sconfiggere C\u00e1o C\u0101o, che dovette almeno per il momento rinunciare ai territori del sud.\nIn seguito, alla morte di Liu Biao, Liu Bei riusc\u00ec ad impossessarsi della provincia di Jing apporfittando delle divisioni dei vassalli di questi, e nel 214 invase il territorio di Shu nel sud ovest conquistandolo al suo parente Liu Zhang.\nC\u00e1o C\u0101o a nord ovest conquist\u00f2 lo Xi Liang facendo assassinare Ma Teng e domando la ribellione del figlio, Ma Chao, che si un\u00ec a Liu Bei. La Cina era dunque divisa in tre: a nord del fiume Yangtze, C\u00e1o C\u0101o; a sud ovest (Jing e Shu), Liu Bei; a sud est (Wu), Sun Quan. Alla morte di C\u00e1o C\u0101o, il figlio Cao Pi depose l'ultimo imperatore Han autonominandosi imperatore della nuova dinastia Cao-Wei; in risposta Liu Bei, parente dell'imperatore, fece lo stesso, diventando il primo imperatore della dinastia Shu-Han.\nSun Quan.\nSun Quan, trad\u00ec l'alleanza che lo legava a Liu Bei e approfittando di un conflitto per l'unificazione del Jing fra le forze di Shu e quelle di Wei, colp\u00ec alle spalle i suoi alleati conquistando parte di quei territori e uccidendo Guan Yu, fratello giurato di Liu Bei.\nDi l\u00ec a poco perse anche l'altro fratello giurato, Zhang fei, perch\u00e9 venne assassinato. Subito questi si lanci\u00f2 in una spedizione punitiva contro il traditore: dopo numerose vittorie, penetrando profondamente nel territorio nemico, fu sconfitto dal giovane stratega Lu Xun ad Yi Ling perch\u00e9 Liu Bei si era ritirato nella foresta con i suoi e lo stratega ne approfitt\u00f2 per bruciargli il riparo. Liu Bei mor\u00ec per l'umiliazione pochi mesi dopo, nel 223. Sun Quan si nomin\u00f2 imperatore di Wu nel 229.\nAltri eventi.\nZhuge Liang, stratega e reggente di Shu dovette domare la ribellione dei popoli barbari a sud guidati da Meng Huo e ripristinare l'alleanza con Wu prima di poter riprendere la guerra contro Wei. Lui e Jiang Wei, il suo successore al comando delle forze armate, organizzarono con alterne fortune molte spedizioni contro il nemico a nord, 5 il primo, 9 il secondo. L'ultima spedizione di Zhuge Liang giunse alle piane di Wu Zhang nel cuore del regno di Wei, dove mor\u00ec di malattia, causando la ritirata dell'esercito.\nJiang Wei combatt\u00e9 con alterne fortune contro generali formidabili quali Sima Zhao, Chen Tai, Guo Huai, Deng Ai e Zhong Hui, ma le sue spedizioni fallirono non solo a causa dell'accanita resistenza dell'esercito di Wei ma soprattutto per colpa degli eunuchi della corte di Shu che per screditarlo lo fecero pi\u00f9 volte tornare alla capitale durante le campagne militari con falsi messaggi dell'imperatore Liu Chan, figlio di Liu Bei. Approfittando dei gravi dissidi di corte di Shu, Deng Ai e Zhong Hui riuscirono infine a conquistare la capitale di Shu senza aver bisogno di combattere, poich\u00e9 Liu Chan si arrese senza combattere nel 264.\nLa caduta.\nUn colpo di Stato da parte del clan Sima nel 265, il cui maggiore esponente era lo stratega di Wei, Sima Yi, grande rivale di Zhuge Liang, pose fine alla dinastia Wei fondando la Dinastia J\u00ecn.\nJiang Wei ne approfitt\u00f2 organizzando una rivolta contro Jin convincendo Zhong Hui a seguirlo ed a rifondare il regno di Shu-Han: i rivoltosi fecero assassinare Deng Ai, ma una volta scoperti vennero sconfitti dalle forze di J\u00ecn. Zhong Hui fu assassinato e Jiang Wei si suicid\u00f2.\nApprofittando della tirannia e dell'incapacit\u00e0 dell'ultimo imperatore Wu, Sun Lin, gli eserciti di Jin dell'imperatore Sima Yan conquistarono l'ultimo dei tre regni unificando la Cina nel 280."}
{"id": "96132", "revid": "54253", "url": "https://it.wikipedia.org/wiki?curid=96132", "title": "Business plan", "text": "Il business plan sintetizza i contenuti e le caratteristiche di un progetto imprenditoriale (\"business idea\"). Viene utilizzato sia per la pianificazione e gestione aziendale che per la comunicazione esterna, in particolare verso potenziali finanziatori o investitori.\nAspetti generali.\nLa nascita di una nuova attivit\u00e0 imprenditoriale (e di qualsiasi progetto aziendale) deve essere sostenuta da uno studio o un'analisi di fattibilit\u00e0 in grado di fornire una serie di dati di natura economico-aziendale, sui quali tracciare linee guida per la costituzione dell'attivit\u00e0.\nPer esempio, dato che l'impresa opera in un sistema di vincoli e opportunit\u00e0, \u00e8 indispensabile prima di avviarla conoscere i concorrenti e l'area strategica d'affari cui ci si intende rivolgere.\nLo studio di fattibilit\u00e0 si concretizza nella redazione di un documento: il \"business plan\".\nEsso \u00e8 uno strumento utile per valutare in modo consapevole i punti di forza e di debolezza del progetto imprenditoriale. Non deve per\u00f2 essere considerato uno strumento assoluto, ma uno strumento dinamico, adattabile ai cambiamenti che avvengono all'interno o all'esterno dell'impresa.\nI \"business plan\" possono anche diventare rapidamente obsoleti, ma hanno un altissimo valore se sviluppati e usati correttamente. In pratica, ogni business plan \u00e8 una sorta di vademecum dell'azienda o della \"business idea\", e deve essere verificato costantemente da ogni imprenditore; deve essere modificato ed aggiornato perch\u00e9 \u00e8 una previsione basata su dati statistici o stimati, e questi dati sono talvolta difficili da reperire.\nIl \"business plan\" \u00e8 il documento fondamentale che esaminano i finanziatori, necessario per accedere ai finanziamenti pubblici agevolati e al credito bancario. Una volta avviata l'impresa, il \"business plan\" diviene la guida per la gestione corrente.\nContenuto.\nUn \"business plan\" da presentare a una finanziaria deve contenere soprattutto:\nStruttura.\nIl business plan si compone di due parti o macro-aree di lavoro: la parte iniziale, descrittiva (talvolta definita qualitativa), e quella successiva, che contiene i dati economico-finanziari (talvolta definita quantitativa).\nLa parte descrittiva \u00e8 indispensabile per introdurre il lettore all'esposizione dei dati che avverr\u00e0 nella seconda parte del piano, oltre alla presentazione dell'impresa o del progetto e alla trasmissione della visione imprenditoriale sottostante, si compone di quelle analisi e studi necessari per una corretta comprensione del mercato, della concorrenza, del prodotto/servizio offerto e del piano strategico e operativo.\nLa parte economico-finanziaria comprende invece molte aree di analisi di investimento e di bilancio. Il fine \u00e8 quello di fornire uno strumento che consenta di interpretare i dati raccolti nella prima parte del business plan, disponendoli in una serie di prospetti che guidino il lettore nella valutazione del progetto e che siano al contempo gli strumenti per una presentazione professionale e accurata dello studio.\nIl percorso per la realizzazione del business plan \u00e8 costituito dalle seguenti fasi:\nL'imprenditore e l'idea.\nLa descrizione del progetto imprenditoriale consiste innanzitutto in una dettagliata presentazione dell'attivit\u00e0 che si vuole avviare e della motivazione che spinge a farlo. Sar\u00e0 utile far leva su tali elementi:\nCosa, dove, come, quando, ma soprattutto perch\u00e9?\nCosa.\nIn questa sezione del piano d'impresa dovr\u00e0 essere fornita una descrizione di cosa si va ad offrire al mercato, cio\u00e8 le caratteristiche del prodotto o del servizio che si vuole offrire e a quali clienti potenziali si rivolge.\nDove.\nIn questa fase inizia una vera e propria raccolta di informazioni sull'ambiente dove la nuova attivit\u00e0 andr\u00e0 ad operare. Si dovr\u00e0 quindi fare particolare attenzione al \"macro-ambiente\" ed al \"micro-ambiente\". Il \"macro-ambiente\" riguarda tutto quello che l'impresa non pu\u00f2 controllare direttamente:\nSi pensi per esempio alle nuove mode, alle nuove leggi ecc. cio\u00e8 elementi che indirettamente possono influenzare la vita di un'impresa.\nIl \"micro-ambiente\" rappresenta in sostanza il campo di battaglia sul quale si cimenter\u00e0 la nuova impresa. Esso \u00e8 composto da:\nCome.\nSi dovranno ora prendere decisioni relative all'identit\u00e0 dell'impresa, cio\u00e8 alla quantit\u00e0 di merce che si vorr\u00e0 produrre, alla struttura dell'impianto, al livello di redditivit\u00e0 del capitale investito. Una volta definiti questi obiettivi bisogner\u00e0 indicare come si vorr\u00e0 raggiungerli.\nQuando.\nUna pianificazione temporale del business plan consente di programmare quando immettere sul mercato i prodotti o i servizi (ad esempio non ha senso aprire un'attivit\u00e0 turistica a stagione iniziata).\nLe previsioni economico finanziarie.\nL'analisi del progetto dovr\u00e0 essere ora completata con l'analisi delle previsioni economico-finanziarie relative al progetto imprenditoriale. In questa sezione si va a verificare quanto la business idea sia conveniente, sia cio\u00e8 sufficientemente remunerativa rispetto alle altre forme di investimento, e se la nuova attivit\u00e0 economica abbia solvibilit\u00e0 patrimoniale, solvibilit\u00e0 finanziaria e redditivit\u00e0 economica.\nAttraverso tale valutazione l'imprenditore deve: definire i capitali necessari per avviare l'impresa (piano degli investimenti), individuare le fonti di finanziamento (fonti di copertura), valutare i profitti dei primi anni di vita (conto economico previsionale), valutare la situazione patrimoniale dell'impresa nei suoi primi anni di vita (stato patrimoniale preventivo).\nQuesta parte del business plan \u00e8 la pi\u00f9 importante per chi deve finanziare l'impresa.\nLa previsione dei ricavi avviene tramite ricerche di mercato convalidate, e analizza il \"Risk Margin\" cio\u00e8 una percentuale grazie alla quale ridurre i rischi futuri. Maggiori sono le incertezze del business (innovativit\u00e0, leggi che potrebbero cambiare, ecc.) pi\u00f9 \u00e8 auspicabile aumentare il margine di rischio.\nPunti critici nella pianificazione.\nForma e contenuti.\nAlcune semplici regole di redazione:\nFocalizzazione.\nDopo aver tracciato il profilo dell'azienda o dei promotori dell'investimento, si passa a descrivere l'offerta alla base dell'idea di business.\nOccorre tuttavia associare i prodotti/servizi al target cui gli stessi sono indirizzati.\nCon il vantaggio di considerare l'offerta come strumento di soddisfazione di un bisogno di mercato. Oltre a evitare una defocalizzazione della propria azione imprenditoriale, nel comune errore di considerare la propria offerta valida \u201cper tutte le stagioni\u201d. In altri termini, attrattiva per molti consumatori con caratteristiche e bisogni differenti tra loro.\nAree di interesse.\nIl piano deve essere sviluppato nelle sue parti non solo tenendo conto delle richieste informative del destinatario ma anche delle finalit\u00e0 perseguite dalla pianificazione, quali:\nCalcoli.\nOccorre, prima di introdurre il lettore ai calcoli, comporre la lista delle principali assunzioni che sono state decise per la proiezione dei risultati economico-finanziari.\nIn realt\u00e0, ogni singolo calcolo parte da una ipotesi; il fine tuttavia non \u00e8 quello di elencare minuziosamente tutte le assunzioni contenute nel piano, ma di evidenziare semplicemente quelle principali, che rivestono cio\u00e8 un impatto significativo nei numeri.\nStima delle vendite.\n\u00c8 possibile redigere dei piani commerciali e di investimento attraverso un approccio strutturato, basato su due variabili: le tecniche di indagine e i livelli di analisi. La previsione delle vendite \u00e8 un passaggio infatti estremamente critico nella redazione di un business plan, dai cui esiti dipende l'intera validit\u00e0 delle previsioni anche di spesa e di investimento.\nVerifiche di \"break-even point\".\nDisponendo di tutti i calcoli previsionali relativi all'andamento atteso dell'attivit\u00e0, \u00e8 possibile determinare in modo esatto il punto di pareggio operativo che l'azienda dovrebbe raggiungere in base alle stime di fatturato e di conto economico, ossia il \"break-even\" operativo (o anche \"break-even point\" delle vendite), che rappresenta il punto di equilibrio tra costi e ricavi totali, espresso in termini di volume di vendita.\nIl calcolo del punto di pareggio \u00e8 molto semplice nel caso di azienda mono-prodotto. Nel caso l'impresa produca pi\u00f9 prodotti, situazione tra l'altro ricorrente, il calcolo teorico del punto di pareggio diviene operazione pi\u00f9 complessa.\nAnalisi della sensitivit\u00e0.\nL'analisi di sensitivit\u00e0 \u00e8 quella tecnica manageriale che cerca di individuare le variabili critiche alla performance reddituale o finanziaria di un progetto.\nLo scopo \u00e8 quello di costruire pi\u00f9 scenari economici assegnando a queste variabili valori di massima e di minima al fine di verificare lo scostamento nella performance imprenditoriale indotta da tali cambiamenti.\nSi indaga cos\u00ec la sensibilit\u00e0 del business al variare di alcune ipotesi di calcolo, e dunque, indirettamente, l'attendibilit\u00e0 (o rischiosit\u00e0) dei risultati economico-finanziari esposti.\nInoltre, \u00e8 utile che l'individuazione delle variabili critiche anteceda la costruzione di fogli elettronici di calcolo, affinch\u00e9 il management abbia a disposizione una visione organica di queste ipotesi di base.\nInflazione-tasso di sconto.\nOccorre prestare attenzione a questa variabile esogena all'indagine. L'inflazione, se nelle economie a basso tasso di crescita dei prezzi \u00e8 un fattore che pu\u00f2 essere non considerato (specificando che i valori espressi sono nominali) anche perch\u00e9 \u00e8 parzialmente neutralizzato dalla contrapposizione tra entrate e uscite monetarie, nelle economie dove invece l'inflazione ha valori rilevanti occorre prestare molta attenzione alla sua corretta applicazione nei calcoli previsionali.\nValutazione del credito.\nSpesso nei piani gli imprenditori si concentrano sulla performance del conto economico e dei flussi finanziari. Esistono per\u00f2 metodi pi\u00f9 strutturati, in grado di fornire un quadro molto pi\u00f9 ampio ed esaustivo, dati da modelli che attraverso un approccio \u201cmatematico\u201d volto a creare una serie di indicatori, sono in grado di segnalare l'affidabilit\u00e0 creditizia del progetto di investimento.\nNuove frontiere.\nNel corso del tempo, i risultati oggettivi necessari per la redazione di un business plan sono diventati sempre pi\u00f9 numerosi e complessi. Le soluzioni fino ad ora proposte per la redazione di un business plan prevedevano l'utilizzo di fogli di calcolo o di sistemi CPM (Corporate Performance Management). Tali soluzioni se da un lato consentono di effettuare qualunque calcolo presentano tuttavia diversi problemi di fondo tra cui, per citarne alcuni, l'estrema complessit\u00e0 che pu\u00f2 assumere il calcolo e l'impossibilit\u00e0 di risalire in maniera precisa a cosa ha determinato un particolare risultato (per fare un esempio si pensi alla complessit\u00e0 di determinare da dove deriva un'uscita di cassa relativa anche ad una semplice imposta frutto di budget di fatturato attivo e passivo, di compensazioni con altre imposte, di porzioni indeducibili ecc.).\nPer questo, al fine della redazione del business plan (in particolare della parte quantitativa o numerica), \u00e8 stato ideato un nuovo sistema che prevede un passaggio intermedio che da ipotesi di fatturato e di spese redige una contabilit\u00e0 previsionale (in partita doppia) da cui \u00e8 possibile ottenere tutti gli indicatori economici e finanziari ottenibili da una contabilit\u00e0 standard (contabilit\u00e0 a consuntivo)."}
{"id": "96134", "revid": "837362", "url": "https://it.wikipedia.org/wiki?curid=96134", "title": "Linguaggio C Sharp", "text": ""}
{"id": "96136", "revid": "1543377", "url": "https://it.wikipedia.org/wiki?curid=96136", "title": "Metodo Monte Carlo", "text": "Il metodo Monte Carlo \u00e8 un'ampia classe di metodi computazionali basati sul campionamento casuale per ottenere risultati numerici. Pu\u00f2 essere utile per superare i problemi computazionali legati ai test esatti (ad esempio i metodi basati sulla distribuzione binomiale e calcolo combinatorio, che per grandi campioni generano un numero di permutazioni eccessivo).\nIl metodo \u00e8 usato per trarre stime attraverso simulazioni.\nSi basa su un algoritmo che genera una serie di numeri tra loro non correlati, che seguono la distribuzione di probabilit\u00e0 che si suppone abbia il fenomeno da indagare.\nLa non correlazione tra i numeri \u00e8 assicurata da un test chi quadrato.\nLa simulazione Monte Carlo calcola una serie di realizzazioni possibili del fenomeno in esame, con il peso proprio della probabilit\u00e0 di tale evenienza, cercando di esplorare in modo denso tutto lo spazio dei parametri del fenomeno. Una volta calcolato questo campione casuale, la simulazione esegue delle 'misure' delle grandezze di interesse su tale campione. La simulazione Monte Carlo \u00e8 ben eseguita se il valore medio di queste misure sulle realizzazioni del sistema converge al valore vero.\nLe sue origini risalgono alla met\u00e0 degli anni 40 nell'ambito del Progetto Manhattan. I formalizzatori del metodo sono Enrico Fermi, John von Neumann e Stanis\u0142aw Marcin Ulam. Il nome Monte Carlo fu inventato in seguito da Nicholas Constantine Metropolis riferendosi al noto casin\u00f2. L'uso di tecniche basate sulla selezione di numeri casuali era gi\u00e0 citato in un lavoro di Lord Kelvin del 1901 ed in alcuni studi di William Sealy Gosset.\nL'algoritmo Monte Carlo \u00e8 un metodo numerico utilizzato per trovare le soluzioni di problemi matematici a molte variabili e che non possono essere risolti facilmente, per esempio il calcolo integrale. L'efficienza di questo metodo aumenta rispetto agli altri metodi quando la dimensione del problema cresce.\nUn primo esempio di utilizzo del metodo Monte Carlo \u00e8 rappresentato dall'esperimento dell'ago di Buffon; il suo pi\u00f9 famoso utilizzo fu quello di Enrico Fermi, che nel 1930 us\u00f2 un metodo casuale per problemi di trasporto neutronico.\nDescrizione generale.\nNon c'\u00e8 un solo metodo Monte Carlo; il termine descrive una classe di approcci utilizzati per una larga categoria di problemi. Tuttavia, questi approcci tendono a seguire un particolare schema:\nIntegrazione.\nI metodi deterministici di integrazione numerica operano considerando un numero di campioni uniformemente distribuiti. In generale questo metodo lavora molto bene per funzioni di una variabile. Tuttavia, per funzioni di vettori, i metodi deterministici di quadratura possono essere inefficienti. Per integrare numericamente una funzione di un vettore bidimensionale sono richieste griglie di punti equispaziati sulla superficie stessa. Per esempio una griglia di 10x10 richiede 100 punti. Se il vettore \u00e8 a 100 dimensioni, la stessa spaziatura sulla griglia dovrebbe richiedere 10100 punti \u2013 troppo dispendioso computazionalmente. Le 100 dimensioni non hanno un significato irragionevole, poich\u00e9 in molti problemi di fisica, una \"dimensione\" \u00e8 equivalente a un grado di libert\u00e0.\nI metodi di Monte Carlo forniscono una soluzione a questo problema di crescita del numero di gradi di libert\u00e0. Finch\u00e9 la funzione in questione ha un buon comportamento, pu\u00f2 essere valutata selezionando in modo casuale i punti in uno spazio 100-dimensionale, e prendendo alcune tipologie di medie dei valori della funzione in questi punti. Per il teorema del limite centrale, questo metodo mostrer\u00e0 ordine di convergenza formula_1; per esempio quadruplicando il numero dei punti equispaziati si dimezza l'errore, nonostante il numero delle dimensioni.\nUna caratteristica di questo metodo \u00e8 quella di scegliere i punti in modo casuale, ma vengono scelti con maggior probabilit\u00e0 i punti che appartengono alle regioni che contribuiscono maggiormente al calcolo dell'integrale rispetto a quelli che appartengono a regioni di basso contributo. In altre parole, i punti dovrebbero essere scelti secondo una distribuzione simile in forma alla funzione integranda. Comprensibilmente, fare ci\u00f2 \u00e8 difficile tanto quanto risolvere l'integrale, ma ci sono altri metodi di approssimazione possibili, a partire da quelli che costruiscono una funzione integrabile simile a quella da integrare, fino ad arrivare ad una delle procedure adattive.\nUn simile approccio implica l'uso di low-discrepancy sequences piuttosto del metodo quasi-Monte Carlo. I metodi Quasi-Monte Carlo spesso possono essere pi\u00f9 efficienti come metodi di integrazione numerica poich\u00e9 la successione di valori generata riempie meglio l'area e le successive valutazioni possono far convergere pi\u00f9 velocemente la simulazione alla soluzione.\nDiscussione analitica.\nPer un modello stocastico sia \u03b8 la quantit\u00e0 da determinarsi. Si esegua una simulazione, generando la variabile casuale X1 in modo che \u03b8 sia il valore atteso di X1. Consideriamo una seconda simulazione, generando una variabile casuale X2 tale che il suo valore atteso sia sempre \u03b8. Proseguiamo con k simulazioni, generando fino a k variabili casuali Xk con E[Xk] = \u03b8. Come stimatore di \u03b8 possiamo prendere la media aritmetica delle k variabili casuali generate, cio\u00e8\nin quanto \u00e8 ovviamente E[X] = \u03b8. Qual \u00e8 il valore pi\u00f9 appropriato di k? \nSupponiamo di avere n variabili aleatorie indipendenti, X1, ..,Xn aventi la stessa distribuzione. Sia \u03c32 la varianza della variabile Xi e \u03b8 il valore atteso\n(E[Xi] = \u03b8, \nVar(Xi) = \u03c32).\nLa media campionaria X viene definita da\nIl suo valore atteso \u00e8:\nQuindi X \u00e8 uno stimatore non distorto (cio\u00e8 con valore atteso uguale a quello del parametro) di \u03b8. La sua varianza, usando la formula di Bienaym\u00e9 \u00e8:\nPertanto X \u00e8 una variabile aleatoria con media \u03b8 e varianza \u03c32/n; ne segue che X \u00e8 uno stimatore efficiente quando \u03c3/\u221an \u00e8 piccolo. Fissata una tolleranza per \u03c32/n ed avendo stimato \u03c32 si pu\u00f2 in tal modo stimare n.\nSi pu\u00f2 imporre che il valore atteso ottenuto con lo stimatore stia dentro un ben definito intervallo di confidenza. Si pu\u00f2 a tale scopo utilizzare una conseguenza del teorema del limite centrale.\nSia X1, X2, \u2026, Xn \u2026, una successione di variabili casuali indipendenti e distribuite identicamente aventi la media finita \u03bc e la varianza finita \u03c32. Allora\ndove \u03a6(x) \u00e8 la funzione di distribuzione di una variabile casuale normale standard, \nQuando n\u00bb1 il teorema del limite centrale ci dice che la variabile\n\u00e8 approssimativamente distribuita come una variabile aleatoria normale unitaria, indicata con N(0,1), cio\u00e8 con media zero e varianza 1.\nSia ora z\u03b1, dove 0&lt; \u03b1 &lt;1, quel numero tale che, per una variabile normale unitaria, si abbia\nP(Z &gt; z\u03b1) = \u03b1 \nAllora, dal teorema del limite centrale si ha che, asintoticamente per n grande\nChe afferma che la probabilit\u00e0 che la media \u03b8 sia compresa nell'intervallo\n\u00e8 (1 - \u03b1).\nPerci\u00f2, assegnato 1-\u03b1 e conoscendo \u03c3, si pu\u00f2 stimare il minimo valore di n necessario.\nNasce quindi il problema di come stimare la varianza \u03c32 = E[(X - \u03b8)2]\nDefinizione. La varianza del campione S2 \u00e8 definita da\nVale il seguente risultato.\nProposizione. E[S2]= \u03c32\nInfatti si ha:\nne segue\nPer una variabile aleatoria si ha:\nE quindi\nInoltre\nNe segue\nSupponiamo ora di avere n variabili aleatorie indipendenti X1, X2, \u2026, Xn aventi la stessa funzione di distribuzione \"F\" e di volere stimare il parametro \u03b8(\"F\") (per evidenziare che tale quantit\u00e0 deve essere calcolata rispetto alla funzione di distribuzione \"F\"). Sia g(X1, X2, \u2026, Xn) lo stimatore proposto per \u03b8(\"F\"); se questo non corrisponde al valore medio, il metodo precedentemente esposto per stimare la varianza dello stimatore non si pu\u00f2 applicare. Vediamo come si pu\u00f2 stimare l'errore quadratico medio che si commette quando si usa questo stimatore:\nDove il pedice \"F\" significa che il valore d'aspettazione viene calcolato rispetto alla funzione di distribuzione \"F\" che per il momento \u00e8 incognita.\nUn metodo per stimare tale quantit\u00e0 \u00e8 quello del bootstrap, utilizzando la funzione di distribuzione empirica \"F\"e(x) definita da:\nLa legge forte dei grandi numeri afferma che per n molto grande, con probabilit\u00e0 1, \"F\"e(x) tende a \"F\"(x). Allora un valore approssimato di EQM(\"F\") \u00e8 dato da (approssimazione di bootstrap):\nVa rilevato, da un punto di vista operativo, che il dimensionamento della simulazione si supera facilmente grazie alla crescente disponibilit\u00e0 di potenza di calcolo.\nIn altre parole, procedendo all'uso del metodo su calcolatore, sar\u00e0 sufficiente generare una serie di prove di ampiezza sicuramente ridondante per assicurarsi la significativit\u00e0 della stima.\nEsempi.\nRendimento di un titolo.\nSi voglia stimare il rendimento mensile di un titolo azionario.\nIl titolo esiste da cinque anni, quindi si hanno a disposizione solo 60 rendimenti mensili.\nSupponiamo che i rendimenti si distribuiscano seguendo una variabile casuale normale.\nCalcoliamo:\nCon un modello di regressione lineare cercheremo di stimare la media a un mese.\nSuccessivamente, si andranno a generare attraverso l'algoritmo Monte Carlo una serie di medie \"sperimentali\" che saranno ricavate da una distribuzione normale (perch\u00e9 si \u00e8 ipotizzato che i rendimenti seguano questa distribuzione) con media pari alla media stimata e scarto quadratico medio pari allo scarto quadratico medio campionario a un mese.\nUna strategia per procedere e stimare la vera media del fenomeno, a questo punto, pu\u00f2 essere quella di ricavare la media generale di tutte le medie sperimentali ottenute.\nI dati ottenuti forniscono stime tanto migliori quanto maggiore \u00e8 il numero delle prove fatte.\nDeterminazione del valore \u03c0.\nSia M un punto di coordinate (x,y) con 0&lt;x&lt;1 e 0&lt;y&lt;1 e scegliamo casualmente i valori di x e y.\nSe formula_21 allora il punto M appartiene al settore di disco (un quarto del cerchio a cui appartiene) di centro (0,0) di raggio 1.\nL'area di tale disco \u00e8 il raggio elevato al quadrato per \u03c0 diviso 4. Nell'esempio il raggio \u00e8 pari a uno e quindi l'area di interesse \u00e8 1*\u03c0/4 = \u03c0/4. Il punto pu\u00f2 cadere quindi o nel cerchio o nel quadrato circoscritto al cerchio. La probabilit\u00e0 che il punto cada all'interno del settore di disco \u00e8 quindi pari al rapporto tra l'area del settore \u03c0/4 e l'area del quadrato circoscritto al settore di disco che \u00e8 1; quindi la probabilit\u00e0 \u00e8 \u03c0/4.\nFacendo il rapporto del numero dei punti che cadono nel settore di disco con il numero dei tiri effettuati si ottiene un'approssimazione del numero \u03c0/4 se il numero dei tiri \u00e8 grande.\nEseguendo numericamente l'esempio si ottiene un andamento percentuale dell'errore mostrato nel grafico sottostante.\nDeterminazione della superficie di un lago.\nQuesto \u00e8 un esempio classico della divulgazione del metodo Monte-Carlo. Sia data una zona rettangolare o quadrata di cui la lunghezza dei lati \u00e8 conosciuta. Al centro di quest'area si trova un lago la cui superficie \u00e8 sconosciuta. Grazie alle misure dei lati della zona, si conosce l'area del rettangolo. Per determinare l'area del lago, si chiede ad una truppa armata di tirare X colpi di cannone in modo aleatorio su questa zona. Contiamo in seguito il numero N di palle che sono restate sulla terra, possiamo quindi determinare il numero di palle che sono cadute dentro il lago: X-N. \u00c8 sufficiente quindi stabilire un rapporto tra i valori:\nPer esempio, se il terreno ha superficie di 1000 m2, e supponiamo che l'armata tiri 500 palle e che 100 proiettili sono caduti dentro il lago allora la superficie del lago \u00e8 di: 100*1000/500 = 200 m2.\nNaturalmente, la qualit\u00e0 della stima migliora aumentando il numero dei tiri ed assicurandosi che l'artiglieria non miri sempre lo stesso posto ma copra bene la zona. Questa ultima ipotesi coincide con l'ipotesi di avere un buon generatore di numeri aleatori, questa condizione \u00e8 indispensabile per avere dei buoni risultati con il metodo Monte Carlo. Un generatore distorto \u00e8 un po' come un cannone il cui tiro tende a indirizzarsi verso alcune zone rispetto ad altre: le informazioni che se ne possono ricavare sono anch'esse distorte.\nAlcune applicazioni.\nIl metodo \u00e8 molto usato in varie discipline. Tra le possibili applicazioni: fisica statistica e ingegneria, dove si presta molto bene a risolvere problemi legati, ad esempio, alla fluidodinamica; in economia e finanza per prezzare i derivati e le opzioni non standard; in ottica, per simulare l'illuminazione naturale; in fisica medica trova uso per la pianificazione di trattamenti radioterapeutici, in particolare nella protonterapia a pencil beam; nella chimica computazionale il Monte Carlo quantistico \u00e8 un metodo per la determinazione della struttura elettronica; ecc\u2026\n\u00c8 molto potente se usato in combinazione con altri metodi non parametrici come il resampling.\nUn altro esempio particolare dell'utilizzo del Metodo Monte Carlo \u00e8 l'impiego del metodo nell'analisi scacchistica. Negli ultimi anni alcuni programmi scacchistici in commercio implementano delle opzioni d'analisi che utilizzano \"Monte Carlo analisi\". Per valutare una posizione, si fanno giocare al computer migliaia di partite partendo dalla posizione da analizzare,\nfacendo eseguire al PC delle mosse \"random\" (una scelta casuale tra le mosse che il programma giudica pi\u00f9 logiche).\nLa media dei risultati ottenuti in queste partite \u00e8 un'indicazione plausibile della mossa migliore.\nIl metodo Monte Carlo trova un'applicazione di successo ancora maggiore nel gioco del go. In tal caso l'applicazione del metodo \u00e8 ancora pi\u00f9 diretta: molti programmi raggiungono un buon livello di gioco senza aver bisogno di restringere la selezione casuale a un sottoinsieme di mosse legali determinato da una funzione di valutazione (esempio di programma che usa questo metodo in unione con il machine learning \u00e8 AlphaGo)."}
{"id": "96139", "revid": "298229", "url": "https://it.wikipedia.org/wiki?curid=96139", "title": "Taxi (disambigua)", "text": ""}
{"id": "96142", "revid": "1872303", "url": "https://it.wikipedia.org/wiki?curid=96142", "title": "Industria petrolchimica", "text": "L'industria petrolchimica \u00e8 quel sottosettore dell'industria che si occupa essenzialmente della produzione di prodotti semilavorati impiegando come materia prima gas naturale o frazioni idrocarburiche provenienti dalla distillazione del petrolio. Caratterizzati da grandi capacit\u00e0 produttive e basso valore aggiunto per unit\u00e0 di prodotto, condizioni favorevoli all'applicazione delle economie di scala, gli impianti petrolchimici si distinguono quindi per le grandi dimensioni il cui limite superiore \u00e8 dettato essenzialmente dalle tecnologie cantieristiche disponibili e dall'operabilit\u00e0. I prodotti si definiscono \"intermedi\", in quanto non raggiungono il mercato degli utenti finali o consumatori, ma sono impiegati come prodotto di partenza per la sintesi di altre molecole.\nReagenti dell'industria petrolchimica.\nLe principali sostanze chimiche utilizzate dall'industria petrolchimica per la produzione di altre sostanze sono:\nProcessi dell'industria petrolchimica.\nTra i processi principali dell'industria petrolchimica si ricordano:\nSteam cracking.\nIl processo dello steam cracking costituisce la fonte primaria di etilene, propilene, buteni a partire da frazioni pesanti di gas naturale (etano, propano, butani, pentani etc.) o frazioni petrolifere grossolane denominate virgin nafta e/o gasoli. L'etilene ed il propilene, oltre alla polimerizzazione ed alla vendita in granuli dei prodotti cos\u00ec ottenuti per la produzione di manufatti, sono impiegati in svariati processi che vanno dalla produzione di etanolo a quella di fibre tessili e gomme. Una corrente in uscita dallo steam cracker \u00e8 denominata miscela C4 e contiene circa il 50% di butadiene; da questa corrente viene separato il butadiene mediante un processo di distillazione estrattiva. Il butadiene \u00e8 utilizzato per la produzione di gomma sintetica.\nReforming.\nFonte delle principali molecole aromatiche, come benzene, toluene, xileni, etilbenzene. Questi prodotti oltre ad essere componenti delle benzine, sono gli intermedi per la produzione di acido benzoico, acidi ftalici, fenolo, acetone. A loro volta questi ultimi sono intermedi (detti secondari) per la produzione di nylon, poliesteri (PET, PBT), detergenti, polimeri ad alte prestazioni come il kevlar o il nomex, prodotti farmaceutici e di chimica fine.\nAmmonossidazione.\nFonte di molecole contenenti il gruppo funzionale -CN (o nitrili) come acido cianidrico, acetonitrile, acrilonitrile, prodotti di intermedi per l'industria chimica fine con eccezione dell'acrilonitrile che \u00e8 la base per la produzione delle fibre tessili acriliche.\nSintesi del metanolo.\nSi sintetizza da gas di sintesi (CO + H2) ottenuto principalmente da metano ed acqua. Il metanolo \u00e8 un intermedio per la produzione di resine fenoliche, melamminiche ed anticongelanti.\nSintesi degli idrocarburi alogenati.\nSi producono da metano, etilene, propilene, buteni ed alogeni, impiegati come solventi industriali ed additivi dell'industria della gomma e delle resine sintetiche.\nSintesi dell'urea.\nSi produce da anidride carbonica ed ammoniaca. \u00c8 impiegata nelle resine sintetiche e come fertilizzante.\nDifferenza tra processi petrolchimici e processi di raffineria.\nLa distinzione tra \"processi petrolchimici\" e \"processi di raffineria\" risiede nella destinazione dei prodotti ottenuti: i prodotti ottenuti dalla raffinazione del greggio infatti sono destinati alla produzione di energia (ovvero vengono impiegati come combustibili), mentre i prodotti dell'industria petrolchimica vengono utilizzati come materiali."}
{"id": "96143", "revid": "838137", "url": "https://it.wikipedia.org/wiki?curid=96143", "title": "296 a.C.", "text": ""}
{"id": "96148", "revid": "838137", "url": "https://it.wikipedia.org/wiki?curid=96148", "title": "294 a.C.", "text": ""}
{"id": "96149", "revid": "100657945", "url": "https://it.wikipedia.org/wiki?curid=96149", "title": "293 a.C.", "text": ""}
{"id": "96150", "revid": "767487", "url": "https://it.wikipedia.org/wiki?curid=96150", "title": "292 a.C.", "text": ""}
{"id": "96152", "revid": "838137", "url": "https://it.wikipedia.org/wiki?curid=96152", "title": "291 a.C.", "text": ""}
{"id": "96154", "revid": "1652635", "url": "https://it.wikipedia.org/wiki?curid=96154", "title": "Gesso", "text": "Mineralogia.\nIl gesso \u2013 solfato di calcio biidrato, \u00e8 un minerale tenero del secondo grado della scala di Mohs.\nDa esso prendono il nome:"}
{"id": "96156", "revid": "2207", "url": "https://it.wikipedia.org/wiki?curid=96156", "title": "Raggi x", "text": ""}
{"id": "96160", "revid": "287204", "url": "https://it.wikipedia.org/wiki?curid=96160", "title": "482 a.C.", "text": ""}
{"id": "96162", "revid": "1297", "url": "https://it.wikipedia.org/wiki?curid=96162", "title": "Ginkgo", "text": ""}
{"id": "96163", "revid": "1305772", "url": "https://it.wikipedia.org/wiki?curid=96163", "title": "Ginkgoaceae", "text": "La famiglia Ginkgoaceae Engl., 1897 \u00e8 l'unica famiglia dell'ordine Ginkgoales, unico ordine della classe Ginkgoopsida, unica classe della divisione Ginkgophyta.\n\u00c8 una famiglia di gimnosperme apparsa durante l'era mesozoica.\nSistematica.\nLa famiglia comprende sette generi, sei dei quali estinti:\nAlcuni dei generi sopraelencati (p.es. \"Tricopitys\") vengono attribuiti da una parte degli studiosi a famiglie diverse e addirittura a ordini diversi.\nL'unica specie vivente \u00e8 \"Ginkgo biloba\" L. che \u00e8 la pianta a semi vivente pi\u00f9 antica. Allo stato spontaneo \u00e8 verosimilmente presente in alcune foreste della Cina, \u00e8 una specie dioica. Attualmente \u00e8 largamente coltivata in tutto il mondo.\nI pi\u00f9 antichi fossili attribuiti al genere \"Ginkgo\" risalgono al Triassico inferiore (250 milioni di anni fa circa) (Russia , Siberia , Cina ).\nIl genere \"Tricopitys\" \u00e8 stato rinvenuto fin dal Carbonifero, circa 300 milioni di fa ."}
{"id": "96165", "revid": "21880", "url": "https://it.wikipedia.org/wiki?curid=96165", "title": "Ginkgoales", "text": ""}
{"id": "96166", "revid": "21880", "url": "https://it.wikipedia.org/wiki?curid=96166", "title": "Ginkgoopsida", "text": ""}
{"id": "96167", "revid": "21880", "url": "https://it.wikipedia.org/wiki?curid=96167", "title": "Ginkgophyta", "text": ""}
{"id": "96169", "revid": "6923", "url": "https://it.wikipedia.org/wiki?curid=96169", "title": "Eurovision Song Contest 1962", "text": "Il settimo Gran Premio Eurovisione della Canzone si tenne a Villa Louvigny (Lussemburgo) il 18 marzo 1962.\nStoria.\nNel 1962 il tempo concesso a ogni canzone fu ridotto a tre minuti e fu introdotto un nuovo sistema di voto, permettendo alla giuria nazionale di selezionare tre canzoni considerate le migliori. Ogni membro della giuria nazionale pot\u00e9 assegnare sei punti; tre punti alla canzone migliore, due punti alla seconda e un punto alla terza. Tutti e dieci i membri di ogni giuria nazionale votarono anonimamente.\nBelgio, Spagna, Austria e Paesi Bassi acquisirono zero punti; fu la Francia a vincere con il brano \u201cUn premier amour\u201d, eseguito da Isabelle Aubret, con 26 punti. Da ricordare, in questa edizione, due \"evergreen\" come la canzone tedesca \"Zwei Kleine Italiener\" e quella dei Paesi Bassi \"Katinka\", che possono essere ascoltate ancora oggi. Fud Leclerc rappresenta il Belgio per la quarta volta al \u201cGran Premio dell'Eurovisione\u201d. Claudio Villa e la sua \"Addio, addio\" conquistano solo tre punti, portando l'Italia al nono posto.\nStruttura di voto.\nOgni nazione attribuisce tre punti alla sua canzone preferita, due per la seconda e un punto per la terza.\nOrchestra.\nDiretta dai maestri: Cinico Angelini (Italia), \u00d8ivind Bergh (Norvegia), George de Godzinsky (Finlandia), Cedric Dumont (Monaco), Egon Kjerrmann (Svezia), Raymond Lef\u00e8vre (Monaco), Kai Mortensen (Danimarca), Rolf-Hans M\u00fcller (Germania), Franck Pourcel (Francia), Joz\u00e9 Privsek (Jugoslavia), Jean Roderes (Spagna e Lussemburgo), Henri Segers (Belgio), Wally Stott (Regno Unito), Bruno Uher (Austria) e Dolf van der Linden (Paesi Bassi).\nClassifica.\n3 punti"}
{"id": "96171", "revid": "92723", "url": "https://it.wikipedia.org/wiki?curid=96171", "title": "Streaming SIMD Extensions", "text": "SSE (\"Streaming SIMD Extensions\") \u00e8 un instruction set SIMD progettato dalla Intel nel 1999 ed utilizzato nel suo processore Pentium III come risposta al 3DNow! prodotto da AMD, che era presente sul mercato da circa un anno. Era originariamente conosciuto con la sigla KNI, da Katmai New Instructions (Katmai era il nome in codice del primo Pentium III). Durante il progetto Katmai Intel cercava di distinguerlo dalla sua precedente linea di prodotti, in particolare il Pentium II. AMD aggiunse successivamente il supporto per le istruzioni SSE nel suo processore Athlon XP.\nIl primo tentativo di SIMD da parte della Intel, la tecnologia MMX, fu una delusione. MMX ha principalmente due problemi: riutilizza i registri a virgola mobile rendendo impossibile per la CPU lavorare sui dati in virgola mobile e i dati SIMD contemporaneamente, ma pu\u00f2 operare solo sugli interi.\nSSE aggiunge otto nuovi registri a 128 bit con nomi che vanno da XMM0 a XMM7. Ogni registro raggruppa quattro numeri a virgola mobile a 32 bit (precisione singola).\nPoich\u00e9 questi registri a 128 bit rappresentano stati aggiuntivi che il sistema operativo deve preservare durante il cambio di contesto dei task, essi sono disabilitati finch\u00e9 il sistema operativo non li abilita esplicitamente. Questo significa che il SO deve essere programmato per utilizzare le istruzioni FXSAVE e FXRSTOR, che sono la coppia di istruzioni introdotte da SSE per salvare in un'unica operazione i registri x86, MMX, 3DNow! e SSE. Il supporto per queste istruzioni fu aggiunto velocemente a tutti i principali sistemi operativi a 32 bit.\nPoich\u00e9 SSE aggiunge il supporto per la virgola mobile, fu molto pi\u00f9 utilizzato di MMX dato che tutte le schede video gestiscono internamente i calcoli sui numeri interi. L'intero set era costituito da 70 istruzioni. Con l'introduzione di SSE2 anche gli interi possono essere utilizzati con i nuovi registri XMM, perci\u00f2 l'instruction set MMX adesso \u00e8 ridondante.\nSul Pentium III, comunque, SSE \u00e8 implementato utilizzando gli stessi circuiti della FPU, il che significa che la CPU non pu\u00f2 inviare nella pipeline contemporaneamente le istruzioni SSE e quelle riguardanti la virgola mobile. I registri separati permettono di mescolare le operazioni SIMD e a virgola mobile, ma senza le prestazioni raggiunte passando esplicitamente dalla modalit\u00e0 a virgola mobile a quella MMX.\nIl Pentium 4 implementa SSE2, un'estensione del set di istruzioni SSE. Le caratteristiche principali di SSE2 sono il supporto per i numeri a virgola mobile a doppia precisione (64 bit) e il supporto per gli interi nel vettore di registri a 128 bit introdotti con SSE, il che permette al programmatore di utilizzare i registri MMX. Lo stesso SSE2 \u00e8 stato esteso da SSE3 introdotto con in core Prescott delle ultime generazioni di Pentium 4.\nRegistri.\nSSE ha aggiunto otto nuovi registri a 128 bit identificati con i codici da XMM0 a XMM7. Le estensioni AMD64 (poi duplicate da Intel) hanno aggiunto altri otto registri da XMM8 a XMM15. C'\u00e8 anche un nuovo registro di stato a 32 bit, il MXCSR. I registri da XMM8 a XMM15 sono accessibili solo nella modalit\u00e0 a 64 bit.\nOgni registro pu\u00f2 contenere insieme:\nLe operazioni sugli interi hanno varianti per numeri con segno e senza segno. Le operazioni intere SIMD possono essere eseguite con gli otto registri MMX a 64 bit.\nVisto che questi registri a 128 bit sono degli stati di programma addizionali che devono essere conservati dal sistema operativo durante il cambio di task, sono disabilitati per default fino a che il sistema operativo non li abilita esplicitamente. Questo richiede che il sistema operativo stesso conosca e usi la coppia di istruzioni FXSAVE e FXRSTOR, che salvano tutti i registri di stato x86 e SSE in un colpo solo. Questa capacit\u00e0 \u00e8 stata rapidamente aggiunta a tutti i sistemi operativi a 32 bit.\nPoich\u00e9 le istruzioni SSE lavorano anche con numeri in virgola mobile, sono molto pi\u00f9 utili delle estensioni MMX, e l'aggiunta delle sitruzioni SSE2 ne ha incrementato ancora l'appetibilit\u00e0. Anche se le istruzioni MMX sono ridondanti, possono per\u00f2 essere eseguite in parallelo con quelle SSE, aumentando le prestazioni in alcune circostanze.\nIstruzioni SSE.\nSSE introduce sia operazioni su scalari singoli sia su gruppi di numeri in virgola mobile (packed). \nEsempi.\nGli esempi che seguono dimostrano il vantaggio di usare le istruzioni SSE. Si consideri un'operazione come la somma di vettori, che si usa molto spesso nella computer grafica; sommare due vettori a precisione singola con 4 componenti ciascuno richiede quattro istruzioni di somma floating point in un normale processore x86:\n vec_res.x = v1.x + v2.x;\n vec_res.y = v1.y + v2.y;\n vec_res.z = v1.z + v2.z;\n vec_res.w = v1.w + v2.w;\nQueste quattro righe diventano altrettante istruzioni FADD nel codice oggetto compilato. Con le istruzioni SSE invece, come si vede dal codice che segue, basta una sola istruzione 'packed-add' a 128 bit per eseguire il calcolo.\n movaps xmm0,address-of-v1 ;xmm0=v1.w | v1.z | v1.y | v1.x\n addps xmm0,address-of-v2 ;xmm0=v1.w+v2.w | v1.z+v2.z | v1.y+v2.y | v1.x+v2.x\nDifferenze fra x87 FPU e SSE.\nLe istruzioni FPU (x87) di solito memorizzano i risultati con 80 bit di precisione. Quando vecchi algoritmi scritti per le FPU x87 vengono adattati alle nuove estensioni SSE, che supportano solo 64 bit di precisione, alcune combinazioni di operazioni aritmetiche e insiemi di dati possono dare luogo a differenze numeriche significative: questo \u00e8 molto importante nei calcoli scientifici, se il calcolo deve essere confrontato con risultati ottenuti su altre architetture hardware.\nA seconda di quale interprete o compilatore viene usato e di quali ottimizzazioni vengono scelte, pu\u00f2 essere necessario salvare temporaneamente certi dati e ricaricarli pi\u00f9 tardi; normalmente anche i risultati della FPU x87 vengono arrotondati a 64 o a 32 bit, ma il luogo e il momento esatto in cui questo avviene pu\u00f2 causare differenze nell'esito finale dei calcoli. Il seguente esempio di codice in Fortran 95 ne fornisce la prova: il valore corretto del terzo e ultimo numero da stampare \u00e8 zero.\n program ciao\n real a,b,c,d\n real x,y,z\n a=.013\n b=.027\n c=.0937\n d=.79\n y=-a/b + (a/b+c)*EXP(d)\n print *,y\n z=(-a)/b + (a/b+c)*EXP(d)\n print *,z\n x=y-z\n print *,x\n end\nCompilando con le istruzioni FPU x87 ed eseguendo si ottiene:\n # g95 -o hi -mfpmath=387 -fzero -ftrace=full -fsloppy-char hi.for\n # ./hi\n 0.78587145\n 0.7858714\n 5.9604645E-8\nCompilando usando le estensioni SSE ed eseguendo si ottiene:\n # g95 -o hi -mfpmath=sse -msse2 -fzero -ftrace=full -fsloppy-char hi.for\n # ./hi\n 0.78587145\n 0.78587145\n 0."}
{"id": "96173", "revid": "767487", "url": "https://it.wikipedia.org/wiki?curid=96173", "title": "Gesso (materiale)", "text": "Il gesso \u00e8 un materiale di aspetto bianco-grigio e polveroso, \u00e8 un legante aereo utilizzato in edilizia sotto forma di malta per la finitura di pareti lisce o con particolari effetti estetici e sottofondi lisci per pavimenti o carta da parati.\nIn arte \u00e8 usato per la realizzazione di calchi, modelli e statue. \nDal punto di vista chimico, il materiale si presenta in diverse forme a seconda del contenuto di acqua di cristallizzazione. In natura e al termine del processo di presa, \u00e8 composto da solfato di calcio bi-idrato (CaSO4 2H2O). Il gesso \u00e8 da non confondersi con altri sali di calcio, pure usati in edilizia, come il carbonato di calcio che \u00e8 il prodotto finale della tecnologia della calce; quando il solfato di calcio \u00e8 anidro (CaSO4) prende il nome di anidrite.\nProduzione, composizione e caratteristiche.\nLa produzione del gesso si basa sulla macinazione e seguente cottura di rocce gessose, dunque contenenti CaSO4\u00b7 2H2O. Nel corso della cottura, una volta giunti a 130 \u00b0C, la roccia gessosa perde ca. 3/4 dell'acqua di cristallizzazione: si forma cos\u00ec un semidrato di calcio (CaSO4 \u00b7 (1/2)H2O bassanite, chiamato \"gesso da presa\"). Tra i 150 \u00b0C ed i 180 \u00b0C l'acqua di cristallizzazione viene eliminata completamente ed inizia a formarsi l'anidrite solubile CaSO4(\u03b1): oltre i 180 \u00b0C questa trasformazione aumenta significativamente la sua velocit\u00e0. Se la cottura viene effettuata oltre i 250 \u00b0C si forma anidrite insolubile CaSO4(\u03b2). A temperature pi\u00f9 elevate continua la formazione di anidrite insolubile ed a 1200 \u00b0C si forma CaO + SO3, ovvero monossido di calcio (calce viva) e anidride solforica.\nPer l'impiego il gesso cotto viene macinato finemente, parzialmente raffinato e insaccato. I gessi da costruzione che si trovano in commercio sono costituiti da gesso semidrato o da anidrite solubile o da una miscela di essi. \nPer l'impiego in locali abitativi umidi sono da usare prodotti a base di gesso, ma resi idrorepellenti attraverso l'addizione di opportune sostanze organiche."}
{"id": "96175", "revid": "180559", "url": "https://it.wikipedia.org/wiki?curid=96175", "title": "Jean Varga", "text": "Biografia.\nHa studiato economia politica e dopo il servizio militare ha iniziato a lavorare con il padre Ladislas Varga nella storica societ\u00e0 filatelica \"Theodor Champion\". \nPer dieci anni ha lavorato nell'ufficio studi economici, dopodich\u00e9 ha affiancato e poi sostituito (nel 2000 ) il padre come responsabile della realizzazione del catalogo Yvert &amp; Tellier e dei cataloghi specializzati sulla Francia . Svolge tuttora questo incarico.\nPer un breve periodo ha anche rilevato la societ\u00e0 filatelica, assumendone la carica di presidente, ma nel 1997 ha deciso di venderla alla danese Nordfrim di Erlking Daugaard, preferendo concentrarsi sui cataloghi Yvert &amp; Tellier..\nDal 1987 al 2004 \u00e8 stato presidente dell'ASCAT (\"Association Internationale des Editeurs de catalogues de timbres-poste, d'albums et de publications philatelique\"), di cui \u00e8 tuttora membro onorario \nNel 1989 \u00e8 stato nominato dalle Poste del Regno Unito membro dello Stamp Advisory Committee, organo consultivo, composto da esperti provenienti da varie nazioni, che si occupa della selezione dei francobolli commemorativi in emissione . Ha ricoperto un simile incarico anche come membro del Philatelic Advisory Committee of An Post, l'equivalente irlandese del SAC .\nDetiene inoltre la carica di vicepresidente onorario dell'International Federation of stamp dealers' association (Ifsda). \u00c8 membro della \"Commissione olimpica di filatelia, numismatica e memorabilia\" del Comitato Olimpico Internazionale ."}
{"id": "96179", "revid": "287204", "url": "https://it.wikipedia.org/wiki?curid=96179", "title": "Schiller (disambigua)", "text": ""}
{"id": "96180", "revid": "767487", "url": "https://it.wikipedia.org/wiki?curid=96180", "title": "Charlot boxeur", "text": "Charlot boxeur (\"The Champion\"), conosciuto anche come Charlot eroe del ring, \u00e8 un film interpretato e diretto da Charlie Chaplin; fu proiettato la prima volta il 15 febbraio 1915.\nSecondo corto girato per la nuova casa di produzione e con nuovi collaboratori che lo seguiranno stabilmente in tutte le successive produzioni Essanay. Nuova la tecnica del montaggio che Chaplin pretese si effettuasse sulle copie e non sul negativo originale com'era costume della casa.\nChaplin amava la boxe, era il suo passatempo preferito e ne era spettatore competente.\nIn questa farsa, tra le pi\u00f9 riuscite di quelle fin qui girate, ne d\u00e0 un'interpretazione ben poco agonistica quanto soavemente poetica.\nTrama.\nNel suo vagabondare, un amico lo accompagna fedele: un bulldog col quale divide una magra colazione. Inciampato in un ferro di cavallo abbandonato sul selciato, Charlot, con rituale scaramantico e propiziatorio, lo raccoglie e se lo infila in tasca e si presenta alla palestra di boxe con la speranza di racimolare qualche soldo (dove un manifesto affisso invitava i temerari aspiranti sparring partner a misurarsi, in particolare quelli ben disposti ad essere suonati, come recita l'affissione).\nUn colorito campionario di pugili (pi\u00f9 o meno suonati) gi\u00e0 lo precede e ad uno ad uno tutti vengono riempiti di botte dal campione della palestra in allenamento. Charlot pensa bene di infilarsi il ferro di cavallo nel guantone da combattimento e, quando arriva il suo turno, con un pugno rinforzato e ben piazzato stende il campione tra la sorpresa dell'allenatore, che immediatamente lo ingaggia nella squadra intenzionato a farne un vero pugile. Per Charlot inizia la preparazione atletica fatta di improbabili acrobazie con le clave, dondolamenti sugli anelli, diverbi col punching ball, sollevamento pesi con i quali, lasciandoli inopportunamente cadere, massacrer\u00e0 i piedi di chiunque si trovi a passargli accanto, compresa la bella figlia dell'allenatore con la quale non perder\u00e0 occasione di mostrare la sua abilit\u00e0 producendosi in una strabiliante sequenza di vorticosi salti con la corda conclusisi, per\u00f2, nella polvere con una ben poco elegante caduta. Tra un esercizio e l'altro una generosa sorsata di birra attinta da un fiasco che si porta appresso nelle varie postazioni.\nLa stampa pubblicizza il prossimo incontro tra il campione del mondo, un omone grande e grosso, e l'improbabile sfidante in bombetta e corpetto a strisce, pantaloncini corti e mutandoni, gracile e spaurito. Un emissario misterioso offre del denaro a Charlot per pilotarne l'incontro, sdegnosamente allontanato dal nostro... dopo avergli sottratto il denaro.\nIn una sala fumosa ed affollata di appassionati e competenti spettatori, sul ring prendono posizione gli atleti con i rispettivi team e al suono del gong inizia lo scontro, o meglio, letteralmente l'incontro, fatto di abbracci e passi di danza infarciti di scariche di pugni e calci, testate, e tutto quanto \u00e8 nel repertorio di queste due straordinarie macchine da battaglia. Ne fa le spese anche l'arbitro, ripetutamente atterrato con gran divertimento del pubblico. Tra girotondi e rincorse per il ring, agili divincolamenti, qualche pugno Charlot riesce a piazzarlo, ma sono ben pi\u00f9 quelli che incassa dal campione.\nTra il pubblico in delirio, siede anche il bulldog di Charlot che, visto il padrone in affanno, balza sul ring azzannando il fondoschiena del campione; fulminea una gragnuola di colpi lo investe: l'attacco vincente di Charlot. Il campione assaggia l'amarezza del tappeto, lo sfidante lo imita atterrandosi da s\u00e9 medesimo. Ma l'incontro \u00e8 vinto e per gradita ricompensa le attenzioni della bella figlia dell'allenatore.\nProduzione.\nIl film fu prodotto dalla Essanay Film Manufacturing Company. Venne girato in California, a Niles, Oakland e Santa Clarita.\nDistribuzione.\nDistribuito dalla General Film Company, il film - un cortometraggio in due bobine di 31 minuti - usc\u00ec nelle sale cinematografiche USA l'11 marzo 1915."}
{"id": "96181", "revid": "1884099", "url": "https://it.wikipedia.org/wiki?curid=96181", "title": "Pantere Nere", "text": "Pantere Nere o Black Panther Party (originariamente chiamato Black Panther Party for Self-Defence) \u00e8 stata una storica organizzazione rivoluzionaria afroamericana degli Stati Uniti d'America.\nStoria.\nAlla fine degli anni sessanta del XX secolo, l'organizzazione divenne famosa nella scena politica nazionale statunitense ottenendo anche una notevole considerazione all'estero, fino a quando, a causa di divisioni interne e repressione da parte del governo, cominci\u00f2 la sua parabola discendente.\nNel 1989 \u00e8 nato a Dallas, in Texas, il New Black Panther Party, ma come hanno tenuto pi\u00f9 volte a ribadire ex membri delle Pantere Nere, il nuovo partito sarebbe illegittimo e \"non \u00e8 il nuovo partito delle Pantere Nere\".\nIl simbolo, la pantera nera, deriva dalla preesistente \"Organizzazione per la libert\u00e0 della contea di Lowndes\", in seno alla quale i membri del futuro Black Panther Party iniziarono a organizzarsi politicamente.\nL'organizzazione fu fondata ufficialmente a Oakland (California) nel 1966, per iniziativa di due ex-compagni di scuola, Huey P. Newton e Bobby Seale e il suo primo membro ufficiale fu il sedicenne Bobby Hutton. L'obiettivo dei due fondatori era di sviluppare ulteriormente il movimento di liberazione degli afroamericani fino ad allora pesantemente discriminati, socialmente, politicamente e legislativamente. Il movimento di liberazione stava conoscendo negli anni sessanta un rapido sviluppo grazie all'opera di attivisti come Malcolm X e Martin Luther King. Grosso risalto per l'organizzazione in occasione dei Giochi olimpici di Citt\u00e0 del Messico 1968, quando i due velocisti neri Tommie Smith e John Carlos con pugni chiusi e mano guantata di nero (simbolo della lotta delle Black Panthers), ricevevano le loro medaglie restando immobili sul podio dei vincitori. I due atleti neri ebbero la solidariet\u00e0 di molti atleti bianchi quando le autorit\u00e0 sportive, ritenendo inadeguato il gesto, li sospesero dalla squadra americana con effetto immediato e li espulsero dal villaggio olimpico.\nLa peculiarit\u00e0 delle Pantere fu quella di rifiutare le istanze nonviolente e integrazioniste di King, a loro avviso inefficaci e addirittura motivate da una nascosta collusione con le strutture di potere dei bianchi. Al principio della nonviolenza le Pantere sostituirono quello dell'autodifesa (\"self-defence\") come strumento di lotta fondamentale. In particolare, cominciarono a praticare il \"Patrolling\". Questo consisteva nel pattugliare, tenendo sempre le armi in bella vista, le azioni della polizia, in modo da condizionarne l'operato, impedendo che questa abusasse del suo potere contro le persone di colore che fermava.\nAltra peculiarit\u00e0 del Black Panther Party fu la lettura della discriminazione dei neri all'interno di un'ottica marxista-leninista di lotta di classe, e quindi di opposizione alla struttura capitalistica della societ\u00e0 statunitense.\nPunti dell'organizzazione delle pantere nere.\nIl partito nacque sulla base di dieci punti programmatici (il \"ten point plan\", \"piano dei dieci punti\"). Questi punti erano cos\u00ec descritti nello statuto dell'organizzazione:\nOltre a questi punti, il Partito svilupp\u00f2, attraverso specifiche campagne, una strategia di radicamento sociale che fu, pi\u00f9 che il possesso delle armi, la vera chiave di volta della loro lotta politica e il nucleo della strategia dell'autodifesa. Nacquero cos\u00ec diversi programmi a favore delle comunit\u00e0, come il \"Free Breakfast for Children\" (programma di colazioni gratuite per i bambini neri), il programma di assistenza sanitaria gratuita per i neri, e le scuole di educazione politica per gli adulti. Inoltre le pantere nere provvedevano ad accompagnare i parenti dei detenuti di colore che avevano l'impossibilit\u00e0 di muoversi autonomamente e con i mezzi pubblici alle carceri tramite un vero e proprio servizio di trasporti.\nLa repressione governativa per\u00f2 non tard\u00f2 a farsi sentire. Il movimento entr\u00f2 nel mirino di Edgar Hoover e dell'FBI, che inizi\u00f2 a operare per smantellarlo attraverso l'infiltrazione di agenti sotto copertura, \"blitz\" nelle sedi del movimento, arresti e altre forme di repressione. Famoso, a tal proposito, fu l'assassinio di Fred Hampton, uno dei \"leader\" del movimento, il 4 dicembre 1969. La repressione divise il partito, che fin\u00ec per dissolversi; i militanti intrapresero altre e diverse forme di lotta, dalla lotta armata a posizioni pi\u00f9 moderate.\nPur nella sconfitta, le Pantere segnarono la storia contemporanea della societ\u00e0 americana. Figure come quelle di Bobby Seale, Huey P. Newton, George Jackson, Angela Davis e altri divennero simboli della rivolta contro la discriminazione razziale e dell'emancipazione degli afroamericani."}
{"id": "96182", "revid": "869733", "url": "https://it.wikipedia.org/wiki?curid=96182", "title": "Smarties", "text": "Gli Smarties\u00ae sono cioccolatini colorati a forma di pastiglia ricoperti di glassa di zucchero lanciati da Rowntree Mackintosh nel 1937 e dal 1988 prodotti dalla Nestl\u00e9. La copertura degli Smarties \u00e8 prodotta in otto colori: giallo, arancio, rosa, rosso, marrone, verde, viola e blu.\nStoria.\nL'origine del brand risale al 1882, quando in Inghilterra la compagnia dolciaria di York H.I. Rowntree &amp; Co. Ltd lanci\u00f2 un prodotto chiamato \"Chocolate Beans\"; nel 1937 il \"chairmain\" della societ\u00e0 George Harris, a seguito un'operazione di \"rebranding\" dei marchi di propriet\u00e0 di Rowntree, decise di ridenominarli \"Smarties\", probabilmente per renderli pi\u00f9 riconoscibili ai consumatori (ed evitare cos\u00ec possibili disguidi da parte di questi).\nTuttavia, il motivo esatto per il quale Harris scelse tale denominazione non \u00e8 mai stato chiarito, in quanto all'epoca non vi fu nessun comunicato ufficiale da parte dell'azienda che ne spiegasse la ragione. Successivamente, quando\nnel 1948 furono lanciate sul mercato americano le M&amp;M's, si apr\u00ec un contenzioso tra l'omonima societ\u00e0 statunitense di Forrest Mars e la Rowntree, perch\u00e9 quest'ultima sosteneva che queste fossero una mera imitazione del proprio prodotto.Alla fine della diatriba, fu raggiunto un accordo tra le due compagnie che stabiliva la non introduzione reciproca dei propri marchi nei mercati dove questi erano commercializzati: Regno Unito ed alcuni mercati europei per le M&amp;M's, mercati del Nord America per gli Smarties.\nNel 1949, la compagnia dolciaria del New Jersey Ce De Candy Inc. registr\u00f2 il marchio Smarties esclusivamente per il mercato degli Stati Uniti (e \"Rockets\" per il mercato del Canada, suo omologo) data l'impossibilit\u00e0 di Rowntree di introdurre il prodotto nei due Paesi, anche se il prodotto era differente sia nella confezione che nella forma da quelli originali venduti dalla compagnia britannica (e dal 1988 da Nestl\u00e9) nel resto dal mondo; ancora oggi la Smarties Candy Company (nome con cui dal 2011 \u00e8 stata ribattezzata la Ce De Candy Inc.) detiene i diritti di esclusiva del marchio nelle due nazioni nordamericane, in cui gli Smarties tradizionali non possono essere commercializzati.\nCuriosit\u00e0.\nNel 2007 \u00e8 stata bloccata la produzione degli Smarties di colore blu poich\u00e9 per raggiungere quell'immagine di salute di un prodotto dedicato soprattutto ai bambini si \u00e8 optato per una campagna \"senza coloranti artificiali\". L'azienda ha infatti annunciato di non essere riuscita a trovare tra i coloranti naturali disponibili, una valida alternativa al Brilliant Blue (E133), colore introdotto nel 1989.\nGi\u00e0 nel 2008 si \u00e8 riusciti a reintrodurre il colore Blu utilizzando il colorante derivato da Cyanobacteria Spirulina.\nColoranti utilizzati dal 2007.\nEcco i coloranti utilizzati:\nVariet\u00e0.\nDopo il passaggio di propriet\u00e0 del brand da Rowntree a Nestl\u00e9, la multinazionale elvetica ha intrapreso un'opera di diversificazione di Smarties dal settore tradizionale delle caramelle di cioccolato introducendo sul mercato prodotti come gelati (\"Smarties Fun Cup\", \"Smarties Fun Cone\", \"Smarties Fun Sticks\", \"Smarties Pop Up Choco\" e vaschette di gelato; nel 2016 Nestl\u00e9 ha ceduto il suo ramo del freddo a Froneri, che da allora \u00e8 proprietaria del marchio Smarties in tale segmento) e yogurt. "}
{"id": "96184", "revid": "196390", "url": "https://it.wikipedia.org/wiki?curid=96184", "title": "Frank Edwin Wright III", "text": ""}
{"id": "96185", "revid": "1718925", "url": "https://it.wikipedia.org/wiki?curid=96185", "title": "James Potter", "text": ""}
{"id": "96187", "revid": "712828", "url": "https://it.wikipedia.org/wiki?curid=96187", "title": "Tiger e Goyle", "text": ""}
{"id": "96189", "revid": "72396", "url": "https://it.wikipedia.org/wiki?curid=96189", "title": "Lucius Malfoy", "text": ""}
{"id": "96190", "revid": "712828", "url": "https://it.wikipedia.org/wiki?curid=96190", "title": "Professor Raptor", "text": ""}
{"id": "96194", "revid": "123309210", "url": "https://it.wikipedia.org/wiki?curid=96194", "title": "Stat rosa pristina nomine, nomina nuda tenemus", "text": "Verso parafrasato da Umberto Eco nel romanzo \"il nome della rosa\", tratto dal \"De contemptu mundi\" di Bernardo di Cluny, poema del XII secolo nel quale il lettore \u00e8 invitato ad abbandonare l'eccessivo amore per le cose terrene e a scegliere un ideale di vita ascetico, perch\u00e9 ogni cosa terrena \u00e8 destinata ad essere consumata dall'azione erosiva del tempo e della quale non resta che il nome, un nome vuoto.\nLa locuzione latina Stat rosa pristina nomine, nomina nuda tenemus (\"la rosa primigenia esiste solo nel nome, possediamo soltanto nudi nomi\") \u00e8 una variazione dal verso I, 952 del poema in esametri \"De contemptu mundi\" di Bernardo di Cluny, da non confondere con l'omonima opera in prosa del cardinal Lotario di Segni, futuro papa Innocenzo III. Essa deve la sua fortuna a Umberto Eco che ne ha fatto l'ultima frase del suo romanzo \"Il nome della rosa\".\nIl verso, che ha dato origine al titolo dell'opera, \u00e8 stato spiegato dallo stesso Eco in \"Postille a \"Il nome della rosa\"\": \u00abBernardo varia sul tema dell\"'ubi sunt\" (da cui poi il \"mais o\u00f9 sont les neiges d'antan\" di Fran\u00e7ois Villon) salvo che Bernardo aggiunge al topos corrente (i grandi di un tempo, le citt\u00e0 famose, le belle principesse, tutto svanisce nel nulla) l'idea che di tutte queste cose scomparse ci rimangono puri nomi\u00bb.\n\u00c8 interessante notare come le edizioni moderne del poema di Bernardo riportino, sulla base di alcuni manoscritti, un testo significativamente diverso: \"stat Roma pristina nomine, nomina nuda tenemus\". La traduzione del verso sarebbe allora: \"Roma antica esiste solo nel nome...\". Pertanto la traduzione del verso di Eco sarebbe analoga, ma nel tentativo di dargli maggior senso e significato ne sono state date diverse interpretazioni. Tradotto letteralmente, il verso di Eco intende sottolineare che al termine dell'esistenza della rosa particolare non resta che il nome dell'universale. Questa versione si contrappone alla teoria di Guglielmo di Champeaux, il quale sosteneva che gli universali continuano ad avere una realt\u00e0 ontologica anche dopo i particolari. Il verso per\u00f2 si pu\u00f2 interpretare anche in un altro modo, affermando che \"la rosa primigenia, la rosa che viene prima di tutte le singole rose che possiamo vedere, \"l'universale\" della rosa, esiste solo di nome, non nella realt\u00e0\". Anche in questo senso \u00e8 contestato il realismo estremo di Guglielmo, il quale sosteneva anche che gli universali esistono ontologicamente gi\u00e0 prima degli individuali; al contrario, il verso afferma che all'inizio, nel fondamento della realt\u00e0, si pu\u00f2 trovare soltanto il nome dell'universale e non un ente realmente esistente come \u00e8 invece il particolare.\nIn particolare le diverse interpretazioni hanno origine dal diverso intendere il termine \"pristina\" che letteralmente significa: \"precedente\", \"antico\", \"passato\", \"anteriore\", \"primigenio\", \"primitivo\", \"che \u00e8 all'origine\".\nNel contesto di tale discussione appare interessante che gi\u00e0 William Shakespeare utilizzi la rosa come soggetto per una acuta osservazione sull'essenza delle cose (lo stesso Eco in un'intervista nega la paternit\u00e0 della sua rosa a Shakespeare ma cos\u00ec, in qualche modo, ne legittima il confronto). In particolare il poeta inglese si interroga sul significato del nome; infatti in \"Romeo e Giulietta\": \"What's in a name? That which we call a rose, / By any other name would smell as sweet\"\n(\"Cosa vi \u00e8 in un nome? Quella che chiamiamo rosa non cesserebbe d'avere il suo profumo dolce se la chiamassimo con altro nome\") (Giulietta: atto II, scena II), ma tale argomentazione sembra portare a conclusioni leggermente differenti, come osservato dallo stesso Eco."}
{"id": "96196", "revid": "363", "url": "https://it.wikipedia.org/wiki?curid=96196", "title": "Priscoano", "text": ""}
{"id": "96198", "revid": "363", "url": "https://it.wikipedia.org/wiki?curid=96198", "title": "Azoico", "text": ""}
{"id": "96207", "revid": "7077", "url": "https://it.wikipedia.org/wiki?curid=96207", "title": "RuneQuest", "text": "RuneQuest \u00e8 un gioco di ruolo fantasy pubblicato per la prima volta nel 1978 dalla Chaosium.\nRuneQuest divenne rapidamente la seconda pi\u00f9 popolare ambientazione per un gioco di ruolo dopo \"Dungeons &amp; Dragons\". La prima e seconda edizione erano ambientate nel mitico mondo di Glorantha, mentre la terza edizione a met\u00e0 degli anni ottanta era pi\u00f9 generica ed ottenne un successo molto minore. Il nucleo delle regole di \"RuneQuest\" costituirono il \"Basic Role-Playing System\" e diedero inizio all'era dei Giochi di ruolo simulazionisti.\nA causa delle difficolt\u00e0 economiche in cui si trovava la Chaosium al termine degli anni ottanta il gioco venne venduto alla Avalon Hill mediante un complesso accordo che richiedeva che tutto il materiale correlato a Glorantha venisse preventivamente approvato dalla Chaosium. In un tentativo di avere anche un'ambientazione da poter usare liberamente l'Avalon Hill support\u00f2 anche un'ambientazione di \"default\", \"Fantasy Earth\", basata su un'interpretazione fantasy di diverse ere storiche precedenti l'Era moderna. Successivamente l'Avalon Hill pubblic\u00f2 del materiale fantasy/generico di scarsa qualit\u00e0 (\"Lost City of Eldarad, Daughters of Darkness\").\nSebbene entrambi i supplementi per \"Fantasy Earth\" (\"Vikings\" e \"Land of Ninja\") fossero ben scritti la popolarit\u00e0 di \"RuneQuest\" come sistema proveniva dalla forza della sua ambientazione originaria, come dimostrato rimarchevolmente dai buoni risultati di vendita delle nuove edizioni di vecchio materiale per \"Glorantha\" ormai fuori stampa. Una quarta edizione che avrebbe dovuto rinforzare il legame RuneQuest/Glorantha venne proposta, ma fu accantonata nel 1996 a met\u00e0 del progetto.\nGlorantha ora viene supportata da un nuovo sistema di regole detto \"HeroQuest\" che \u00e8 il successore dell'intermedio \"Hero Wars\". Parte dell'accordo che ha permesso un nuovo sistema di gioco basato su Glorantha fu il fatto che Avalon Hill deteneva i diritti sul nome \"RuneQuest\", ma non quelli sulle regole di gioco. Venne fatto un tentativo di pubblicare un nuovo gioco intitolato \"RuneQuest: Slayer\", slegato da Glorantha e con un sistema di gioco originale, ma anch'esso venne accantonato. In qualche momento del 2003 i diritti del nome \"RuneQuest\" vennero riacquisiti dalla Issaries (la compagnia di propriet\u00e0 di Greg Stafford, l'autore originario di Glorantha).\nEredit\u00e0.\nIl sistema di regole fu riutilizzato dalla Chaosium, che gli diede nome \"Basic Role-Playing System\" (BRP). Forma la base per diversi dei loro giochi, inclusi \"Il richiamo di Cthulhu\" e \"Stormbringer\". Nel 2004, la Chaosium pubblic\u00f2 una versione a stampa su richiesta delle regole della 3\u00aa edizione sotto il titolo \"Basic Roleplaying Players Book\", \"Basic Roleplaying Magic Book\", e \"Basic Roleplaying Creatures Book\".\nSteve Perrin, uno degli autori originali di \"RuneQuest\" svilupp\u00f2 un sistema simile, conosciuto come \"Steve Perrin's Quest Rules\", considerato da alcuni fan di \"RuneQuest\" come il successore del gioco originale."}
{"id": "96215", "revid": "124863643", "url": "https://it.wikipedia.org/wiki?curid=96215", "title": "Ponte di Veja", "text": "Il ponte di Veja \u00e8 un arco naturale con una arcata di circa quaranta metri, uno spessore minimo di nove metri e una larghezza di venti metri.\nUbicazione.\nSi trova nel comune di Sant'Anna d'Alfaedo, poco distante dal confine con il comune di Grezzana (VR) situato al di sotto della contrada \"Crestena\" e della frazione \"Giare\". \u00c8 ad una altitudine di 602 m s.l.m. sul percorso del sentiero europeo numero 5. Il ponte \u00e8 all'incrocio degli impluvi delle vallette di \"Crestena\" e \"Fenile\", la continuazione dell'impluvio porta in Valpantena.\nNascita.\nIl ponte \u00e8 frutto dell'evoluzione naturale di una grotta. L'ipotesi pi\u00f9 plausibile la propone Giuseppe Corr\u00e0. In principio vi era un covolo, una caverna carsica. La struttura della caverna era rappresentata da una sorta di architrave costituita dall'attuale ponte con al di sotto calcari pi\u00f9 erodibili. Il corso prevalentemente torrentizio delle acque passava sopra il ponte formando una cascata. \nMolto lentamente si crearono degli inghiottitoi che portarono il corso delle acque all'interno della grotta e che scavarono la parte pi\u00f9 debole risparmiando l'arco del ponte, costituito da lastriformi calcari del Rosso ammonitico. Attualmente il torrente scorre al di sotto, tra grandi massi di crollo, alimentato anche dalla sorgente della Grotta dell'Acqua.\nIl ponte di Veja nell'arte.\nIl ponte, per la sua struttura insolita, ha sempre attratto gli artisti. Probabilmente il pi\u00f9 famoso fu Andrea Mantegna che lo riprodusse a Mantova nel Palazzo Ducale all'interno degli affreschi della \"Camera degli Sposi\".\nLa vulgata popolare riporta che Dante Alighieri, esiliato a Verona e ospite di Cangrande della Scala, vi si ispir\u00f2 per le \"Malebolge\"..\nIl gigantesco castagno (albero di castagne) presente nelle immediate vicinanze viene tuttora detto il \"Castagno di Dante\".\nIl videoclip della canzone \"Quando una stella muore\" di Giorgia \u00e8 ambientato presso il ponte e le grotte circostanti. Nel videoclip il ponte \u00e8 visibile in diverse scene.\nLa presenza preistorica.\nAi lati della base del ponte vi sono alcune grotte abitate in periodo preistorico. Gli studi e gli scavi iniziarono nel 1932 e furono condotti, tra gli altri, da Achille Forti, Ramiro Fabiani e Raffaello Battaglia. Successivamente l'area fu studiata dal Museo Civico di Storia Naturale di Verona e attualmente dall'Istituto di Geologia dell'Universit\u00e0 di Ferrara. \nMolti dei ritrovamenti, costituiti da reperti che testimoniano la presenza di una industria litica basata sulla lavorazione delle selci, abbondantemente presenti nelle rocce affioranti nell'area, sono esibiti nel Museo Paleontologico e Preistorico di Sant'Anna d'Alfaedo (VR) che raccoglie reperti che vanno dal Ponte di Veja ai bacini del comune di Fumane.\nLe stime della presenza umana partono dal Paleolitico superiore e risalgono a 100.000 anni fa, la permanenza dovrebbe essere durata fino alla fine del secondo millennio a.C., periodo di probabile decadenza degli estrattori di selci a causa della diffusione dei metalli in quantit\u00e0 sufficiente per la realizzazione dei manufatti che prima venivano fatti in selce. \nGli abitanti vicino al ponte dovevano essere abili artigiani nel lavoro della selce costruendo frecce, aghi e punte. Come per altre comunit\u00e0 della zona si sono trovati loro manufatti in molte parti dell'Europa, dal nord della Francia fino in Polonia."}
{"id": "96216", "revid": "729019", "url": "https://it.wikipedia.org/wiki?curid=96216", "title": "Luigi Sacco", "text": "Biografia.\nLuigi Sacco nacque ad Alba nel 1883. Il padre, Cav. Giovanni Giacomo Sacco (San Damiano d'Asti 1854 - Alba, 1936) \u00e8 il proprietario di alcuni esercizi commerciali ad Alba tra cui il famoso Caff\u00e8 Calissano al centro della citt\u00e0, e la madre, Agnese Fortunata Fumero (Piasco, 1856 - Alba, 1901), morir\u00e0 molto giovane a soli 45 anni, dopo aver dato alla luce undici figli. Dopo aver frequentato la Scuola Tecnica in Alba\ne l'istituto tecnico Sommeiller a Torino si iscrisse all'Accademia Militare (Artiglieria e Genio) di Torino\nnel 1901 da dove usc\u00ec 1904 primo classificato con medaglia d'oro.\nAllievo della Scuola di Applicazione di Artiglieria e Genio dal 1904 al 1906\nne usc\u00ec nuovamente 1\u00ba classificato.\nInizi\u00f2 la carriera come Tenente del Genio Minatori, poi nei Radiotelegrafisti dal 1907.\nLa sua eccellente preparazione tecnica fece s\u00ec che gi\u00e0 nel 1911-14 durante la guerra Italo-Turca\nin Libia cominciasse la collaborazione con Guglielmo Marconi. In Libia diede inizio al primo esteso servizio regolare di radiotelegrafia campale militare.\nDopo la prima guerra mondiale Sacco fu a capo dell'Officina Militare delle Trasmissioni di Roma, incarico che (col grado di Colonnello) tenne fino al 1935, anno in cui fu promosso Maggiore Generale e messo a capo del Reparto Trasmissioni nella Direzione Superiore Servizio Studi ed Esperienze del Genio.\nTenente Generale dal 1939 divenne consulente del \"Comitato Radiolocalizzatori-Radiotelemetri\" nell'agosto del 1942. Congedato dall'esercito nel 1943 per raggiunti limiti di et\u00e0, Sacco fu per\u00f2 incaricato dal governo di rappresentare l'Italia ai congressi di radio comunicazioni che si tennero dopo la fine della guerra.\nFra gli altri, fu plenipotenziario italiano per le telecomunicazioni, per le radiocomunicazioni e per le radiodiffusioni ad onde corte alle Conferenze Internazionali di Atlantic City nel 1947.\nNel 1946 fu nominato commissario straordinario della Fondazione Marconi; in questa veste tra il 1948 e il 1957 teneva alla radio il discorso di commemorazione di Guglielmo Marconi ogni 25 aprile (anniversario della nascita).\nUno dei suoi fratelli, Umberto Sacco, mor\u00ec ventenne nella cruenta battaglia del Montello il 18 giugno 1918 e fu decorato con la Medaglia d'Oro al valor militare.\nLa crittografia.\nIl campo nel quale ebbe i maggiori successi fu quello della crittografia.\nAll'inizio della Grande Guerra gli italiani erano in grado di intercettare i messaggi austriaci ma non di decrittarli, poich\u00e9 l'Esercito Italiano non disponeva di un \"Ufficio Cifra\". Per rimediare a questo il Sacco, all'epoca comandante della stazione radio di Codroipo che intercettava i messaggi, fu inviato nel luglio 1915 al quartier generale dell'esercito francese a Chantilly, per cercare l'aiuto dell'ufficio cifra francese.\nAll'inizio del 1916 fu messo a capo di un servizio di intercettazione radio che doveva ancora\npassare ai francesi i messaggi perch\u00e9 fossero decrittati.\nI francesi riuscirono a decrittare molti messaggi austriaci, ma si rifiutarono sempre di istruire\ngli italiani sui loro metodi.\nSacco propose quindi al suo superiore, il generale Marchetti, di creare un \"Ufficio Crittografico\" autonomo:\nPreso immediatamente in parola fu incaricato di organizzare tale ufficio. Sotto la guida del Sacco e dei suoi collaboratori Tullio Cristofolini, Mario Franzotti, e Remo Fedi, furono forzati il cifrario campale austriaco, quello diplomatico, e quello navale.\nFurono forzati anche alcuni cifrari tedeschi in uso nei Balcani, come il crittogramma relativo al viaggio del generale Falkenhayn in Grecia nel gennaio 1917, episodio ricordato dal Sacco nel suo manuale di crittografia.\n\u00c8 solo con la disfatta di Caporetto nel 1917 che il Sacco riusc\u00ec a convincere gli alti comandi italiani ad abbandonare i vecchi cifrari, che come poi si seppe venivano facilmente decrittati dagli austriaci, e di adottare quei nuovi sistemi che avevano fino allora rifiutato perch\u00e9 troppo complicati.\nI successi nell'attivit\u00e0 crittografica gli valsero la promozione speciale da maggiore a tenente colonnello, ottenuta nel maggio del 1918.\nNel periodo fra le due guerre cominci\u00f2 a scrivere il manuale che lo rese famoso. Dapprima \"Nozioni di Crittografia\" (per uso interno dell'esercito), poi nel 1936 \"Manuale di Crittografia\", che ebbe la versione definitiva dopo la fine della guerra, nel 1947. Un testo ancor oggi fondamentale che venne quasi immediatamente tradotto in francese, e che ancora nel 1974 fu tradotto in inglese e pubblicato da un editore americano.\nIl lavoro di Sacco nella prima guerra mondiale fu ricordato in vari libri fra cui quello di David Kahn \"The codebreakers\" (1967, \"La guerra dei Codici\", Arnoldo Mondadori Editore, 1969) e il recente \"Segreti, spie, codici cifrati\" (Apogeo, 1999) nella parte curata da Corrado Giustozzi.\nUltimi anni.\nSacco fu anche un appassionato astronomo dilettante, per le edizioni dell'Arma del Genio scrisse un piccolo manuale, \"Caccia ai pianeti con un piccolo cannocchiale\", oggi introvabile.\nMor\u00ec a Roma il 5 dicembre del 1970.\nOpere.\nOltre alle moltissime comunicazioni scientifiche sulle riviste specializzate, vanno segnalati"}
{"id": "96217", "revid": "1745361", "url": "https://it.wikipedia.org/wiki?curid=96217", "title": "Siberia", "text": "La Siberia ( \"Sibir'\"; in tataro: \"Seber\"; in mongolo \u0441\u0438\u0431\u0438\u0440\u044c \"Sibir\") \u00e8 un territorio dell'Asia settentrionale, con la quale, secondo la definizione prevalente, coincide, e che si estende, in longitudine, dal piede orientale dei monti Urali fino alle rive del Pacifico e, in latitudine, dalle catene dei monti Altaj e dei monti Saiani fino alle rive del mare Artico, territorio tutto compreso nella Russia.\nIl limite meridionale corrisponde al confine della Russia con la Mongolia e con la Manciuria cinese, mentre tra il monte Beluha (Altaj) e gli Urali il limite \u00e8 segnato all'incirca dal confine settentrionale del Kazakistan. La costa del mare Glaciale Artico si articola in numerose insenature, soprattutto in corrispondenza delle foci dei fiumi, e in accentuate penisole, come quella di Jamal, di Gyda e del Tajmyr; appartengono alla Siberia anche l'arcipelago della Terra del Nord (Severnaja Zemlja), quello della Nuova Siberia e pi\u00f9 a oriente l'isola di Wrangel.\nSul fronte del Pacifico, dopo la penisola dei \u010cuk\u010di, che protende sullo stretto di Bering il capo Dezn\u00ebv, si trova la lunga penisola di Kam\u010datka, continuata dall'arcipelago delle isole Curili che circondano e chiudono il mare di Ochotsk, e l'isola di Sachalin che \u00e8 separata dal continente dallo stretto dei Tartari, attraverso il quale, come attraverso lo stretto di La P\u00e9rouse, si penetra nel mare del Giappone. Entro questi limiti la Siberia misura ca. 13 milioni di km\u00b2, ma ha una popolazione piuttosto scarsa, di ca. 36 milioni di abitanti nel 2017.\nL'immenso territorio presenta da area ad area notevoli differenze di condizioni morfologiche e climatiche e anche diversit\u00e0 di popolamento e di sviluppo economico; pertanto in prima approssimazione si suol dividere in tre grandi parti: la Siberia occidentale tra gli Urali e lo Jenisei, quasi tutta pianeggiante; la Siberia orientale tra lo Jenisei e la Lena, formata di altopiani e di montagne specialmente nel territorio della Jacuzia, che giunge fino allo stretto di Bering; l'Estremo Oriente russo, che comprende la valle del fiume Amur, le province costiere sul Pacifico dalla penisola di Kam\u010datka fino a Vladivostok.\nEtimologia.\nAlcune fonti dicono che \"Siberia\" deriva dalla parola del turco antico per \"terra dormiente\" o \"bello\" (Siber). Un'altra versione \u00e8 che questo nome era l'antico nome tribale dei Sabiri, un popolo nomade, in seguito assimilato ai Tartari Siberiani. Un'ulteriore variante sostiene che la regione sia stata nominata basandosi sul nome del popolo Xibe. L'uso moderno del nome \u00e8 apparso nella lingua russa dopo la conquista del Khanato di Sibir. La spiegazione molto plausibile che il nome derivi dalla parola russa per \"nord\" (\u0441\u0435\u0432\u0435\u0440, separato) viene proposta dallo storico polacco Chycliczkowski, ma questa spiegazione \u00e8 respinta da Anatole Baikaloff dato che \u00e8 dubbio il fatto che in antico alcuni tra i vicini cinesi, arabi e mongoli (il cui nome per la regione \u00e8 simile) sapessero il russo. Il suo suggerimento \u00e8 che il nome sia una combinazione di due parole turche, \"su\" (acqua) e \"birr\" (terra selvaggia).\nGeografia fisica.\nMorfologia.\nTra il piede orientale degli Urali e il corso dello Jenisei si estende la pianura della Siberia occidentale, che pu\u00f2 essere considerata come la continuazione, al di l\u00e0 degli Urali, del tavolato della Russia europea. Questa pianura, che \u00e8 limitata a sud dai rilievi dei Kirghisi (che si stendono dal lago Balcha\u0161 verso gli Urali meridionali, ma che sono fuori dal territorio politico siberiano), poggia su un antico imbasamento del periodo erciniano, occupato dal mare fino nell'\u00e8ra terziaria e ricoperto di un rivestimento sedimentario di scarso spessore, sul quale si stendono depositi alluvionali recenti e, nella parte settentrionale, anche depositi morenici. Caratteri generali dell'immensa pianura, che misura oltre 2000 km da nord a sud ed \u00e8 altrettanto larga da est a ovest, sono l'uniformit\u00e0 assoluta e la mancanza di pendenza, che rende difficile lo scorrimento delle acque superficiali verso il mare.\nI grandi fiumi come l'Ob' e il suo affluente Irty\u0161 e lo Jenisei, che hanno le loro sorgenti nelle montagne periferiche meridionali degli Altaj e dei Monti Saiani, quando raggiungono la pianura hanno il loro letto a un'altezza inferiore a 100 metri. Cos\u00ec l'Irty\u0161 \u00e8 appena a 67 m s. m. a Omsk, e alla stessa altitudine \u00e8 l'Ob' a Tomsk, mentre si trovano a ca. 2000 km dalla foce nel mare Artico. Anche lo Jenisei, che segna il limite orientale della grande pianura, a Jeniseisk, a oltre 2000 km dal mare, ha un'altitudine di appena 70 metri. La difficolt\u00e0 dello scorrimento delle acque fa s\u00ec che la pianura a nord del 60\u00ba parallelo sia in gran parte paludosa. Anche la costa \u00e8 bassa e melmosa ed \u00e8 incisa da estuari enormi, come quello dell'Ob', che ha una lunghezza di 800 km. Verso sud-est la pianura termina ai piedi delle alture che scendono dai monti Altaj e dai Saiani e comprende una serie di bacini ricchi di minerali e specialmente di carbone, come nella depressione di Kuzneck e in quella di Minusinsk e della regione di Krasnojarsk.\nA oriente dello Jenisei e fino al corso medio della Lena, la Siberia centrale \u00e8 formata di altopiani monotoni, costituiti dalle antiche formazioni della Terra dell'Angara, la parte geologicamente pi\u00f9 antica dell'Asia settentrionale. Questi altopiani hanno un'altitudine media inferiore ai 500 m, tranne che verso il corso dello Jenisei, dove si trovano dei rilievi pi\u00f9 accentuati, come i monti Polkan, che superano i 1000 m, e i monti Putorana, a est di Igarka, che raggiungono i 1500 m. Gli altopiani sono divisi in parti minori dalle profonde incisioni scavate dalle tre Tunguske che scendono allo Jenisei; verso nord poi finiscono su un largo corridoio pianeggiante che dall'estuario dello Jenisei si estende fino a quello del Chatanga e alla foce della Lena, separando nettamente il massiccio dei monti di Byrranga (1000 m s. m.), che occupano la parte centrale della penisola di Tajmyr. Nella parte meridionale, tra i Saiani orientali e il mare di Ochotsk, il territorio \u00e8 molto montagnoso con una serie di creste parallele fra di loro e orientate da sud-ovest a nord-est fra la zona del lago Bajkal e la valle del fiume Argun, di cui pi\u00f9 noti sono i monti Jablonoj che sono continuati dai monti Stanovoj fino alle coste del mare di Ochotsk.\nA oriente della Lena, le montagne si sviluppano in grandi sistemi arcuati, di cui i principali sono i monti di Verkojansk che dominano verso sud e verso ovest la valle della Lena e del suo affluente Aldan, e hanno un'altezza media di 1500 metri. Seguono, tra il corso della Jana e la valle dell'Indigirka, i monti \u010cerskij, ancora poco conosciuti, che culminano a 3147 m nel monte Pobeda. I monti Stanovoj sono continuati lungo il mare dai monti Dzugdzur che si allacciano al grande arco dei monti del Kolyma, i quali raggiungono a nord il massiccio dell'Anadyr, che termina nella penisola dei \u010cuk\u010di. Dal golfo di Anadyr si volgono verso sud i monti Korjaki che si continuano nella doppia catena della penisola di Kam\u010datka, che ha un'altitudine media di 2500 m, ma \u00e8 sovrastata da numerosi coni vulcanici, tra cui il monte Klju\u010dev, vulcano attivo, che raggiunge 4750 m sul mare. Il rilievo del bacino dell'Amur si compone di allineamenti che hanno andamento da sud a nord come i monti di Bureja e, tra il corso inferiore dell'Amur e la costa del mare del Giappone, i monti Sichote-Alin che terminano a sud, presso Vladivostok.\nClima.\nIl clima della Siberia \u00e8 estremamente continentale con inverni freddi e lunghi ed estati brevi e abbastanza calde, per cui l'escursione annua della temperatura \u00e8 molto forte.\nNella Siberia occidentale le temperature invernali e l'escursione annua sono meno accentuate che nella Siberia centrale. Cos\u00ec a Novosibirsk la media di gennaio \u00e8 di -20 \u00b0C e la media di luglio \u00e8 di 20 \u00b0C, con un'escursione annua di 40 gradi; medie invernali e medie estive simili sono state registrate a Salechard, sull'estuario dell'Ob', e a Jeniseisk, sul fiume omonimo. La piovosit\u00e0 \u00e8 sufficiente e varia da 300 a 400 mm annui nella zona a nord del 55\u00ba parallelo; per quanto le piogge siano prevalentemente estive, la caduta della neve \u00e8 abbondante e si mantiene durante tutto l'inverno. Il passaggio dall'inverno all'estate \u00e8 rapido e accompagnato da violenti temporali e dal disgelo.\nNella Siberia orientale gli inverni sono pi\u00f9 lunghi e pi\u00f9 rigidi e le medie del gennaio si abbassano; cos\u00ec Irkutsk ha una media di -20 \u00b0C, \u010cita di -27,6 \u00b0C e Aldan di -40 \u00b0C, mentre le medie estive sono rispettivamente di 12 \u00b0C, 15 \u00b0C, 14 \u00b0C. A Verkojansk, sulla Jana, la media del gennaio \u00e8 di -50,5 \u00b0C e quella del luglio di 15,5 \u00b0C; durante gennaio il termometro non sale mai al di sopra di -16 \u00b0C. L'escursione annua che \u00e8 di 42,6 \u00b0C a \u010cita e di 54 \u00b0C ad Aldan, arriva a 66 \u00b0C a Verkojansk. La piovosit\u00e0 \u00e8 notevolmente inferiore a quella della Siberia occidentale e va da 300 mm della zona meridionale a 150 mm nel bacino della Lena; cade quasi esclusivamente nell'estate, per cui le nevi sono molto scarse e il suolo superficialmente gela.\nNell'Estremo Oriente russo l'influenza del monsone estivo e quella oceanica portano a una attenuazione delle medie del gennaio, e a una piovosit\u00e0 molto pi\u00f9 accentuata su tutta la zona periferica costiera nell'isola di Sachalin e nella Kam\u010datka. Tuttavia a Nikolaevsk, sulla foce dell'Amur, la media di gennaio \u00e8 di -24 \u00b0C, mentre a Petropavlovsk sulla costa pacifica della Kam\u010datka la stessa media \u00e8 di -10,8 \u00b0C e a Vladivostok di -13,8 \u00b0C. Tali medie basse (Vladivostok \u00e8 alla stessa latitudine di Marsiglia) sono dovute alla corrente fredda che discende lungo la penisola di Kam\u010datka e penetra nei mari costieri. La piovosit\u00e0 in questa regione si aggira su 600 mm l'anno e, oltre alla zona costiera, ne beneficia anche la bassa valle dell'Amur; la pioggia \u00e8 portata specialmente dal monsone estivo, ma anche nell'inverno la neve cade abbondantemente.\nIdrografia.\nI fiumi della Siberia hanno le loro sorgenti nei rilievi lungo il confine meridionale e vanno a sfociare nel mare Artico, con corsi grossolanamente paralleli. Soltanto l'Amur corre da ovest a est e sfocia nel mare di Ochotsk, dopo aver segnato con il suo corso il confine con la Manciuria. Il fiume pi\u00f9 occidentale \u00e8 l'Ob' che nasce negli Altaj, attraversa il bassopiano raccogliendo molti affluenti, tra cui principale l'Irty\u0161, e dopo un corso di 5300 km finisce nel mar di Kara con un estuario di oltre 800 km. Segue lo Jenisei, lungo 4090 km, che nasce dall'altopiano della Mongolia e raccoglie le acque dell'altopiano della Siberia centrale per mezzo delle tre Tunguske; la Tunguska Superiore o Angara gli porta anche le acque del lago Bajkal. Viene poi la Lena (4260 km) che nasce nei monti della Cisbaikalia, raccoglie numerosi affluenti, tra cui il Viljuj a sinistra e l'Aldan a destra, e sfocia nel mare dei Laptev con un vastissimo delta. Pi\u00f9 a est troviamo la Jana, l'Indigirka e il Kolyma.\nCaratteri comuni di questi fiumi sono la regolarit\u00e0 del regime, la lentezza del corso, la grande estensione dei singoli bacini e quindi la notevole portata. Perci\u00f2 i fiumi principali e i loro affluenti sono navigabili e nel loro insieme formano vaste reti navigabili, specie nella Siberia occidentale e nel bacino della Lena. Per\u00f2 la navigabilit\u00e0 \u00e8 limitata dal lungo periodo di gelo che nel corso inferiore, vicino alla foce, dura anche otto mesi. E poich\u00e9 il gelo comincia verso la foce, nel corso inferiore si formano grossi strati di ghiaccio che impediscono il deflusso delle acque al mare; per questo, e specialmente in primavera, nel periodo dello scioglimento delle nevi, i fiumi escono dai loro letti e allagano i territori forestali posti sulle loro rive. Carattere diverso ha l'Amur, che, come si \u00e8 detto, corre da ovest a est per versarsi nel Pacifico, dopo un corso di 4480 km. L'Amur \u00e8 formato dalla confluenza del Silka con l'Argun, di cui si pu\u00f2 considerare ramo sorgentifero il Kerulen che viene dalla Mongolia. Tutti i fiumi siberiani sono ricchi di pesce, e la pesca \u00e8 l'attivit\u00e0 principale delle popolazioni rivierasche.\nRelativamente scarsi sono i laghi: nella Siberia occidentale vi sono numerosi bacini che nel periodo del disgelo primaverile vanno soggetti a grandi piene e allargano di molto la loro area, ma conservano quasi sempre l'aspetto di paludi e di acquitrini. Nelle zone montane degli Altaj si trovano laghi numerosi, in parte di origine glaciale. Ma il maggior lago \u00e8 il Bajkal, che occupa una fossa di avvallamento in mezzo alla regione montagnosa tra i Saiani orientali e gli Jablonoj. Il lago \u00e8 lungo 671 km e largo in media 40 con una superficie di ca. 31.500 km\u00b2. \u00c8 un lago molto profondo, con una profondit\u00e0 media di 1200 m, che arriva a 1742 m nella parte centrale. E poich\u00e9 il livello superficiale \u00e8 a 450 m, il lago si abbassa a 1292 m sotto il livello del mare. Con la massa delle sue acque esercita un'influenza benefica sul clima delle zone costiere, ma anch'esso gela per circa sei mesi dell'anno, da novembre a maggio.\nFlora e fauna.\nLa distribuzione della vegetazione si presenta, in analogia alle condizioni climatiche, in grandi fasce che si succedono da nord a sud. Cos\u00ec la \"tundra\" corrisponde alla zona settentrionale di clima artico; a essa segue la grande zona forestale corrispondente alla fascia di clima continentale con precipitazioni superiori a 300 mm; pi\u00f9 a sud, dove le estati sono pi\u00f9 calde e le precipitazioni inferiori a 300 mm, si ha la steppa, associazione di graminacee e di piante a bulbo e a rizoma, con assenza di alberi.\nLa tundra \u00e8 caratterizzata dalla mancanza di alberi; il suolo occupato largamente da acquitrini torbosi, nell'estate si copre di ampie distese di muschi e licheni, intervallati da spazi nudi o rocciosi. La vegetazione legnosa \u00e8 rappresentata soltanto da arbusti bassi e intristiti e da betulle nane che crescono nelle parti riparate dal vento. Soltanto nella breve estate si ha una grande fioritura, dai colori vivaci. La fauna \u00e8 abbastanza ricca specialmente di insetti, di roditori e di uccelli, fra cui predominano i palmipedi. L'animale pi\u00f9 utile e caratteristico \u00e8 la renna, che, allo stato domestico o selvaggio, passa nella tundra i mesi estivi vivendo di muschi e licheni, mentre si rifugia nella zona marginale della foresta durante l'inverno.\nA sud del Circolo Polare Artico la tundra viene sostituita dalla foresta (\"tajga\"), che si estende fino alle rive del Pacifico, formando il dominio forestale continuo pi\u00f9 vasto del mondo. Essa \u00e8 formata essenzialmente di conifere e di betulle nella fascia pi\u00f9 settentrionale, ma si trasforma in foresta di latifoglie nella parte pi\u00f9 meridionale. Presenta per\u00f2 aspetti diversi secondo le regioni. Nella Siberia occidentale, lungo le rive dell'Ob' e dei suoi affluenti, dove assume il carattere di foresta umida, con acquitrini e torbiere, essa costituisce la vera e propria tajga, nome esteso a tutta la foresta settentrionale. Vi predominano le conifere e particolarmente i pini, gli abeti, i larici e i cedri siberiani; nelle zone in cui la foresta \u00e8 stata distrutta, si sono formati dei boschi degradati con betulle, ontani e tremoli.\nVerso sud la foresta si dirada per lasciare il posto a zone erbose che vanno man mano estendendosi fino a occupare tutto il terreno. Allora la foresta \u00e8 sostituita dalla steppa, la quale occupa la parte meridionale della Siberia occidentale e in particolare i medi bacini dell'Irty\u0161 e dell'Ob' e si ritrova anche nella regione del medio Amur. Nella Siberia occidentale essa si allarga a cavallo della Transiberiana ed \u00e8 attualmente posta a coltura, specialmente in corrispondenza della regione delle terre nere assai fertili. Mancano gli alberi, che si trovano tuttavia sulle rive dei fiumi. L'occupazione umana e le coltivazioni hanno fatto sparire anche la fauna primitiva, che comprendeva cavalli selvatici, emioni, cervi, caprioli, cinghiali, ecc.\nSui versanti dei rilievi meridionali cresce la foresta che si spinge a notevole altezza, fin sopra 1000 m s. m. sui pendii esposti a sud, per cedere pi\u00f9 in alto il posto ai pascoli. Nelle alture della valle dell'Amur predominano le latifoglie e la fauna diventa pi\u00f9 numerosa e comprende anche dei grandi carnivori come la tigre della Manciuria e il leopardo: numerosi sono gli uccelli, particolarmente i rapaci e i palmipedi. La fauna \u00e8 assai ricca; oltre agli orsi, ai lupi e ai grandi ruminanti, come l'alce e il capriolo, numerosissimi sono gli animali da pelliccia, come lo zibellino, lo scoiattolo, la martora, la puzzola e varie qualit\u00e0 di volpi; questi animali da pelliccia sono oggetto di caccia da parte delle popolazioni indigene, ma ora sono anche allevati in speciali fattorie di Stato. Assai numerosi sono anche i roditori, particolarmente le lepri e molte altre specie di piccoli mammiferi.\nSociet\u00e0.\nEvoluzione demografica.\nSecondo il censimento russo del 2010 i circondari federali della Siberia e quello dell'Estremo Oriente, situati interamente ad est dei monti Urali, contano complessivamente una popolazione di circa 25,6 milioni. Gli oblast' di Tjumen' e di Kurgan che sono geograficamente in Siberia ma che sono amministrativamente parte del circondario federale degli Urali insieme hanno una popolazione di circa 4,3 milioni. Di conseguenza, tutta la regione della Russia asiatica (o Siberia nel pi\u00f9 ampio uso del termine) \u00e8 la patria di circa 30 milioni di persone. Ha una densit\u00e0 abitativa di circa tre persone per chilometro quadrato.\nGran parte dei Siberiani sono Russi e Ucraini russificati. Vi sono circa Tedeschi russificati che vivono in Siberia. Gruppi mongoli e turchi, come i Buriati, i Tuvani, gli Jakuti e i Tatari siberiani, vivono da tempo nelle contrade siberiane. I Buriati assommano a elementi, fatto che li rende la pi\u00f9 folta minoranza in Siberia. Secondo il censimento del 2002, vi sono anche Yakuti. Altri gruppi sono costituiti da Ket, Evenchi, Ciukci, Coriachi, Yupik e da Yukaghiri.\nCirca il 70% delle persone di Siberia vive nelle citt\u00e0. La maggior parte delle persone che vivono nelle citt\u00e0 risiede in appartamenti. Molte persone vivono anche in zone rurali, in case semplici e spaziose di legno. Novosibirsk \u00e8 la pi\u00f9 grande citt\u00e0 della Siberia, con una popolazione di circa 1,5 milioni di abitanti. Tobol'sk, Tomsk, Tjumen', Krasnojarsk, Irkutsk e Omsk sono i pi\u00f9 antichi centri storici.\nEconomia.\nLa Siberia \u00e8 straordinariamente ricca di minerali, contenenti vene di quasi tutti i metalli preziosi da un punto di vista economico - in gran parte a causa della mancanza di glaciazione quaternaria all'esterno delle zone di montagna. Ha alcuni dei pi\u00f9 grandi giacimenti al mondo di nichel, oro, piombo, carbone, molibdeno, gesso, diamanti, diopside, argento e zinco, oltre ad ampie risorse inutilizzate di petrolio e gas naturale. La regione di Khanty-Mansiysk ospita il 70% dei campi petroliferi sviluppati della Russia. La Russia contiene circa il 40% delle risorse conosciute al mondo di nickel presso il deposito Noril'sk in Siberia. Norilsk Nickel \u00e8 il pi\u00f9 grande produttore al mondo di nichel e palladio.\nL'agricoltura siberiana \u00e8 fortemente limitata dalla breve stagione di crescita in gran parte della regione. Tuttavia, nel sud-ovest, dove i terreni neri sono estremamente fertili e il clima \u00e8 un po' pi\u00f9 moderato, vi \u00e8 ampia coltivazione di frumento, orzo, segale e patate, insieme con il pascolo di un gran numero di capre e vacche. Altrove la produzione alimentare, a causa della scarsa fertilit\u00e0 dei suoli podzolici e dell'estrema brevit\u00e0 delle stagioni di crescita, \u00e8 limitata alla pastorizia delle renne nella tundra, che \u00e8 stata praticata dai nativi per oltre anni. La Siberia ha le pi\u00f9 grandi foreste del mondo grazie alla presenza di vastissime porzioni di taiga. Il legname rimane una fonte importante di reddito, anche se molte foreste a est risultano piuttosto sfruttate ovvero tagliate molto pi\u00f9 rapidamente di quanto siano in grado di rigenerarsi. Il mare di Ochotsk \u00e8 uno dei posti pi\u00f9 ricchi di pesca del mondo a causa delle sue correnti fredde e delle sue maree molto elevate, e quindi la Siberia produce oltre il 10% del pescato annuale del mondo, anche se la pesca \u00e8 diminuita un po' dopo il crollo dell'URSS.\nGeografia antropica.\nSuddivisioni amministrative.\nAmministrativamente, la regione geografica della Siberia si estende sull'omonimo circondario federale, sul circondario federale degli Urali e su quello dell'Estremo Oriente. Tali circondari federali sono a loro volta suddivisi nei seguenti soggetti federali:\nCitt\u00e0 principali.\nTra le principali citt\u00e0 vi sono (tra parentesi gli abitanti al 2020):\nReligione.\nCi sono varie credenze in Siberia, principalmente il Cristianesimo ortodosso, il Buddismo tibetano e l'Islam. Si stima che circa ebrei vivano in Siberia, e vi \u00e8 anche la Provincia autonoma degli Ebrei. Il gruppo predominante \u00e8 la Chiesa ortodossa russa.\nLa Siberia \u00e8 considerata il \"locus classicus\" dello sciamanesimo e il politeismo \u00e8 popolare. Queste religioni native risalgono a centinaia di anni fa. Il vasto territorio della Siberia ha molte diverse tradizioni locali di divinit\u00e0. Queste includono: Ak Ana, Anapel, Bugady Musun, Kara Khan, Khaltesh-Anki, Kini'je, Ku'urkil, Nga, Nu'tenut, Numi-Torem, Numi-Turum, Pon, Pugu, Todote, Toko'yoto, Tomam, Xaya Iccita, Zonget. Olkhon, un'isola del Lago Baikal \u00e8 un esempio di luogo con delle aree sacre dedicate a queste divinit\u00e0.\nSport.\nIl Bandy \u00e8 perfino pi\u00f9 popolare in Siberia che nella Russia europea. Anche l'hockey su ghiaccio \u00e8 piuttosto popolare, e la Kontinental Hockey League include tra le sue fila numerose squadre siberiane.\nTransiberiana.\nLa celeberrima ferrovia Transiberiana \u00e8 la tratta che unisce con una linea ferroviaria le parti pi\u00f9 estreme della Russia, da Mosca fino alla perla della Siberia Vladivostok, o con un itinerario diverso fino a Pechino.\nVoluta dallo zar Alessandro III nella seconda met\u00e0 dell'Ottocento per favorire lo sviluppo della Siberia, la sua costruzione ebbe inizio nel 1891 e dur\u00f2 all'incirca un decennio. All'epoca la Transiberiana si interrompeva all'altezza del Lago Bajkal per poi riprendere dalla sponda opposta, e solo dopo alcuni anni inizi\u00f2 la costruzione del tratto di ferrovia che oggi passa a sud del lago. Dopo ulteriori estensioni durante il XX secolo, si sviluppa per una lunghezza di quasi essendo di fatto la pi\u00f9 lunga linea ferroviaria del mondo."}
{"id": "96218", "revid": "163662", "url": "https://it.wikipedia.org/wiki?curid=96218", "title": "George H. W. Bush", "text": "Prima di candidarsi alla presidenza, ricopr\u00ec altre importanti posizioni politiche tra le file del Partito Repubblicano, fu membro della Camera dei rappresentanti e direttore della Central Intelligence Agency (CIA). \u00c8 stato il pi\u00f9 anziano ex presidente veterano della seconda guerra mondiale.\nComunemente chiamato George H. W. Bush o George Bush Sr. o H. W., per distinguerlo dal figlio George W. Bush, anch'egli divenuto presidente dal 2001 al 2009, aveva un altro figlio attivo in politica, Jeb, governatore della Florida dal 1999 al 2007.\nBush nacque nel Massachusetts dal senatore Prescott Bush e da Dorothy Walker Bush. Dopo l'attacco di Pearl Harbor nel 1941, il diciottenne Bush rimand\u00f2 gli studi universitari e divenne uno dei pi\u00f9 giovani aviatori nella storia della United States Navy, pilotando gli aerosiluranti Grumman TBF Avenger. Rimase arruolato fino alla fine della seconda guerra mondiale, poi si iscrisse all'Universit\u00e0 Yale. Si laure\u00f2 nel 1948 e si trasfer\u00ec con la famiglia nel Texas occidentale per entrare nel \"business\" del petrolio. Divenne milionario all'et\u00e0 di quarant'anni.\nNel 1988 ingaggi\u00f2 una forte campagna per la successione di Reagan, sconfiggendo l'avversario, il democratico Michael Dukakis. Bush condusse il suo mandato presidenziale soprattutto sulla politica estera: nel 1989 cadde il Muro di Berlino e due anni dopo l'Unione Sovietica si sciolse definitivamente. Attiv\u00f2 operazioni a Panama e nel Golfo Persico. In politica interna, d'altro canto, non mantenne la promessa della famosa dichiarazione \u00abread my lips: no new taxes\u00bb (leggete le mie labbra: nessuna nuova tassa) e per questo perse le elezioni presidenziali del novembre 1992, vinte dal democratico Bill Clinton.\nBiografia.\nFiglio di Prescott Bush, che fu senatore dal 1952 al 1963, proveniente da una delle pi\u00f9 influenti famiglie dell'aristocrazia finanziaria dell'Est, studi\u00f2 alla Phillips Academy di Andover, nel Massachusetts, e partecip\u00f2 alla seconda guerra mondiale come ufficiale pilota della U.S. Navy, ottenendo una decorazione. Nel 1945 spos\u00f2 Barbara Pierce e alla fine del 1948 si laure\u00f2 in economia all'Universit\u00e0 Yale, dove fu iniziato nella Skull and Bones Society.\nSi trasfer\u00ec a Houston, nel Texas, dove entr\u00f2 nell'industria del petrolio grazie alle conoscenze del padre come consigliere di amministrazione della Brown Brothers Harriman. Dopo alcuni anni di esperienza, fond\u00f2 varie societ\u00e0 petrolifere, la Bush-Overby Oil Development Co. (1951), la Zapata Petroleum Corp. (1953) e la Zapata Offshore Co. (1954), con le quali divenne milionario a met\u00e0 degli anni sessanta.\nCarriera.\nCarriera politica.\nCominci\u00f2 la carriera politica e, dopo una prima sconfitta contro il senatore democratico Ralph Yarborough nel 1964, fu eletto alla Camera dei Rappresentanti nel 1966, primo repubblicano mai eletto a Houston, e rieletto nel 1968, anno della vittoria di Richard Nixon alle elezioni presidenziali. Nel 1970 Nixon lo convinse a ritentare la sfida al Senato contro Ralph Yarborough, ma alle primarie democratiche quest'ultimo fu battuto da Lloyd Bentsen, che poi sconfisse Bush.\nNixon apprezz\u00f2 il sacrificio e le qualit\u00e0 di Bush e lo nomin\u00f2, con l'unanime approvazione del Senato, ambasciatore alle Nazioni Unite, dove lavor\u00f2 dal 1971 al 1973, quando, nel pieno dello scandalo Watergate, Nixon lo richiam\u00f2 a Washington come presidente del Partito Repubblicano. Bush difese Nixon e soprattutto il partito: fu egli a chiedere, per il bene del paese e del partito repubblicano, le dimissioni del presidente, rassegnate il 9 agosto 1974.\nIl successore di Nixon, il vicepresidente Gerald Ford nomin\u00f2 Bush a capo dell'ufficio diplomatico nella Repubblica Popolare Cinese. Allora Washington riconosceva Taiwan e a Pechino non c'era un'ambasciata statunitense: i quattordici mesi della missione in Cina furono molto positivi per le relazioni cino-americane. All'inizio del 1976 Ford richiam\u00f2 Bush a Washington e lo nomin\u00f2 direttore della CIA, colpita da un'indagine del Senato sulle sue attivit\u00e0 illegali. Tenne la carica dal 30 gennaio 1976 al 20 gennaio 1977, giorno dell'insediamento del nuovo presidente, il democratico Jimmy Carter. Bush torn\u00f2 a Houston.\nVicepresidenza degli Stati Uniti (1981-1989).\nBush partecip\u00f2 alle primarie repubblicane del 1980, come rappresentante dell'ala centrista del partito ma, nonostante avesse incominciato la campagna gi\u00e0 nel 1979 fu sconfitto da Ronald Reagan, rappresentante dell'ala destra, che lo scelse come candidato vicepresidente e poi sconfisse Jimmy Carter alle elezioni. Reagan, secondo molti commentatori, scelse Bush come vicepresidente in qualit\u00e0 di esperto di politica estera. Come vicepresidente Bush, riconoscendo i limiti costituzionali della carica, tenne un basso profilo: fu comunque sempre leale a Reagan, e gli fu utile come Presidente del Senato e come capo della \"task force\" sulla \"deregulation\".\nPresidenza degli Stati Uniti (1989-1993).\nDopo essere stato vicepresidente di Reagan per due mandati, fu eletto presidente nel 1988. Vinte facilmente le primarie repubblicane, scelse come vicepresidente il senatore dell'Indiana Dan Quayle, poco noto ma gradito ai conservatori, e condusse una delle pi\u00f9 dure campagne presidenziali contro Michael Dukakis, governatore del Massachusetts, che aveva scelto come suo vice il texano Lloyd Bentsen, vincendo in quasi tutti gli Stati. Bush fu il primo vicepresidente uscente a divenire presidente dal 1836, dopo Martin Van Buren.\nBush mostr\u00f2 una particolare predilezione verso la politica estera: decise di invadere Panama per deporre il dittatore Manuel Noriega, gi\u00e0 alleato degli USA, con l'accusa di narcotraffico, si mosse cautamente di fronte allo sgretolarsi dell'URSS e fu un forte sostenitore dell'intervento in Iraq dopo l'invasione del Kuwait da parte di Saddam Hussein. La Guerra del Golfo, fortemente voluta dall'amministrazione Bush, ebbe inizio il 16 gennaio 1991, dopo l'approvazione da parte del Consiglio di sicurezza dell'ONU e la creazione di una forza multinazionale di una vastit\u00e0 senza precedenti, comprendendo, oltre ai Paesi NATO, alcuni Stati arabi e l'URSS. A differenza di quanto avvenne durante la Guerra di Corea, la forza multinazionale si attenne strettamente al mandato dell'ONU e liber\u00f2 il Kuwait, lasciando comunque al potere il dittatore iracheno Saddam Hussein. La scelta di Bush gli attir\u00f2 critiche dai neoconservatori.\nDurante il suo mandato Bush ebbe l'opportunit\u00e0 di nominare a vita due giudici della Corte Suprema: David Souter (1990) e Clarence Thomas (1991).\nA partire dalla primavera del 1991 Bush vide precipitare la sua popolarit\u00e0 a causa della crisi economica incominciata nel 1990, che non fu capace di fronteggiare: aument\u00f2 le tasse, rompendo la sua celebre e solenne promessa elettorale e gli fu rinfacciato di occuparsi troppo di politica estera a discapito di quella interna. Milton Friedman sostenne che Bush aveva tradito la Reaganomics; Bill Clinton, allora governatore dell'Arkansas, dichiar\u00f2: \u00abBush ha impiegato appena 5 giorni per creare un piano di salvataggio internazionale dell'URSS. Per creare un piano nazionale per salvare l'economia americana dalla recessione, invece, noi americani abbiamo dovuto aspettare ben 5 lunghissimi mesi\u00bb.\nAlle elezioni del 1992 fu sconfitto da Bill Clinton, sia a causa della crisi economica, sia a causa della candidatura dell'indipendente miliardario Ross Perot che, raggiungendo il 19% dei voti, tolse consensi al partito repubblicano.\nDopo la presidenza.\nDurante una sua visita in Kuwait, tenutasi dal 14 al 16 aprile 1993, fu sventato un attentato, orchestrato dal regime di Saddam Hussein per ucciderlo.\nAmava il paracadutismo e fece scalpore il suo lancio dell'11 novembre 2007, all'et\u00e0 di 83 anni, in quanto da tempo era costretto all'uso della sedia a rotelle per via del morbo di Parkinson. Il 12 giugno 2014, in occasione del suo novantesimo compleanno, comp\u00ec un nuovo lancio assistito dalla moglie e dal figlio George.\nIl 24 dicembre 2014 venne ricoverato d'urgenza presso il Methodist Hospital di Houston (Texas), a causa di una grave crisi respiratoria. Segue un nuovo ricovero, a Portland (Maine), il 16 luglio 2015, per la rottura di una vertebra dopo una caduta nella sua residenza estiva di Kennebunkport. Nel 2015 decide insieme con il figlio maggiore (l'ex Presidente George W. Bush) di appoggiare l'altro figlio Jeb Bush, ex governatore della Florida, nella sua corsa alle Primarie Repubblicane per le Presidenziali 2016. Nonostante sia dato come sicuro vincitore da contrapporre alla nominata democratica Hillary Clinton, Jeb viene sconfitto nettamente, a sorpresa, dal miliardario populista anti-establishment Donald Trump che si era scagliato violentemente contro i Bush e la loro eredit\u00e0 politica. Decide pertanto, insieme al figlio George Jr. e ai candidati repubblicani del 2008 e 2012, John McCain e Mitt Romney (sconfitti da Obama), di non prendere parte alla convention repubblicana e di non sostenere il candidato repubblicano Donald Trump.\nIl 20 settembre 2016 dichiara a sorpresa che alle elezioni presidenziali di novembre avrebbe votato per la candidata democratica Hillary Clinton, ex First Lady di quel Bill Clinton, allora governatore dell'Arkansas, che nel 1992 lo sconfisse clamorosamente, impedendogli un secondo mandato alla Casa Bianca e riconsegnando al Paese un Presidente democratico dopo 12 anni di reaganismo repubblicano. \u00c8 la prima volta in tutta la storia delle elezioni americane che un ex Presidente decide di votare e appoggiare direttamente il candidato del Partito avverso. Il 20 gennaio 2017, George H. W. e Barbara Bush non partecipano alla cerimonia di insediamento del Presidente eletto Donald Trump, poich\u00e9 entrambi ricoverati a Houston, lui in terapia intensiva per una polmonite. Dimessi pochi giorni dopo, il 5 febbraio fanno un'apparizione al Super Bowl LI.\nIl 22 aprile 2018, a cinque giorni dalla morte della moglie Barbara, viene nuovamente ricoverato d'urgenza in terapia intensiva presso il Methodist Hospital di Houston per un'infezione contrattasi nel sangue. Muore il 30 novembre seguente, all\u2019et\u00e0 di 94 anni, nella sua casa a Houston. In seguito ai tributi solenni all\u2019interno del Campidoglio, il funerale di Stato \u00e8 stato celebrato il 5 dicembre presso la Washington National Cathedral a Washington DC alla presenza, oltre a Donald Trump, dei quattro ex Presidenti degli Stati Uniti d'America con le rispettive mogli: Jimmy Carter, Bill Clinton, il figlio George W. Bush e Barack Obama. Il giorno successivo un secondo funerale pubblico si \u00e8 svolto presso la \"Saint Martin\u2019s Episcopal Church\" di Houston prima della sepoltura presso la George Bush Presidential Library and Museum a College Station accanto alla moglie e alla figlia."}
{"id": "96219", "revid": "228587", "url": "https://it.wikipedia.org/wiki?curid=96219", "title": "Publio", "text": "Origine e diffusione.\nDeriva dal \"praenomen\" romano \"Publius\"; secondo alcune fonti si basa sui termini latini \"populus\" (\"popolo\") e \"publicus\" (\"pubblico\"), con il significato di \"del popolo\" o \"che si dedica alle cose del popolo\", ossia \"politico\". Altre fonti sostengono invece una derivazione dall'etrusco \"Pupli\", di significato ignoto. \nSi tratta di un nome classico, ricordato per ragioni storiche e letterarie in quanto portato da diversi personaggi dell'antica Roma, tra cui molti dei Cornelii Scipioni, nonch\u00e9 da diversi santi (il cui culto \u00e8 stato sostanzialmente ininfluente per la diffusione del nome). Il nome \u00e8 poco usato, ed \u00e8 attestato per met\u00e0 in Lazio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "96220", "revid": "1318658", "url": "https://it.wikipedia.org/wiki?curid=96220", "title": "Thomas Jefferson", "text": " \u00c8 stato il terzo presidente degli Stati Uniti d'America dal 1801 al 1809 ed \u00e8 considerato uno dei padri fondatori della nazione. Il suo volto \u00e8 ritratto sul monte Rushmore accanto a quelli di George Washington, Abraham Lincoln e Theodore Roosevelt.\nFu il principale autore della dichiarazione d'indipendenza del 4 luglio 1776 e uno dei fondatori del Partito Democratico-Repubblicano degli Stati Uniti. Fortemente segnato dal pensiero illuminista, fu fautore di uno Stato laico e liberale, sostenendo l'egualitarismo formale e legale di tutti gli esseri umani, anche se non volle pronunciarsi mai contro la schiavit\u00f9.\nFu inoltre anche un intellettuale di grande spessore: fondatore della Universit\u00e0 della Virginia, ebbe un ruolo centrale nello sviluppo e nella costruzione di questa istituzione. Fu infine anche un architetto: suoi sono ad esempio i progetti per il campus dell'Universit\u00e0 della Virginia, la sua casa di Monticello, parte del patrimonio dell'UNESCO dal 1987, nonch\u00e9 il Campidoglio di Richmond.\nBiografia.\nInfanzia.\nFiglio di un pioniere della Virginia originario del Galles, Thomas Jefferson nacque a Shadwell, nella Contea di Albemarle in Virginia, da una famiglia benestante il 13 aprile 1743. Il padre, Peter Jefferson II, era un ricco proprietario terriero che aveva sposato Jane Randolph, la quale discendeva da una delle pi\u00f9 influenti famiglie dell'epoca. Jane Randolph, figlia a sua volta di Isham Randolph, era quindi imparentata direttamente con Peyton Randolph, uno dei pi\u00f9 influenti personaggi della Virginia di quel periodo. Dei suoi anni di infanzia non si sa molto, tranne alcune informazioni generiche. Jefferson era il terzo di dieci fratelli, due dei quali nacquero per\u00f2 gi\u00e0 morti.\nIstruzione.\nJefferson fu istruito inizialmente da alcuni insegnanti privati e a partire dal 1752 frequent\u00f2 la scuola elementare, dove ebbe come insegnante William Douglas, un pastore anglicano originario della Scozia. All'et\u00e0 di nove anni inizi\u00f2 i suoi studi di greco, latino e francese. Nel 1757 - quando il giovane Jefferson aveva 14 anni - suo padre mor\u00ec, lasciandolo quindi erede di circa 5\u00a0000 acri di terreno e numerosi schiavi. Dopo la morte del padre, Jefferson fu istruito presso un istituto diretto dal pastore James Maury, dove studi\u00f2 dal 1758 fino al 1760.\nDal 1760 frequent\u00f2 il William and Mary College, dove si diplom\u00f2 due anni pi\u00f9 tardi col massimo dei voti. Sempre presso il William and Mary College ricevette un'istruzione in filosofia e matematica e perfezion\u00f2 le sue conoscenze di francese. Si riferisce inoltre che Jefferson fosse un ottimo suonatore di violino; possedette tre violini (di cui almeno uno di probabile scuola cremonese) e una biblioteca musicale con opere di Corelli, Geminiani e altri autori italiani. Dopo essersi diplomato, Jefferson si iscrisse a giurisprudenza e intraprese gli studi per divenire avvocato. Si laure\u00f2 infine a vent'anni col massimo dei voti.\nCarriera da avvocato.\nDopo la morte della sorella pi\u00f9 anziana - Jane, 1\u00ba ottobre 1765 - Jefferson cadde in un lungo periodo di depressione. A ci\u00f2 si aggiunse anche il fatto che, dopo il matrimonio delle sue due altre sorelle, Mary Jefferson e Martha Jefferson, che sposarono rispettivamente Thomas Bolling e Dabney Carr, entrambe si trasferirono presso le abitazioni dei loro mariti, lasciando il giovane Jefferson solo con le due sorelle minori, Elizabeth e Lucy.\nNonostante le difficolt\u00e0 iniziali subite dopo la morte della sorella Jane, Jefferson divenne a breve un avvocato di fama, avendo tra i suoi clienti persone di spicco, tra le quali anche parenti di sua madre ed esponenti della famiglia Randolph.\nNel 1772 spos\u00f2 una vedova ventitreenne, Martha Skelton, dalla quale ebbe sei figli: Martha Jefferson Randolph (1772\u20131836), Jane Randolph (1774\u20131775), una figlia nata morta nel 1777, Mary Wayles (1778\u20131804), Elizabeth (1780\u20131781) e Lucy Elizabeth (1782\u20131784). Seguendo l'esempio del padre, divenne giudice di pace e poi fu rappresentante dell'assemblea della Virginia fino a quando, nel 1775, venne eletto al congresso continentale.\nCarriera politica.\nPrimo periodo e prime cariche politiche.\nDopo aver esercitato per un breve periodo il mestiere di avvocato fino al 1776, Jefferson riusc\u00ec a divenire deputato nella House of Burgesses, la Camera Bassa del parlamento della Virginia. Nel 1774 pubblic\u00f2 un breve saggio con il titolo \"A Summary View of the Rights of the British America\", che doveva fungere da manuale per i deputati della Virginia inviati presso il congresso continentale e che diede a Jefferson grande fama di pensatore e precursore del pensiero patriottico americano.\nSempre nel 1774, Jefferson venne nominato deputato presso il congresso continentale. Assegnato alla commissione per la stesura della dichiarazione d'indipendenza, Jefferson fu incaricato di elaborare la prima bozza del documento, che fu poi rivista da John Adams.\nVerso la fine del 1776 ritorn\u00f2 in Virginia, dove fu eletto nuovamente nel locale parlamento. Come deputato, si dedic\u00f2 alla completa revisione delle leggi allora vigenti nello Stato della Virginia, elaborando in soli tre anni 126 disegni di legge. Di particolare importanza sono i disegni di legge sull'abolizione del diritto dei primogeniti, sulla libert\u00e0 di credo e sulla completa revisione del sistema scolastico vigente.\nNel 1779, durante il periodo della guerra di indipendenza, fu eletto governatore della Virginia, carica che ricopr\u00ec dal 1779 fino al 1781. Durante questo periodo la Virginia fu occupata per ben due volte dalle forze armate britanniche che, in entrambe le occasioni, occuparono anche la citt\u00e0 di Richmond, che sarebbe poi divenuta da l\u00ec a pochi anni la capitale dello Stato. Al termine del suo secondo mandato, avendo deciso di non ricandidarsi, si ricongiunse alla propria famiglia senza curarsi di passare le consegne al suo successore, lasciando per alcuni giorni vacante la carica di governatore. Questo comportamento lo port\u00f2 sotto processo, ma l'assemblea legislativa lo scagion\u00f2 da ogni accusa. In seguito a tali vicende, Jefferson si ritir\u00f2 dalla scena politica per qualche tempo e ritorn\u00f2 alla sua tenuta di Monticello. Il 6 settembre 1782 la moglie Martha mor\u00ec durante il parto della sesta figlia Lucy Elisabeth.\nDal 1785 fino al 1789 Jefferson venne inviato come diplomatico a Parigi, dove fu membro della celebre loggia massonica \"Les Neuf Soeurs\" del Grande Oriente di Francia. Non pot\u00e9 quindi partecipare in modo diretto alle discussioni che riguardavano la Costituzione degli Stati Uniti d'America. Ci\u00f2 nonostante la costituzione elaborata dalla convenzione di Filadelfia lo soddisfece, anche se, come poi fece notare in seguito, avrebbe voluto l'aggiunta di una \"Bill of Rights\" che proteggesse i diritti dell'individuo. Durante il periodo parigino, Jefferson si innamor\u00f2 profondamente della pittrice gi\u00e0 sposata Maria Cosway, ma tra i due non vi fu mai una relazione. Sempre nello stesso periodo Jefferson effettu\u00f2 anche numerosi viaggi in Italia settentrionale e in Francia meridionale, dove studi\u00f2 a fondo l'architettura e le diverse opere d'arte locali. Intraprese altres\u00ec dei viaggi in Belgio e nei Paesi Bassi, fino a spingersi ai confini con la odierna Germania.\nSempre durante il suo periodo in Francia, Jefferson divenne partecipe della rivoluzione francese, che appoggi\u00f2 per quanto pot\u00e9 e per quanto gli consentiva la sua posizione di diplomatico. In tale occasione diede importanti contributi nell'elaborazione delle riflessioni riguardo ai diritti umani, prima di lasciare la Francia nel settembre del 1789 per ritornare in patria.\nDopo il suo ritorno, Jefferson fu nominato da George Washington Segretario di Stato. In questo ruolo, Jefferson divenne assieme al suo collega, l'allora Segretario al Tesoro Alexander Hamilton, il braccio destro di Washington. Ci\u00f2 per\u00f2 non pot\u00e9 impedire che con il passare del tempo si creassero posizioni di contrasto tra Hamilton e Jefferson. Cos\u00ec, se ad esempio Hamilton era favorevole alla creazione di una banca centrale, Jefferson sosteneva che la vigente costituzione non dava l'autorit\u00e0 necessaria al governo per poterla creare. Un altro punto di attrito tra i due riguardava il sovvenzionamento dell'industria americana da parte dello Stato: mentre il newyorkese Hamilton era favorevole, Jefferson, originario di una famiglia di ricchi proprietari terrieri e di schiavi, era propenso a favorire l'agricoltura e gli interessi degli agricoltori. Infine, se Jefferson era fortemente filo francese, Hamilton rivendicava le origini anglosassoni del suo paese, favorendo rapporti pi\u00f9 stretti con la Gran Bretagna.\nLe divergenze tra i due sfociarono infine con la formazione di due schieramenti contrapposti, che portarono alla creazione dei primi due partiti d'America. Jefferson divenne cos\u00ec, con l'aiuto di James Madison e James Monroe, il fondatore del Partito Democratico-Repubblicano, mentre Hamilton fu il fondatore del Partito Federalista. Nonostante i numerosi tentativi di mediazione del presidente per mitigare gli animi, gli attriti tra i due partiti proseguirono fino al 1793, anno in cui, deluso dall'atteggiamento del suo rivale e del fatto di non essere riuscito a pervenire ad un accordo, Jefferson si ritir\u00f2 dalla scena politica ritornando a vita privata nella sua casa di Monticello, dove si dedic\u00f2 all'ampliamento della sua tenuta.\nVicepresidenza.\nAnche questa assenza dalla scena politica fu breve. Tre anni pi\u00f9 tardi fu nominato dal Partito Democratico-Repubblicano candidato alle elezioni presidenziali. Il meccanismo elettorale per l'elezione alle cariche di presidente e vicepresidente all'epoca era il seguente: il candidato col maggiore numero di voti diveniva presidente degli Stati Uniti, mentre diveniva automaticamente vicepresidente il candidato che aveva ricevuto il secondo maggior numero di voti. Questo permetteva di fatto che potessero essere eletti due candidati di schieramenti diversi.\nProprio questo avvenne nel 1796, quando John Adams divenne presidente con 71 voti, mentre il suo candidato per la vicepresidenza, Thomas Pinckney, perse con 59 voti contro Jefferson che lo sopravanz\u00f2 per soli nove voti di preferenza; Aaron Burr, il candidato alla vicepresidenza di Jefferson, giunse quarto con 30 voti.\nNella veste di vicepresidente Jefferson aveva il compito di presiedere il Senato. Durante questo periodo pubblic\u00f2 un manuale sulle procedure parlamentari, dal titolo \"A Manual of Parliamentary Practice\".\nSempre durante il mandato di Adams, le relazioni tra Francia e Stati Uniti si inasprirono, tanto che nel 1798, a seguito dello scandalo internazionale noto come \"affare XYZ\", si era giunti ad uno stato di guerra, successivamente denominata quasi-guerra. A causa del clima teso, in risposta alle minacce francesi, il congresso approv\u00f2 le quattro leggi note unitariamente con il nome di \"Alien and Sedition Acts\". Queste davano al presidente il potere di arrestare ed espellere cittadini che provenivano da paesi ritenuti ostili, oltre a proibire la pubblicazione di articoli che incitassero alla critica ingiustificata nei confronti dei funzionari di Stato, introducendo per la prima volta nella storia americana il reato di vilipendio.\nIn particolar modo da parte del Partito Democratico-Repubblicano queste nuove leggi furono interpretate come un attacco diretto nei confronti della libert\u00e0 dei cittadini. Secondo Jefferson, infatti, tali leggi erano in contrasto con il primo emendamento della Costituzione, che garantiva il diritto di stampa e di pensiero. Jefferson e Madison presero quindi la decisione nel 1798 di deliberare per gli Stati della Virginia e del Kentucky le cosiddette \"Kentucky and Virginia Resolutions\". Come nel dibattito al riguardo della creazione di una Banca centrale, Jefferson si bas\u00f2 sul principio che il rapporto tra il potere centrale e quello dei singoli Stati federali fosse regolato da un \"patto\" e che le competenze che riguardavano il potere centrale fossero applicabili solo laddove la costituzione esplicitamente lo prevedesse: ogni decisione presa al di fuori dell'area di competenza assegnata dalla costituzione sarebbe stata quindi una palese violazione di quest'ultima. Alla fine fu Madison a placare gli animi, riassumendo le idee di Jefferson in forma pi\u00f9 pacata. Due anni pi\u00f9 tardi, alla fine del primo mandato di Adams, furono indette nuove elezioni presidenziali, alle quali il Partito Democratico-Repubblicano si present\u00f2 con gli stessi candidati della precedente elezione, mentre il Partito Federalista decise di candidare Adams e Charles Cotesworth Pinckney.\nPresidenza.\nElezione a presidente.\nLe elezioni presidenziali dell'anno 1800 furono certamente tra le pi\u00f9 turbolente mai viste nella storia degli Stati Uniti, con calunnie e attacchi personali da ambo le parti. I democratici repubblicani, delusi dalla politica di Adams, ma in particolar modo dagli \"Alien and Sedition Acts\", accusarono il Partito Federalista di tendenze monarchiche, mentre secondo i federalisti le posizioni del Partito Democratico-Repubblicano erano decisamente troppo estreme. Anche tra gli alleati di Adams si levarono pesanti critiche nei suoi confronti. Il presidente, che era stato sempre ritenuto un moderato, si era invece rivelato capace di sostenere posizioni molto estreme, deludendo di conseguenza una parte del suo elettorato, e ci\u00f2 spinse lo stesso Hamilton ad impegnarsi affinch\u00e9 Adams venisse sostituito da Pinckney nella corsa alla presidenza, pubblicando una lettera nella quale lo criticava aspramente.\nA causa delle continue controversie all'interno del Partito Federalista, le elezioni del 1800 furono infine vinte dai repubblicani, ma per via dell'allora vigente sistema elettorale entrambi i candidati democratici repubblicani (Jefferson e Burr) si aggiudicarono ciascuno le cariche di presidente e vicepresidente con 73 voti. Secondo l'allora vigente costituzione, spettava alla Camera dei rappresentanti decidere chi dei due candidati dovesse ricevere il mandato presidenziale e chi quello di vicepresidente. Tuttavia a quell'epoca la maggior parte dei seggi nella Camera dei rappresentanti era occupata da membri del Partito Federalista, che non vedevano in Jefferson e tanto meno in Burr dei degni successori di Adams. Questa situazione apparentemente paradossale si cristallizz\u00f2 in una situazione di stallo, nella quale entrambi i contendenti non riuscivano a ottenere una maggioranza sufficiente per la proclamazione a presidente. A questa situazione provvide a mettere fine un gruppo di deputati federalisti, che trov\u00f2 una via per fare eleggere Jefferson e allo stesso tempo salvare la faccia. Al termine della trentaseiesima votazione, quando si era giunti nuovamente a una situazione di parit\u00e0, essi decisero di astenersi dalla votazione seguente, permettendo a Jefferson di ricevere la maggioranza necessaria per essere eletto.\nIn seguito a tale evento, che aveva delineato una situazione di stallo quasi irrisolvibile, si decise di modificare l'iter delle elezioni presidenziali tramite il dodicesimo articolo della Costituzione statunitense. Con l'elezione di Jefferson a presidente, il Partito Democratico-Repubblicano interruppe l'egemonia del Partito Federalista, ponendo nel giro di pochi anni fine alla maggioranza parlamentare federalista. Per il successivo quarto di secolo sarebbe quindi rimasto in carica sempre un presidente democratico repubblicano, fino a quando nel 1825 non venne eletto presidente degli Stati Uniti il federalista John Quincy Adams.\nPrimo mandato da presidente.\nJefferson fu proclamato presidente degli Stati Uniti il 4 marzo 1801 e ben presto dovette occuparsi delle cosiddette nomine di mezzanotte. Negli ultimi giorni prima che terminasse il mandato di Adams, l'amministrazione federalista uscente aveva nominato, nel tentativo di ostacolare la nuova amministrazione che si sarebbe insediata da l\u00ec a poco, un gran numero di giudici federali (naturalmente su posizioni ad essa gradite), tra i quali il nuovo Presidente della Corte suprema, John Marshall. Jefferson contest\u00f2 la validit\u00e0 di queste nomine, sostituendo i giudici nominati. Il tutto culmin\u00f2 infine alcuni mesi pi\u00f9 tardi nella famosa sentenza della Corte suprema, nota anche come \"caso Marbury contro Madison\", anche se di fatto la \"guerra contro la magistratura\" fin\u00ec solo quando Jefferson si rassegn\u00f2, non essendo riuscito a far dimettere alcuni giudici particolarmente ostili della Corte suprema, chiudendo di fatto la questione. Se pure alla fine l'amministrazione di Jefferson usc\u00ec sconfitta da tale episodio, il supporto delle corti federali a livello politico si rivel\u00f2 di secondaria importanza, tanto che nonostante Madison avesse formalmente perso la causa nei confronti di Marbury, questo evento non imped\u00ec che otto anni pi\u00f9 tardi venisse eletto alla Casa Bianca come successore di Jefferson.\nUno degli eventi pi\u00f9 importanti durante la presidenza di Jefferson fu certamente l'acquisto della Louisiana dalla Francia per 22,5 milioni di dollari. Con l'intenzione di espandere il territorio degli Stati Uniti Jefferson invi\u00f2 nel 1801 Robert R. Livingston in Francia per condurre le trattative per l'acquisto della citt\u00e0 di New Orleans. Livingston per\u00f2 si vide inizialmente contrapporre un deciso rifiuto da parte francese, fatto che spinse Jefferson a mandare Monroe in suo aiuto a Parigi. Nel frattempo, per\u00f2, al momento dell'arrivo di Monroe in Francia la posizione dei francesi circa la vendita di New Orleans era cambiata. Napoleone e il suo ministro degli esteri, Charles-Maurice de Talleyrand, avevano rivalutato l'offerta americana, pensando di vendere l'intera Louisiana agli Stati Uniti. Questo avrebbe permesso a Napoleone di finanziare le sue campagne di guerra, consentendo agli Stati Uniti di raddoppiare il proprio territorio. Alla fine, dopo lunghe trattative, la Louisiana fu ceduta agli Stati Uniti al prezzo di 22,5 milioni di dollari, equivalenti a sette dollari per chilometro quadrato.\nNonostante l'entusiasmo iniziale da parte di Jefferson per quanto riguardava l'offerta francese, sia Jefferson che Madison nutrivano seri dubbi sul fatto che la costituzione permettesse al congresso di acquistare porzioni di territorio da un altro paese, tanto che Jefferson richiese una modifica della costituzione con l'aggiunta di un paragrafo che esplicitamente prevedesse tale eventualit\u00e0, anche se poi in definitiva decise di accettare l'offerta francese senza che la costituzione fosse modificata. Il contratto di vendita fu ratificato il 30 aprile 1803 dal Congresso e il 20 ottobre dello stesso anno dal Senato.\nUn altro fondamentale episodio della presidenza di Jefferson fu l'esplorazione del nord-ovest del paese, avvenuta in seguito all'acquisto della Louisiana. La spedizione di Lewis e Clark, comandata dagli ufficiali Meriwether Lewis e William Clark, diede il via alla conquista dell'ovest e allo sterminio e all'oppressione dei nativi americani che abitavano da sempre quei luoghi. Lewis e Clark furono incaricati di esplorare una via navigabile che portasse dall'entroterra alla costa pacifica. Durante questa spedizione, che dur\u00f2 dal maggio del 1804 fino al settembre del 1806, Clark pot\u00e9 esaminare la fauna e la flora dei nuovi territori, portando al suo ritorno sulla costa atlantica piante e animali fino ad allora sconosciuti al mondo della scienza.\nNel 1805 Jefferson attu\u00f2 il primo intervento militare statunitense al di fuori del territorio nazionale, con il bombardamento di Tripoli nel corso della guerra barbaresca contro la pirateria che minacciava i traffici commerciali americani nel Mar Mediterraneo. I corsari barbareschi controllavano il quadrante meridionale e centrale del Mediterraneo e pretendevano pedaggi per le navi che transitavano per le acque da loro controllate. Fino a quando gli Stati Uniti erano rimasti una colonia britannica, le navi mercantili americane godevano della protezione della Royal Navy, ma con la dichiarazione di indipendenza esse erano ormai prive di protezione, e gli assalti ai mercantili americani andarono rapidamente aumentando. La situazione raggiunse il culmine con la richiesta del Pasci\u00e0 di Tripoli di 225.000 dollari di tributo per liberare alcune navi americane aggredite, che si erano rifiutate di pagare il pedaggio. Jefferson rifiut\u00f2 la richiesta e dichiar\u00f2 guerra ai corsari. Dopo diverse battaglie si giunse infine a un accordo, che prevedeva lo scambio di trecento prigionieri americani in cambio di cento prigionieri tripolini e 60.000 dollari di risarcimento.\nA parte questo episodio, Jefferson fu un pacifista convinto, tanto che ridusse considerevolmente le spese militari. Il resto della sua amministrazione fu occupato dal problema dei diritti di neutralit\u00e0, che gli Stati Uniti rivendicavano di fronte a Francia e Gran Bretagna che all'epoca si trovavano in guerra fra loro.\nPer quanto riguarda la politica interna, Jefferson si adoper\u00f2 per abbattere il debito pubblico degli Stati Uniti accumulato durante i primi anni della giovane democrazia americana. Di fatto fu molto efficiente nel perseguire tale scopo, tanto che alla fine del suo mandato il debito risultava decisamente ridotto rispetto al livello di quando era stato eletto presidente. Tale merito va per\u00f2 riconosciuto \"in primis\" al suo ministro del tesoro Albert Gallatin, che rimase in carica fino al 1814, portandolo da 80 a 45 milioni di dollari.\nNonostante i suoi numerosi successi, Jefferson dovette anche incassare alcune sonore sconfitte da parte dell'opposizione federalista. Il 13 febbraio 1801 il Congresso, che all'epoca fruiva di una maggioranza federalista dei seggi, aveva varato il cosiddetto \"Judiciary Act of 1801\" che creava una serie di nuove corti federali con tanto di giudici, il tutto messo in atto dai federalisti \"in extremis\" per ostacolare il presidente neoeletto. Complessivamente, con le \"nomine di mezzanotte\" Adams aveva nominato nelle ultime ore del suo mandato, durante la notte del 2 marzo 1801, 42 nuovi giudici federali, tra i quali il suo ministro degli esteri John Marshall, nominato Primo giudice della Corte suprema. A causa del poco tempo rimasto a disposizione di Adams per effettuare tutte le nomine necessarie, Marshall non riusc\u00ec a ricevere in tempo tutti i documenti necessari che lo qualificavano come primo giudice della Corte suprema, fatto che spinse Jefferson a definire nulla la nomina disposta da Adams. Di conseguenza William Marbury, uno dei giudici federali eletti da Adams, fece causa presso la Corte suprema nei confronti del nuovo ministro della giustizia James Madison, accusandolo di rifiutare di riconoscere la sua posizione di giudice federale. Nel processo seguente la Corte suprema per\u00f2 stabili che non poteva giudicare in merito alla vicenda, in quanto tale caso non rientrava nelle proprie competenze. Tuttavia, prima che tale fatto emergesse, John Marshall, che ricopriva la carica di primo giudice della Corte suprema, riusc\u00ec a dimostrare che Madison aveva compiuto un illecito non riconoscendo la carica di giudice federale di Marbury. Se pure di fatto Marbury non poteva essere ancora nominato a tutti gli effetti giudice federale, in quanto privo dei documenti necessari, questo verdetto diede forza all'opposizione e a tutte le corti federali dove erano stati nominati giudici filofederalisti. Tale evento port\u00f2 infine all'accusa e alla rimozione del giudice filorepubblicano John Pickering, per il quale si ottenne l'impeachment, finendo con l'essere rimosso dalla sua funzione di giudice.\nSecondo mandato.\nAlla fine del suo primo mandato, Jefferson si candid\u00f2 nuovamente alle elezioni, questa volta nominando come suo vice non gi\u00e0 Aaron Burr, bens\u00ec George Clinton. Infatti, in seguito al duello al quale aveva partecipato Aaron Burr e nel quale era stato ferito a morte Alexander Hamilton, Burr venne accusato di omicidio in due Stati federali e si dovette ritirare dalla scena politica, non potendosi candidare alla vicepresidenza.\nI candidati federalisti invece erano Charles Cotesworth Pinckney e il senatore dello Stato di New York Rufus King. Jefferson e Clinton vinsero le elezioni con grande margine di vantaggio rispetto ai loro avversari, con un totale di 162 voti a favore, mentre Pinckney e King si dovettero accontentare di soli 14 voti a testa.\nCiononostante, il suo secondo mandato non fu pi\u00f9 facile del primo. Inaspettatamente gli avversari pi\u00f9 pericolosi questa volta provenivano dallo stesso schieramento di Jefferson. Attorno a John Randolph e ai suoi sostenitori, anche noti con il nome di \"Tertium Quids\" o \"Old Republican\", i quali sostenevano che la politica di Jefferson si era avvicinata sempre pi\u00f9 a quella dei federalisti, si era formata una temibile opposizione, che mise ripetutamente in seria difficolt\u00e0 Jefferson. Tra gli argomenti che causarono i maggiori attriti tra gli schieramenti ci fu certamente quello che riguardava l'acquisto della Louisiana, dal momento che, come essi stessi sostenevano, la Costituzione non forniva i poteri necessari al parlamento per l'acquisto di nuovi territori. Successivamente la questione ritorn\u00f2 al centro dell'attenzione quando Jefferson cerc\u00f2 di acquistare dalla corona spagnola nuovi territori in Florida.\nUn ulteriore problema che mise in difficolt\u00e0 l'amministrazione di Jefferson deriv\u00f2 dal suo primo vicepresidente Aaron Burr che, dopo il duello con Hamilton, si diresse ad ovest per sfuggire alla condanna per omicidio al di fuori della giurisdizione degli Stati Uniti. Ben presto per\u00f2 giunsero voci a Washington che Burr volesse creare un proprio impero e stesse tramando contro il governo statunitense. Jefferson ordin\u00f2 perci\u00f2 di catturare Burr e di processarlo per alto tradimento, accusa per la quale Burr fu giudicato innocente, venendo nuovamente liberato.\nPer quanto riguarda invece la politica estera, Jefferson segu\u00ec sempre il principio della non-ingerenza nelle vicende politiche europee, dottrina che pi\u00f9 tardi divenne famosa con il nome di dottrina Monroe. Di conseguenza, per proteggere le navi mercantili statunitensi da eventuali attacchi britannici, Jefferson ratific\u00f2 nel 1807 l\"'Embarg Act\", che proibiva l'esportazione in Europa di beni prodotti negli Stati Uniti. Tale legge per\u00f2 non ebbe gli effetti desiderati e numerosi marinai persero il loro posto di lavoro. In New England ci fu di conseguenza una crisi economica senza precedenti e un fortissimo malcontento dilag\u00f2 nella popolazione. Ciononostante da parte europea non ci fu alcuna reazione e nel 1809, dopo che il mandato di Jefferson era terminato, tale legge fu abolita, anche se gli assalti attuati dalla marina britannica non cessarono. Tali assalti causarono infine, tre anni pi\u00f9 tardi, la guerra del 1812 tra Regno Unito e Stati Uniti.\nNel 1808 Jefferson var\u00f2 anche una legge che proibiva l'importazione degli schiavi, ma gi\u00e0 al momento in cui questa legge fu firmata si sapeva che essa sarebbe risultata del tutto inefficace, in quanto ben presto si svilupp\u00f2 all'interno dei confini statunitensi un fiorente commercio di schiavi proveniente dagli Stati settentrionali. La nuova legge, che era stata introdotta per prevenire una possibile rivolta da parte degli schiavi, si era quindi rivelata quantomeno da questo punto di vista efficace, in quanto i commercianti di schiavi avevano osservato che gli afroamericani nati come schiavi risultavano meno rivoltosi degli schiavi importati da oltreoceano. Il 4 marzo 1809, dopo essere stato per otto anni in carica, termin\u00f2 il suo secondo mandato, che ne segn\u00f2 il ritiro dalla scena politica. Malgrado fosse stato nuovamente proposto per la carica presidenziale, Jefferson rifiut\u00f2 la candidatura, sostenendo, come aveva anche fatto George Washington in precedenza, che era pericoloso accentrare il potere per troppo tempo nelle mani di un solo uomo.\nUn aspetto curioso della carriera politica di Jefferson, che appare ancora pi\u00f9 evidente durante il suo mandato da presidente, \u00e8 dato dal fatto che Jefferson prefer\u00ec, durante tutta la sua carriera politica, rivolgersi ai suoi concittadini tramite lettere pubbliche piuttosto che tenendo dei discorsi. Durante i suoi otto anni di mandato, infatti, tenne solo due discorsi. La causa di tale atteggiamento trova spiegazione nel fatto che Jefferson probabilmente soffriva di una lieve forma di sigmatismo.\nGli anni successivi al ritiro dalla scena politica.\nAspetti della vita privata di Jefferson.\nRitiratosi dalla scena politica al termine del suo secondo mandato, dopo la nomina di Madison come nuovo presidente degli Stati Uniti, Jefferson si dedic\u00f2 completamente alla ristrutturazione della sua tenuta a Monticello, ispirandosi a Villa Capra detta la Rotonda di Andrea Palladio e al Pantheon a Roma.\nInoltre Jefferson ebbe un intenso scambio epistolare con molte persone influenti del suo periodo, per facilitare il quale invent\u00f2 il cosiddetto poligrafo di Jefferson, un precursore della odierna fotocopiatrice.\nFino al 1800 Jefferson fu un intimo amico di Adams e di sua moglie Abigail. Con l'elezione a presidente e con i successivi attriti che si verificarono, la loro amicizia ne risent\u00ec, divenendo pi\u00f9 tiepida. Nel momento in cui entrambi erano per\u00f2 usciti dalla scena politica, Jefferson ritenne opportuno riallacciare questa vecchia amicizia.\nUn ulteriore progetto a cui Jefferson dava molta importanza era la creazione dell'Universit\u00e0 della Virginia a Charlottesville. L'idea di fondare un ateneo in Virginia risaliva al 1770 e Jefferson pot\u00e9 dedicarvisi a tempo pieno al termine del suo mandato presidenziale. Su pressione di Jefferson e di un politico suo sostenitore, Joseph C. Cabell, il parlamento della Virginia decise di istituire una nuova universit\u00e0 statale. Fu quindi convocata una commissione, che vide dal 1818 in poi Jefferson incaricato di presiederne i lavori. Come sovrintendente, Jefferson non esercit\u00f2 solo una grande influenza sui futuri docenti della neo-fondata universit\u00e0, ma partecip\u00f2 anche attivamente, assieme a Benjamin Latrobe, ai lavori di progettazione.\nGli ultimi anni di vita.\nGli ultimi anni di vita di Jefferson furono abbastanza movimentati, nonch\u00e9 segnati da forti problemi finanziari. La ristrutturazione della sua tenuta di Monticello e il suo stile di vita piuttosto dispendioso lo avevano portato a dilapidare grandi cifre di denaro e ad accumulare molti debiti. Inoltre si fece carico anche dei debiti di un amico e la sua situazione economica collass\u00f2. Per fare fronte ai debiti fu costretto a vendere molte delle sue propriet\u00e0 e infine parve quasi certo che dopo la sua morte anche la tenuta di Monticello non potesse andare agli eredi.\nMa anche alcune vicende politiche dell'epoca lo preoccupavano seriamente, prima tra tutte il cosiddetto compromesso del Missouri con il quale il congresso tent\u00f2 di arginare lo schiavismo, concedendo per\u00f2 allo stesso tempo agli Stati del sud situati al di sotto del 36\u00ba parallelo di mantenere degli schiavi. Secondo Jefferson, infatti, non c'era nulla che il potere centrale potesse fare per arginare il diffondersi della schiavit\u00f9 negli Stati Uniti, e tanto meno avrebbe potuto fare differenze tra i singoli Stati, concedendo agli uni diritti che negava agli altri.\nInfine, ai molti problemi di Jefferson si aggiunsero anche problemi di salute che gli impedirono di partecipare al cinquantesimo anniversario della Dichiarazione di Indipendenza. In una lettera indirizzata a Roger C. Weightman, che lo aveva invitato a partecipare all'anniversario per la celebrazione della Dichiarazione, egli si rivolse ancora, per un'ultima volta, al popolo americano. Una settimana pi\u00f9 tardi, il 4 luglio 1826, esattamente il giorno del cinquantesimo anniversario della Dichiarazione di Indipendenza, Jefferson mor\u00ec. In quello stesso giorno mor\u00ec anche il suo amico e avversario politico John Adams.\nDopo la sua morte tutti i suoi possedimenti vennero messi all'asta e nel 1831 anche gli ultimi terreni che erano rimasti fino alla sua morte di sua propriet\u00e0 furono venduti ad un certo James T. Barclay per dollari.\nLa salma di Jefferson fu sepolta a Monticello; nel suo testamento aveva inoltre disposto la donazione della sua casa al governo statunitense che, secondo le sue ultime volont\u00e0, la doveva utilizzare per ospitare un orfanotrofio adibito ad accogliere i figli degli ufficiali rimasti orfani. Infine, sempre secondo le ultime volont\u00e0 di Jefferson, sulla sua lapide furono incise le seguenti parole:\nCuriosamente, sempre secondo le sue ultime volont\u00e0, la data di nascita venne indicata secondo il calendario giuliano, come si pu\u00f2 vedere dalle due iniziali O.S. che indicano \"Old Style\".\nConvinzioni e ideali.\nIdeali.\nIl pensiero di Jefferson fu fortemente influenzato dall'illuminismo, al punto che egli stesso defin\u00ec John Locke, Francis Bacon e Isaac Newton, i tre pi\u00f9 grandi uomini della storia. Fu inoltre un convinto sostenitore di un'America libera, composta da agricoltori liberi, fatto che lo spinse ad impegnarsi affinch\u00e9 ogni cittadino americano potesse acquisire un pezzo di terreno. Jefferson fu anche un convinto sostenitore del libero mercato. Durante la sua permanenza in Europa, in veste di emissario, aveva ratificato un accordo commerciale con la Prussia. La sua ferma convinzione che il liberismo fosse il futuro migliore per la neo-fondata nazione fu per\u00f2 anche alla base delle numerose divergenze avute con Hamilton. Hamilton, di origini newyorkesi e con una visione pi\u00f9 conservatrice, si era dichiarato disposto a proteggere il settore manifatturiero americano anche a costo di introdurre dazi sui beni importati. Questa controversia fu infine alla base della guerra di secessione e delle differenze tra gli Stati del nord, per lo pi\u00f9 industrializzati e privi di una componente agricola, e quelli del sud, fortemente legati all'agricoltura e privi di grandi complessi industriali e manifatturieri. Jefferson fu anche uno dei principali sostenitori del pensiero democratico e del riconoscimento dei diritti umani, una visione che probabilmente aveva maturato durante il suo periodo di diplomatico a Parigi, quando fu coinvolto nella rivoluzione francese.\nPer quanto riguardava la politica interna, Jefferson fu un instancabile fautore del sistema federalista, nel quale i singoli Stati potessero godere di ampi margini di autodeterminazione. Egli stesso afferm\u00f2, in occasione delle \"Kentucky Resolutions\", che gli Stati Uniti erano una confederazione di singoli Stati indipendenti, uniti da un unico potere centrale, il quale poteva essere esercitato in ottemperanza agli articoli della costituzione e solo nei casi in cui la costituzione esplicitamente lo avesse previsto. La convinzione al riguardo di questo argomento da parte di Jefferson fu cos\u00ec forte che, qualora una decisione del Congresso non fosse stata prontamente sostenuta da un articolo della costituzione, egli era propenso ad annullarla. La visione di Jefferson si spinse fino al punto di sostenere che il potere centrale non potesse interferire con il potere legislativo dei singoli Stati, come d'altronde previsto dai primi accordi confederali che dettero vita agli Stati Uniti d'America. Tale posizione ebbe inoltre un'importanza non secondaria nella futura guerra di secessione e diede spunto ad innumerevoli dibattiti politici riguardo al potere centrale.\nL'interpretazione estremamente restrittiva di Jefferson riguardo alla costituzione americana fu per\u00f2 anche alla base degli \"Alien and Sedition Acts\", con i quali egli si oppose in modo deciso alla creazione di una Banca Centrale. Nonostante questa forte opposizione da parte sua, Jefferson non applic\u00f2 mai durante i suoi otto anni di mandato la costituzione con eccessivo rigore, come aveva richiesto invece si facesse nel periodo in cui si trovava all'opposizione, tanto che, durante il suo primo mandato di presidente, permise l'acquisto della Louisiana senza prima modificare la costituzione. Altrettanto fece alla fine del suo mandato, quando tent\u00f2 di decretare l'embargo nei confronti degli Stati europei, concedendo poteri eccezionali a esercito e marina, che consentissero loro di perquisire i cittadini americani senza un mandato (azione che era in palese contrasto con il \"Bill of Rights\"), atteggiamento che era stato da lui stesso criticato quando esso era stato adottato dalle forze armate britanniche nei confronti dei coloni americani. A causa di queste discrepanze tra ideali e politica reale, il sentimento americano nei confronti di Jefferson fu fortemente contrastante, tanto che si arriv\u00f2 anche al punto di odiarlo. Ciononostante alla fine prevalse un sentimento positivo nei suoi confronti che gli permise di essere ancor oggi considerato uno dei pi\u00f9 importanti presidenti degli Stati Uniti.\nL'opinione di Jefferson riguardo alla schiavit\u00f9.\nCome molti ricchi proprietari terrieri dell'epoca anche Jefferson possedeva moltissimi schiavi. Nonostante fosse un convinto sostenitore dei diritti umani egli si oppose sempre in modo deciso a qualsiasi tentativo di abolire la schiavit\u00f9. Appare paradossale che egli negasse ai propri schiavi il diritto alla libert\u00e0, diritto che egli stesso aveva affermato essere fondamentale per ogni singolo individuo. Per comprendere queste forti contraddizioni tra ideali e vita reale si dovr\u00e0 ricordare come numerosi dei padri fondatori degli Stati Uniti d'America fossero ricchi proprietari terrieri e proprietari di moltissimi schiavi. Fra essi spiccano, ad esempio, Benjamin Franklin, James Madison e George Washington (anche se Franklin liber\u00f2 nel corso della sua vita tutti i suoi schiavi). Si ricorder\u00e0 inoltre come la cultura dell'epoca considerasse gli schiavi neri come esseri inferiori, tanto da non essere paragonabili agli esseri umani.\nLo stesso Jefferson era consapevole di tale paradosso e, in un'occasione pubblica, afferm\u00f2 che mantenere in vigore la schiavit\u00f9 era come tenere un lupo per le orecchie: si vorrebbe lasciare la presa, ma non lo si pu\u00f2 fare per paura di essere divorati. Egli stesso, nei primi anni della sua carriera politica, quando era ancora deputato nella Camera Bassa della Virginia, aveva esortato la popolazione a liberare gli schiavi, malgrado egli in tale occasione non ne liberasse alcuno. Particolarmente forte \u00e8 la discrepanza tra teoria e prassi nel suo libro \"Notes on the State of Virginia\", nel quale attaccava apertamente la schiavit\u00f9 ma sosteneva contemporaneamente la tesi che la popolazione di colore fosse inferiore alla popolazione caucasica. Particolarmente controversa risulta infine la vicenda circa la relazione avuta con la schiava Sally Hemings, probabilmente sorellastra della moglie Martha Wayles, dalla quale ebbe pi\u00f9 di un figlio. Gi\u00e0 all'epoca tale vicenda aveva suscitato scalpore nell'opinione pubblica. Da alcune ricerche condotte negli ultimi anni con l'ausilio della prova del DNA si ha quasi la certezza che Jefferson fosse il padre dei figli avuti dalla schiava-amante-cognata Sally Hemings.\nL'opinione di Jefferson riguardo ai nativi americani.\nL'espansione degli Stati Uniti verso occidente vide nell'acquisto della Louisiana da parte di Jefferson uno dei suoi momenti certamente pi\u00f9 significativi. Inevitabilmente per\u00f2 si scatenarono conflitti tra le popolazioni native che abitavano quei territori e i coloni venuti da oriente. Jefferson nutr\u00ec subito un grande interesse verso la cultura di queste popolazioni, tanto da definire un discorso tenuto dal capotrib\u00f9 Logan equivalente ai discorsi di Demostene e Cicerone. Dal 1780 aveva iniziato a mettere insieme liste standardizzate di parole indiane, ma al tempo stesso defin\u00ec barbariche e selvagge, a causa del loro stile di vita seminomade, le trib\u00f9 che vivevano nel nord del paese. In completo contrasto con l'opinione di molti suoi contemporanei, sostenne anche che i nativi americani fossero intellettualmente alla pari degli europei. Fortissimo fu poi il tentativo di integrare gli indiani nella societ\u00e0 per evitare la loro estinzione. Per accelerare questo processo, invi\u00f2 (analogamente a quanto avevano fatto i suoi predecessori) numerosi pastori nelle terre appena conquistate per convertire gli indiani al Cristianesimo. Nonostante tutti i suoi sforzi, la sua politica fall\u00ec a causa dell'elevatissimo numero di coloni che si espansero nelle nuove terre a scapito delle popolazioni indiane indigene.\nL'atteggiamento di Jefferson nei confronti della religione.\nMeno controverso fu l'atteggiamento di Jefferson, grande fautore di uno Stato laico, nei confronti della religione e del rapporto tra Chiesa e Stato. Jefferson, autore dell'opera \"Virginia Statute for Religious Freedom\" pubblicata nel 1779, sostenne in una lettera pubblica che nessun uomo deve rendere conto ad altri per la sua fede e per le sue convinzioni religiose.\nIn giovent\u00f9 era anglicano; successivamente e fino alla sua morte Jefferson fu inoltre ufficialmente membro della chiesa episcopale, anche se in una famosa dichiarazione defin\u00ec il cristianesimo come un \"sistema perverso\". Egli apprezzava la figura di Ges\u00f9 e amava la Bibbia, in particolare i Vangeli, ma provava avversione per il clero e i dogmi che l'illuminismo definiva superstizione. Particolarmente critico si dimostr\u00f2 nei confronti del Calvinismo, scrivendo che \"se mai un uomo ador\u00f2 un falso dio, egli (Calvino) lo fece\". Cerc\u00f2 anche di pubblicare una traduzione del Nuovo Testamento che risultava drasticamente pi\u00f9 corta del testo originale. In questa versione, pubblicata dopo la sua morte sotto il titolo di \"Jefferson Bible\", Jefferson riduce drasticamente gli eventi soprannaturali della Bibbia, considerati falsi sulla scia del deismo, la religione \"naturale\" e razionalista di Newton e Voltaire, che egli aveva letto e apprezzato. In Francia aveva conosciuto intellettuali illuministi ed ebbe anche una corrispondenza con Denis Diderot. Bench\u00e9 qualcuno lo avvicini alla spiritualit\u00e0 e alla visione della massoneria (Jefferson avrebbe partecipato a riunioni della loggia delle Nove Sorelle di Parigi, la stessa di cui fece parte Voltaire), non esistono documenti di affiliazione che leghino il suo nome all'associazione.\nJefferson uomo di cultura e scienziato.\nPersonalit\u00e0 poliedrica.\nJefferson ebbe una formazione estesa sia nel campo scientifico che in quello umanistico. A partire dal 1780 fu membro della \"American Philosophical Society\" della quale fu presidente dal 1797 fino al 1815. Inoltre Jefferson \u00e8 ritenuto uno dei pionieri dell'archeologia statunitense, poich\u00e9 condusse ricerche sulle tombe indiane dell'epoca nei pressi di Monticello. Fu quindi anche uno dei primi ad utilizzare un metodo ritenuto oggi precursore della dendrocronologia, studiando l'et\u00e0 degli alberi che si trovavano sui tumuli sotto i quali erano stati sepolti i nativi. Fu inoltre un appassionato biologo. Nel 1799 fu nominato in suo onore il \"Megalonyx jeffersoni\", un antico antenato, ormai completamente estinto, dell'odierno bradipo.\nJefferson fu anche un appassionato architetto. Oltre alla costruzione dell'Universit\u00e0 della Virginia e alla ristrutturazione della sua tenuta di Monticello, partecip\u00f2 anche alla progettazione del Campidoglio di Richmond, in Virginia. Se pure i suoi contributi nel campo dell'architettura siano stati relativamente modesti rispetto a quelli prodotti in molti altri campi, Jefferson viene spesso ritenuto il padre fondatore dell'architettura negli Stati Uniti con la fondazione dello Stile Jeffersoniano, il primo stile architettonico autenticamente statunitense dopo il periodo coloniale.\nInoltre Jefferson si mise in luce anche come inventore. Oltre al poligrafo da lui prodotto, invent\u00f2 un attaccapanni ancora oggi utilizzato. Tra le sue invenzioni pi\u00f9 famose spicca certamente un cifrario, noto con il nome di \"Wheel Cypher\", pi\u00f9 tardi divenuto anche famoso come rullo di Jefferson. Lui stesso non utilizz\u00f2 mai questo apparecchio ma fino alla seconda guerra mondiale il rullo di Jefferson fece da base per molti apparecchi usati dall'esercito degli Stati Uniti per cifrare e decifrare i messaggi in codice.\nJefferson fu anche un entusiasta viticoltore, anche se in questo campo non ebbe troppo successo. Ritornato dalla Francia, Jefferson avrebbe cercato di avviare una tenuta vitivinicola a Monticello, ma con scarso successo. Inoltre sempre durante la sua permanenza in Francia egli avrebbe acquistato una enorme collezione di pregiatissime bottiglie di vino che egli stesso avrebbe poi successivamente marcato con le proprie iniziali. Alcune delle bottiglie sono giunte fino ai giorni nostri e sono di propriet\u00e0 di alcuni collezionisti, anche se non \u00e8 del tutto escluso che si tratti di falsi. Infine Jefferson fu anche un accanito lettore e la sua biblioteca privata a Monticello comprendeva oltre volumi. Dopo l'incendio del 1812 avvenuto nel corso della guerra anglo americana e nel quale and\u00f2 quasi completamente distrutta l'intera biblioteca del Congresso, Jefferson offr\u00ec al Congresso di vendere la sua biblioteca privata che vantava oltre il doppio dei volumi della \"Library of Congress\" di Washington D.C.\nL'eredit\u00e0 intellettuale di Jefferson.\nJefferson fu sottoposto, gi\u00e0 dai suoi contemporanei, a forti critiche, che raggiunsero l'acme dopo la sua morte. Allo stesso tempo fu per\u00f2 anche elogiato da molti, in particolare da Andrew Jackson che, a capo del Partito Democratico, lo vide come il fondatore di questo partito e lo fece apparire come l'idolo dei democratici. Paradossalmente per\u00f2 il Partito Democratico non era l'unico partito a rivendicare l'eredit\u00e0 di Jefferson, poich\u00e9 anche il neonato Partito Whig rivendicava gli ideali di Jefferson.\nLa sua figura divenne di centrale importanza durante un'importante crisi politica nel corso del 1832-33 riguardo ai poteri e ai diritti dei singoli Stati nei confronti del potere federale centrale. Le posizioni sostenute da Jefferson durante la sua vicepresidenza e la sua stretta interpretazione della Costituzione avevano spinto alla formazione di un gruppo di parlamentari detti anche \"i nullificatori\", i quali tentarono sistematicamente di annullare tutte le decisioni prese dal Congresso rifacendosi a quanto detto da Jefferson e sostenendo che il Congresso avesse una sua competenza solo nel caso in cui fosse esplicitamente previsto dalla Costituzione. Come esempio furono prese dai nullificatori le \"Kentucky Resolutions\" del 1798/99 nelle quali Jefferson cit\u00f2 esplicitamente il diritto di autodeterminazione dei singoli Stati. Se pure successivamente lo stesso Jefferson intervenne per scongiurare il pericolo di un ostruzionismo da parte dei nullificatori, che avrebbe portato alla paralisi della macchina burocratica, smentendo quanto affermato dai nullificatori e sostenendo che tali azioni erano in palese contrasto con quanto da lui sostenuto, le \"Kentucky Resolutions\" furono pi\u00f9 tardi anche strumentalizzate dagli Stati secessionisti per giustificare la guerra di secessione.\nOltre al Partito Democratico e a quello Whig, anche il nuovo Partito Repubblicano, nonostante fosse composto da molti ex-federalisti, rivendic\u00f2 all'atto della propria fondazione nel 1854 gli ideali di Jefferson e la sua eredit\u00e0 intellettuale. Paradossalmente il Partito Repubblicano si identific\u00f2 con le condanne di Jefferson nei confronti della schiavit\u00f9.\nInfine gli stessi Stati secessionisti durante la guerra di secessione si appoggiarono agli ideali di Jefferson, citando l'autodeterminazione dei singoli Stati nei confronti del potere centrale come motivo per la secessione. Tale ideale era talmente radicato in molti secessionisti, che, ad esempio, lo stesso Copperhead Clement Vallandigham ritenne di aver seguito alla lettera gli insegnamenti di Jefferson.\nL'immagine di Jefferson ricevette apprezzamenti anche in Europa, dove egli fu visto come un antagonista dei sistemi totalitari vigenti in numerosi Stati. La sua popolarit\u00e0 \u00e8 testimoniata dalla costruzione del Jefferson Memorial, inaugurato a Washington nel 1943, e dalla scultura della sua immagine sul monte Rushmore.\nJefferson scrittore.\nOltre ad essersi messo in luce come statista, inventore e scienziato, Jefferson fu anche l'autore di un discreto numero di opere letterarie, quali lettere, diari e saggi che pubblic\u00f2 nel corso della sua vita. L'opera pi\u00f9 nota di Jefferson \u00e8 certamente il suo diario di viaggio intitolato \"Viaggio nel sud della Francia e nel nord d'Italia\" scritto nel 1787 e che originariamente avrebbe dovuto essere una guida enologica per due suoi amici, Thomas Lee Shippen e John Rutledge, nella quale Jefferson intendeva annotare minuziosamente i diversi vini che ebbe occasione di degustare durante il suo viaggio.\nTra le opere di natura politica una di quelle pi\u00f9 note \u00e8 il gi\u00e0 citato saggio \"Summary View of the Rights of the British America\" scritto da Jefferson nel 1774 e pubblicato nelle colonie ancora prima della dichiarazione di indipendenza, nel quale il giovane Jefferson volle motivare le ragioni per una rivoluzione e i motivi che avevano causato la Boston Tea Party. L'opera come gi\u00e0 menzionato precedentemente doveva anche fungere da manuale per i deputati della Virginia inviati presso il congresso continentale. Successivamente questo primo saggio fu completato da un documento intitolato \"Declaration of the Causes and Necessity of Taking Up Arms\" che fu scritto dal secondo congresso continentale con un importante contributo da parte di Jefferson e pubblicato per la prima volta il 6 luglio 1775. Sempre tra le opere di natura politica va anche citato il libro \"Notes on the State of Virginia\" scritto completamente da Jefferson stesso nel 1781 e successivamente completato sempre da lui e integrato nel corso del 1782-83. Il libro venne pubblicato nel 1784 in forma anonima a Parigi in poche centinaia di copie, mentre la prima versione in lingua inglese apparve solo nel 1787 a Londra pubblicata da John Stockdale. \"Notes on the State of Virginia\" fu assieme al manuale \"Manual of Parliamentary Practice for the Use of the Senate of the United States\" anche semplicemente noto come \"Jefferson's Manual\", pubblicato nel 1801, l'unico libro scritto da Jefferson che fu pubblicato in forma completa quando egli era ancora in vita. \"Notes on the State of Virginia\" \u00e8 una raccolta di risposte che Jefferson si era preparato per rispondere alle domande di Fran\u00e7ois Barb\u00e9-Marbois, segretario della lega francese nella citt\u00e0 di Philadelphia.\nInfine sempre tra le opere pi\u00f9 importanti scritte da Jefferson spicca ancora una bibbia comunemente nota come \"Bibbia di Jefferson\" o anche col nome \"The Life and Morals of Jesus of Nazareth\". L'opera di origine religiosa, era stata concepita da Jefferson per esaltare gli insegnamenti di Ges\u00f9, rimuovendo alcune delle parti del Nuovo Testamento contenenti descrizioni di eventi soprannaturali, la cui origine, secondo l'interpretazione di Jefferson, era data dall'incomprensione di tali eventi da parte dei quattro evangelisti.\nAspetti controversi.\nMolti furono gli aspetti controversi e molte furono le critiche rivoltegli anche dopo la sua morte. Tra quelle pi\u00f9 note spicca certamente la dichiarazione di indipendenza del 1776, nella quale Jefferson deline\u00f2 il profilo della nuova nazione americana, definendo gli indiani d'America come \"spietati selvaggi\" da eliminare o educare.\nAltro aspetto controverso \u00e8 l'inserimento all'interno della Dichiarazione d'indipendenza del 1776 del secondo paragrafo, secondo cui \"tutti gli uomini sono stati creati uguali ...\", che Jefferson scrisse di suo pugno, pur essendo uno schiavista e possedendo pi\u00f9 di 200 schiavi di cui rifiut\u00f2 la liberazione perfino nell'atto testamentario, con cui invece dispose la loro vendita a pagamento dei debiti lasciati in sospeso. Nel 1814 respinse inoltre sdegnato la richiesta da parte di John Quincy Adams di esprimere il sostegno pubblico alla causa antischiavista. Scandaloso per l'epoca fu inoltre il suo rapporto sentimentale con la sua schiava Sally Hemings, che caus\u00f2 numerosi scandali e fu alla base di accesi dibattiti riguardanti la questione se i figli della Hemings fossero o meno di Jefferson.\nQuasi dimenticata fu infine la figura di Jefferson negli anni che seguirono la fine della guerra di secessione, quando ormai molti membri del Partito Repubblicano riscoprirono le idee dell'avversario politico di Jefferson, Alexander Hamilton, la cui figura dopo la sua morte nel duello con Burr era caduta in un lungo periodo di oblio. Le idee di Jefferson di un'America composta da agricoltori liberi parevano ormai, nel mezzo della Rivoluzione industriale, superate. Solo a partire dall'inizio del XX secolo la figura di Jefferson fu lentamente riscoperta. Di centrale importanza per la sua riscoperta a livello politico fu la sua visione di un sistema scolastico pubblico, della quale il Partito Democratico fece il proprio cavallo di battaglia.\nDurante il mandato di Woodrow Wilson (1913-1921) la figura di Jefferson vide una reinterpretazione in chiave contemporanea delle sue idee e una costante crescita della propria popolarit\u00e0, che raggiunse l'apice sotto la presidenza di Franklin Delano Roosevelt (1933-1945). Seppure i metodi di Roosevelt ricordassero a tratti pi\u00f9 gli ideali di Hamilton che quelli di Jefferson, molti contemporanei videro nel presidente Roosevelt l'innovazione e la continuazione delle idee di Jefferson.\nNonostante a partire dal XX secolo l'immagine di Jefferson avesse riacquistato popolarit\u00e0 e importanza, alcuni aspetti controversi continuarono a gettare ombre sulla sua persona. Con il movimento per i diritti civili degli afroamericani negli anni 1950, la sua posizione irremovibile di fronte alla questione della schiavit\u00f9 fu nuovamente oggetto di critiche tanto quanto la sua relazione con Sally Hemings."}
{"id": "96221", "revid": "2034231", "url": "https://it.wikipedia.org/wiki?curid=96221", "title": "George H.W. Bush", "text": ""}
{"id": "96222", "revid": "1305772", "url": "https://it.wikipedia.org/wiki?curid=96222", "title": "GRU", "text": ""}
{"id": "96223", "revid": "125025936", "url": "https://it.wikipedia.org/wiki?curid=96223", "title": "Gerald Ford", "text": "Diventato Presidente degli USA a seguito delle dimissioni di Richard Nixon, \u00e8 fino ad oggi l'unico presidente ad aver assunto tale ruolo senza essere stato eletto nemmeno come vicepresidente, in quanto venne nominato come tale da Nixon dopo le dimissioni di Spiro Agnew, vicepresidente eletto con Nixon.\nBiografia.\nI primi anni.\nFord nacque col nome di Leslie Lynch King Jr. il 14 luglio 1913 a 3202 Woolworth Avenue di Omaha, nel Nebraska, dove i suoi genitori vivevano coi suoi nonni paterni. Egli era figlio di Dorothy Ayer Gardner e di Leslie Lynch King Sr., un mercante di lana. Suo padre era figlio del banchiere Charles Henry King e di Martha Alicia Porter. Gardner si separ\u00f2 da King appena sedici giorni dopo la nascita del figlio e si port\u00f2 a vivere a Oak Park, nell'Illinois, a casa di sua sorella Tannisse e del cognato, Clarence Haskins James. Da qui, poi, torn\u00f2 alla casa dei genitori, Levi Addison Gardner ed Adele Augusta Ayer, a Grand Rapids, nel Michigan. Gardner e King divorziarono ufficialmente nel dicembre del 1913, e la donna ottenne la piena custodia del figlio. Il nonno paterno di Ford ne pag\u00f2 il sostentamento sino a poco prima della sua morte nel 1930.\nFord disse nella sua autobiografia che il motivo che aveva spinto sua madre ad abbandonare suo padre era il carattere del genitore. Nella biografia di Ford, James M. Cannon, membro della sua amministrazione presidenziale, disse che alcuni giorni dopo la nascita di Ford, Leslie King cerc\u00f2 di uccidere con un coltello da cucina la moglie, il figlio e la tata che lo accudiva.\nDopo aver vissuto coi nonni per due anni e mezzo, la madre di Ford si rispos\u00f2 con Gerald Rudolff Ford il 1\u00ba febbraio 1917. Questi era un venditore presso l'azienda di vernici della famiglia. Il futuro presidente non venne mai formalmente adottato dal patrigno e non cambi\u00f2 il suo cognome sino al 3 dicembre del 1935 quando formalizz\u00f2 tale atto. Crebbe quindi a East Grand Rapids, nel Michigan coi suoi tre fratellastri nati dal secondo matrimonio di sua madre: Thomas Gardner \"Tom\" Ford (1918\u20131995), Richard Addison \"Dick\" Ford (1924\u20132015) e James Francis \"Jim\" Ford (1927\u20132001).\nFord aveva anche tre sorellastre nate dal secondo matrimonio di Leslie King Sr., suo padre biologico: Marjorie King (1921\u20131993), Leslie Henry King (1923\u20131976) e Patricia Jane King (1925\u20131980). Loro tre incontrarono il fratellastro solo negli anni '60. Ford non venne a conoscenza delle circostanze della sua nascita sino ai 17 anni, quando i suoi genitori gli raccontarono ci\u00f2 che era accaduto. Col padre biologico, Ford mantenne dei contatti sporadici sino alla morte di questi nel 1941.\nFord disse a proposito della sua famiglia: \"Il mio patrigno era una persona magnifica ed allo stesso modo lo era mia madre. Pertanto non potrei aver dato una descrizione migliore per l'immagine di un'ottima famiglia in cui crescere\".\nFord frequent\u00f2 i Boy Scouts of America e raggiunse il rango di Eagle Scout, il pi\u00f9 alto. \u00c8 l'unico Eagle Scout ad essere divenuto poi presidente degli Stati Uniti.\nFord frequent\u00f2 la Grand Rapids South High School, dove si distinse come atleta e capitano della locale squadra di football americano.\nNel 1948 si spos\u00f2 con Elizabeth \"Betty\" Bloomer, divorziata dal suo precedente matrimonio con William Gustavas Warren, da cui ebbe quattro figli: Michael Gerald (1950), John Gardner (1952), Steven Meigs (1956) e Susan Elizabeth (1957).\nLa carriera.\nMembro del Congresso dal 1949 e per 24 anni per il Partito Repubblicano, dichiar\u00f2 pi\u00f9 volte di non aver mai voluto correre per la \"nomination\" presidenziale. Il suo maggiore sogno politico fu, infatti, quello di diventare \"speaker\" della Camera. Ford fece parte della Commissione Warren, che indag\u00f2 sull'assassinio di John Fitzgerald Kennedy, avvenuto a Dallas il 22 novembre 1963. Fu anche il \"leader\" del partito repubblicano alla Camera dei Rappresentanti, carica che detenne dal 1965 al 1973.\nDopo le dimissioni di Spiro Agnew, giunte a seguito di gravi accuse (poi confermate) di corruzione e riciclaggio di denaro, il 12 ottobre 1973 venne scelto da Nixon come vicepresidente. Fu la prima volta che venne applicato il 25\u00ba emendamento: prima, qualora fosse venuto a mancare (perch\u00e9 morto o dimessosi) un vicepresidente, la carica restava vacante fino alle successive elezioni presidenziali. L'emendamento dava invece la possibilit\u00e0 al presidente di nominare un nuovo vice purch\u00e9 con l'approvazione di entrambi i rami del Congresso. Il Senato degli Stati Uniti vot\u00f2 per confermare Ford il 27 novembre: solo tre senatori, tutti democratici, votarono contro, Gaylord Nelson del Wisconsin, Thomas Eagleton del Missouri e William Hathaway del Maine. Il 6 dicembre la Camera dette il suo voto definitivo, con 387 voti favorevoli e 35 contrari; un'ora dopo il voto di conferma in Aula, Ford prest\u00f2 giuramento come Vice Presidente degli Stati Uniti.\nFord divenne presidente il 9 agosto 1974, data in cui Nixon rassegn\u00f2 le dimissioni a seguito del cosiddetto scandalo Watergate. In seguito ricord\u00f2 che dovette accettare controvoglia quel gravoso incarico. Circa un mese dopo la sua entrata in carica, concesse il \"perdono presidenziale\" a Nixon: utilizzando un potere previsto dalla Costituzione degli Stati Uniti d'America, Gerald Ford cancell\u00f2 ogni addebito penale per quanto l'ex presidente poteva aver commesso di illegale. Fu un provvedimento molto discusso e considerato dai suoi oppositori un aggiramento della Costituzione, tanto che Ford \u00e8 spesso citato come \"the man who pardoned Nixon\", ossia l'uomo che grazi\u00f2 Nixon. Ford spieg\u00f2 che la crisi era conclusa, che Nixon era stato estromesso dal potere e che sarebbe stato inutilmente lacerante per il paese affrontare anni di processi e ricorsi a un suo ex presidente eletto. Fu presidente dal 1974 al 1977, e scelse quale vicepresidente il Governatore dello Stato di New York, Nelson Rockefeller. Dick Cheney fu il suo Capo di gabinetto. Onesto e dal carattere mite, ma decisamente privo di carisma, il nuovo presidente scelse di mantenere un basso profilo. Oppose il veto a molte leggi promosse dal Congresso a maggioranza democratica.\nAlle primarie repubblicane per le elezioni presidenziali del 1976, in contrasto con la consuetudine secondo cui i presidenti uscenti in genere si candidano per un secondo mandato, Ford venne sfidato dal carismatico ex attore e governatore della California Ronald Reagan. Le primarie - comunque vinte da Ford - furono molto combattute e incerte, e quella del 1976 viene ricordata come l'ultima \"contested convention\". Alle elezioni, in cui ebbe come candidato vicepresidente Bob Dole (futuro sfidante di Clinton nelle elezioni del 1996), fu sconfitto da Jimmy Carter. Lyndon B. Johnson, acerrimo rivale di Ford, dichiar\u00f2: \u00abFord non \u00e8 capace di scorreggiare e masticare una gomma contemporaneamente\u00bb, riportata poi dai giornalisti con la meno irriverente \u00abFord non \u00e8 capace di camminare e masticare una gomma contemporaneamente\u00bb. Tale frase venne ricordata dalla stampa anche a seguito di un episodio rimasto celebre, avvenuto il 1\u00ba giugno 1975, data in cui Ford, appena arrivato presso l'aeroporto di Salisburgo a bordo dell'Air Force One, scivol\u00f2 e cadde mentre scendeva dalla scaletta del velivolo; in seguito Ford fu protagonista di una seconda caduta in pubblico, suscitando perplessit\u00e0 (anche in campo repubblicano) sul proprio stato di salute.\nGerald Ford mor\u00ec il 26 dicembre 2006, all'et\u00e0 di 93 anni, a Rancho Mirage, in California, e venne sepolto presso il Gerald R. Ford Presidential Museum a Grand Rapids nel Michigan. Fu uno dei presidenti degli Stati Uniti membri della Massoneria ."}
{"id": "96225", "revid": "110157", "url": "https://it.wikipedia.org/wiki?curid=96225", "title": "Filzbach", "text": "Filzbach (toponimo tedesco) \u00e8 una frazione di 509 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 13,93\u00a0km\u00b2, il 1\u00ba gennaio 2011 \u00e8 stato accorpato agli altri comuni soppressi di Bilten, Mollis, M\u00fchlehorn, N\u00e4fels, Niederurnen, Oberurnen e Obstalden per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nFilzbach \u00e8 una localit\u00e0 di villeggiatura, soprattutto grazie al lago di Walenstadt, e una stazione sciistica.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96226", "revid": "110157", "url": "https://it.wikipedia.org/wiki?curid=96226", "title": "M\u00fchlehorn", "text": "M\u00fchlehorn (toponimo tedesco) \u00e8 una frazione di 416 abitanti del comune svizzero di Glarona Nord, nel Canton Glarona.\nGeografia fisica.\nM\u00fchlehorn si affaccia sul lago di Walenstadt ed \u00e8 collegato a Mollis dal passo Kerenzerberg (743\u00a0m\u00a0s.l.m.).\nStoria.\nGi\u00e0 comune autonomo istituito nel 1806 per scorporo da quello di Obstalden, si estendeva per 7,75\u00a0km\u00b2 e comprendeva anche le frazioni di M\u00fchletal, Tiefenwinkel e Vortobel. Il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, Mollis, N\u00e4fels, Niederurnen, Oberurnen e Obstalden per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di M\u00fchlehorn sulla ferrovia Ziegelbr\u00fccke-Sargans (linea S4 della rete celere di San Gallo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96227", "revid": "1226", "url": "https://it.wikipedia.org/wiki?curid=96227", "title": "Gerald R. Ford", "text": ""}
{"id": "96229", "revid": "110157", "url": "https://it.wikipedia.org/wiki?curid=96229", "title": "Leuggelbach", "text": "Leuggelbach (toponimo tedesco) \u00e8 una frazione di 171 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo istituito nel 1868 per scorporo da quello di Luchsingen e che comprendeva anche la frazione di Steinigen, il 1\u00ba gennaio 2006 \u00e8 stato accorpato a Haslen assieme all'altro comune soppresso di Nidfurn; Haslen a sua volta il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Leuggelbach sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96230", "revid": "124867841", "url": "https://it.wikipedia.org/wiki?curid=96230", "title": "Isola di San Pietro", "text": "L'isola di San Pietro (in tabarchino \"\u00ce\u017eua de San P\u00e9\", in sardo \"isula 'e S\u00e0ntu P\u00e8dru\"), \u00e8 una delle due isole principali dell'arcipelago del Sulcis, situata al largo della penisola del Sulcis nella parte sud-occidentale della Sardegna. Ha un'estensione di 51\u00a0km\u00b2 (sesta isola italiana) e circa abitanti prevalentemente concentrati nella localit\u00e0 di Carloforte, unico centro abitato dell'isola.\nGeografia.\nDal punto di vista geologico l'isola \u00e8 di antica origine vulcanica. I segni di tale attivit\u00e0 (colate laviche, crateri), pur evidenti, risalgono prevalentemente al Miocene inferiore e comprendono vulcaniti legate a un magmatismo acido, connesso alla rotazione del blocco sardo-corso. I 33 km di costa dell'isola sono prevalentemente rocciosi. Lungo le coste occidentale e settentrionale si trovano alcune grotte, insenature, falesie e piscine naturali con diverse piccole spiagge. La costa occidentale presenta degli strapiombi a picco sul mare ed \u00e8 dominata dal faro e radiofaro (in numero 1384) di Capo Sandalo. La costa orientale, sulla quale si trova anche il porto di Carloforte, \u00e8 invece bassa, pianeggiante e sabbiosa.\nAl largo della costa nord-orientale si trovano due piccole isole, appartenenti territorialmente al comune di Carloforte; la piccolissima isola dei Ratti e la pi\u00f9 ampia Isola Piana. Su quest'ultima, pi\u00f9 grande, si trovano i fabbricati che furono della tonnara pi\u00f9 importante della Sardegna, ora trasformati in un villaggio residenziale e turistico.\nL'isola \u00e8 priva di torrenti o corsi d'acqua. Vi sono per\u00f2 numerosi stagni e paludi. L'immediato entroterra presenta una morfologia collinare. Le colline pi\u00f9 elevate sono il bricco (monte) Guardia dei Mori (211 m s.l.m.) e il bricco Tortoriso (208\u00a0m s.l.m.).\nL'isola \u00e8 punteggiata da piccoli orti a conduzione esclusivamente familiare, soprattutto nella parte orientale, protetta dai venti dominanti. Si pratica inoltre la coltivazione di diverse variet\u00e0 di vite (\"Vitis vinifera\"), tra le quali un vitigno autoctono (il \"Ramungi\u00f2\"), del fico e del fico d'India; solo nelle vallette e pendii pi\u00f9 riparati dal maestrale sono possibili coltivazioni di altre variet\u00e0 di alberi da frutto.\nFlora e fauna.\nLa vegetazione \u00e8 quella tipica della macchia mediterranea, caratterizzata da essenze quali cisto (\"Cistus\"), mirto (\"Myrtus communis\"), lentisco (\"Pistacia lentiscus\"), corbezzolo (\"Arbutus unedo\") e ginepro (\"Juniperus\") (quest'ultimo spesso a portamento arboreo). Sono inoltre presenti la palma nana (\"Chamaerops humilis\") o palma di San Pietro, unica palma spontanea d'Europa, (col dattero di Creta (\"Phoenix theophrasti\")). I terreni pi\u00f9 aridi, rocciosi ed impervi sono dominati dalla gariga, con specie come il rosmarino (\"Rosmarinus officinalis\") e l'elicriso (\"Helichrysum\"). Nei luoghi meno esposti al maestrale vi sono boschi naturali di pino d'Aleppo (\"Pinus halepensis\") e macchie alte di leccio (\"Quercus ilex\"). Sono presenti anche alcuni rari endemismi botanici come l'astragalo marittimo (\"Astragalus maritimus\"). Il clima dell\u2019isola si appresta per la coltivazione di alcuni alberi da frutto come il limone (Citrus Limon) e l\u2019arancio (Citrus sinensis).\nSulle falesie affacciate sul mare nidifica una nutrita colonia di falco della regina (\"Falco eleonorae\"), che in autunno migra in Madagascar dove sverna. Negli stagni e nelle lagune vivono numerose colonie di uccelli acquatici, compresa una nutrita colonia di fenicotteri rosa (\"Phoenicopterus roseus\"). \nNell'isola \u00e8 presente una specie di coleottero unica al mondo, la \"Cicindela campestris saphyrina\".\nNel periodo compreso tra il 15 maggio ed il 15 giugno, al passaggio dei tonni lungo le coste delle isole di Sant'Antioco e di San Pietro, viene effettuata la \"calata della tonnara\" ossia la tradizionale impresa collettiva di pesca del tonno rosso (\"Thunnus thynnus\").\nClima.\nIl clima \u00e8 fresco-tiepido ed umido in inverno mentre \u00e8 decisamente caldo, soleggiato ed arido in estate. Il mare opera un'azione mitigatrice delle temperature massime e minime durante l'arco dell'anno.\nLa maggior parte della vegetazione e le fioriture della flora spontanea si hanno copiosamente in inverno, ed in genere da Gennaio fino ad Aprile, quando l'isola assume una veste verdeggiante, sia nelle specie erbacee che arbustive. L'estate botanica inizia a Maggio.\nI vento dominante \u00e8 il maestrale, da nord-ovest, che pu\u00f2 raggiungere velocit\u00e0 superiori ai 100 km/h, determinando impetuose mareggiate che spazzano le coste dell'isola sopravvento, specialmente durante l'inverno, in seconda importanza \u00e8 lo scirocco, da sud-est. Questo rende necessaria la distinzione dell'isola in due parti: quella sopravvento (lato Ovest) esposto ai venti violenti invernali, poco abitata e dominio della macchia spontanea, ed una parte (a Est) abitata e pi\u00f9 ricca di vegetazione. Le difficili condizioni meteorologiche causano, a volte, la sospensione dei collegamenti marittimi con il porto di Portovesme, sulle coste della vicina Sardegna, le condizioni del mare nelle rotte di collegamento difficilmente sono proibitive, ma i fondali (rocciosi e sabbiosi) tra Carloforte e Portovesme hanno profondit\u00e0 modesta, e rischiano di danneggiare con urti o insabbiamenti i vascelli. In questi casi, di solito, \u00e8 comunque attivo il collegamento con il porto di Calasetta, sull'isola di Sant'Antioco, sia a causa della minore esposizione della rotta ai venti dominanti che per i fondali pi\u00f9 sicuri. L'isola di Sant'Antioco \u00e8 collegata con la Sardegna da un istmo con un ponte stradale. Con Calasetta sono previsti collegamenti anche notturni.\nLa media annuale delle precipitazioni \u00e8 relativamente bassa, raggiungendo i 390-400 millimetri, le precipitazioni si hanno soprattutto in autunno - inverno.\nStoria.\nL'isola \u00e8 frequentata dall'uomo fin dall'antichit\u00e0. I fenici la chiamavano \"\"Enosim\" o \"Inosim\", mentre per i greci era \"Hieracon Nesos\" e per i romani \"Accipitrum Insula\"\" (Isola degli sparvieri, o dei falchi). Il nome deriva dalla presenza di un piccolo falco migratore, il falco della regina, che \u00e8 presente e nidificante in una numerosa colonia, accuratamente protetta, residente sulle inaccessibili e scoscese falesie costiere.\nLe frequentazioni dei fenici, dei sardi e, molto pi\u00f9 tardivamente, dei romani hanno lasciato sull'isola le vestigia storiche di quelle culture, specialmente tombe, analoghe a quelle della contigua isola di Sant'Antioco e della costa sarda del Sulcis. A partire dal 1738, sull'isola allora disabitata, giunse una popolazione di lingua ed origini liguri provenienti da Tabarca, piccola isola tunisina dove, nel 1542, erano sbarcate circa trecento famiglie provenienti da Pegli e dintorni su invito dei Lomellini, nobile famiglia genovese che era riuscita ad ottenere in concessione dall'imperatore Carlo V in quel piccolo territorio allo scopo di praticarvi la pesca del corallo ed il commercio in generale. I discendenti dei coloni provenienti da Tabarca costituiscono fondamentalmente la popolazione attuale, parlante in grande prevalenza la lingua di radice ligure detta tabarchina. La lingua e le origini sono condivise con la popolazione di Calasetta, soggetta nel 1770 ad analoga colonizzazione di popolazione di eguale origine, nella parte contigua dell'isola di Sant'Antioco. Strettamente legata alla stessa vicenda \u00e8 anche l\"'isla de Nueva Tabarca\" vicino ad Alicante in Spagna\nLa fondazione della citt\u00e0 di Carloforte sull'isola di San Pietro fu dedicata al re Carlo Emanuele III di Savoia, promotore della colonizzazione; il nome dell'isola \u00e8 invece pi\u00f9 antico, e fu scelto come riferimento alla devozione della popolazione verso San Pietro il quale, secondo una leggenda, vi approd\u00f2 nel 46 d.C.\nGeografia politica.\nAmministrativamente l'intero territorio appartiene al comune di Carloforte, unico centro abitato dell'isola. I collegamenti marittimi con le vicine isole di Sant'Antioco e della Sardegna, sia diurni sia notturni, sono frequenti ed operati a mezzo di traghetti. Il centro abitato di Carloforte \u00e8 collocato sulla costa orientale dell'isola, che risulta essere quella meno esposta al vento dominante.\nPer motivi culturali (di coesione sociale), il paese non ha frazioni, il territorio sul lato orientale dell'isola (riparato dai venti dominanti) ha numerose case sparse.\nIl porto di Carloforte, che ha avuto notevole importanza in passato per traffici, soprattutto dei minerali e del sale, \u00e8 dotato oggi di attrezzature per le imbarcazioni da diporto, \u00e8 ampio, confortevole e ben protetto."}
{"id": "96233", "revid": "599013", "url": "https://it.wikipedia.org/wiki?curid=96233", "title": "Lungometraggio", "text": "Con il termine lungometraggio viene indicato un film di lunga durata, minimo un'ora, comunque pi\u00f9 lungo del cortometraggio e del mediometraggio.\nStoria.\n\"The Story of the Kelly Gang\", diretto nel 1906 dall'australiano Charles Tait, con i suoi sessanta minuti di durata (1.200 metri di pellicola) \u00e8 considerato il primo lungometraggio della storia. Il lungometraggio \u00e8 l'opera cinematografica pi\u00f9 diffusa, sia rispetto al cortometraggio e sia rispetto al mediometraggio.\nDefinizione.\nL'Academy of Motion Picture Arts and Sciences, l'American Film Institute, e il British Film Institute definiscono un lungometraggio (feature film) come un film di 40 minuti minimo, ovvero di 1500 metri di pellicola 35 mm mentre per lo Screen Actors Guild la durata \u00e8 di almeno 80 minuti.\nLa legge italiana, pur distinguendo lungometraggi e corti, non fissa una durata limite che va intesa quindi di volta in volta, anche in opposizione all'altro termine. Ad esempio, nel decreto del 7 settembre 2015 intitolato \"Modalit\u00e0 tecniche di erogazione e monitoraggio dei contributi percentuali sugli incassi realizzati in sala dalle opere cinematografiche\", per lungometraggio s'intende film di durata pari o superiore a 75 minuti. Nella pratica un lungometraggio fa opera a s\u00e9 e viene distribuito autonomamente."}
{"id": "96234", "revid": "2128848", "url": "https://it.wikipedia.org/wiki?curid=96234", "title": "Container", "text": "Il container (in italiano anche \"contenitore\") \u00e8 una attrezzatura specifica usata per i trasporti, in special modo del trasporto intermodale. \u00c8 l'elemento di base del processo di \"containerizzazione\" dei commerci, sviluppatosi nel secondo dopoguerra.\nStoria.\nLa richiesta di un contenitore multiuso, adatto per essere utilizzato nei vari tipi di trasporto di merci, si \u00e8 sviluppata nel secondo dopoguerra negli USA per i trasporti verso Porto Rico. L'idea originale si fa abitualmente risalire ad una intuizione avuta nel 1956 da un imprenditore americano nel campo dei trasporti, Malcolm Mclean. Si racconta che, mentre McLean sedeva sul suo camion in attesa che la merce fosse portata a bordo della nave, si rese conto che caricare l'intero corpo del camion sulla nave sarebbe stato molto pi\u00f9 semplice che stivarne il carico.\nLa comodit\u00e0 di una attrezzatura che consentiva di caricare le merci e non doverle pi\u00f9 movimentare singolarmente sino a destinazione \u00e8 risultata subito evidente; di conseguenza l'idea di \"containerizzare\" ha avuto un impulso notevole nel campo del trasporto marittimo e negli scambi tra America ed Europa fin dagli anni sessanta. Il container offriva diversi vantaggi: minor carico danneggiato o manomesso, migliore gestione logistica e maggiore velocit\u00e0 di imbarco e sbarco.\nAll'inizio degli anni settanta, furono definiti gli standard del settore. Nello stesso periodo nascevano le cosiddette casse mobili, apparentemente simili ai container, ma con maggiore facilit\u00e0 di scarrabilit\u00e0 dal camion alla ferrovia o sulla nave ro-ro, per l'uso di quattro gambe estraibili incorporate nel telaio, che consentono alle stesse di rimanere da sole sotto le ribalte di carico e scarico nei magazzini; le prime in Italia furono utilizzate per l'intermodalit\u00e0 tra il Nord e la Sicilia.\nOggi in qualsiasi porto \u00e8 usuale la visione di enormi colonne di container pronte ad essere imbarcate per ogni destinazione nel mondo. Specialmente sulla direttrice di traffico tra Estremo Oriente ed Europa \u00e8 oggi il modo di trasporto sicuramente pi\u00f9 importante.\nContainer ISO.\nIl pi\u00f9 diffuso tra i contenitori \u00e8 il \"container ISO (acronimo di International Organization for Standardization)\"; si tratta di un parallelepipedo in metallo le cui misure sono state stabilite in sede internazionale nel 1967. A fronte di una larghezza comune di 8 piedi (244 cm) e una altezza comune di 8 piedi e 6 pollici (259\u00a0cm), sono diffusi in due lunghezze standard di 20 e di 40 piedi (610 e 1220\u00a0cm).\nOgni container di norma \u00e8 numerato e registrato con undici caratteri alfanumerici, nella forma: 4 lettere (delle quali le prime 3 corrispondono alla sigla della compagnia proprietaria) e 6 numeri, seguiti da un numero finale di controllo (denominato \"check-digit\"), che \u00e8 ottenuto con un apposito algoritmo di calcolo sulle 10 lettere o cifre precedenti, a questo scopo per ogni lettera corrisponde un valore numerico convenzionale.\nDalla standardizzazione dimensionale e quindi volumetrica dei container \u00e8 nata la consuetudine di valutare la capacit\u00e0 di carico di una nave portacontainer in moduli \"TEU (acronimo di Twenty-foot Equivalent Unit)\" (Unit\u00e0 equivalente a 20 piedi).\nSono anche omogenei gli attacchi, presenti sugli angoli del contenitore, specifici per il fissaggio sui vari mezzi di trasporto. In questo modo, tramite carrelli elevatori, carriponte, gru a cavaliere e gru sono facilmente trasferibili tra una nave dove possono essere facilmente sovrapposti verticalmente, un vagone o un autocarro. Le caratteristiche di questi attacchi, unita alla robustezza intrinseca del contenitore, ne consentono l'impilazione l'uno sull'altro, migliorando l'utilizzazione dei moli, delle banchine e dei magazzini.\nIl \"container ISO\" classico presenta le superfici laterali piene e una chiusura posteriore con due battenti facilmente sigillabili per evitare effrazioni. Forse la sua maggiore limitazione consiste nelle misure interne di carico che non consentono il carico affiancato di 2 pallet EUR nel loro lato maggiore.\nPi\u00f9 della met\u00e0 dei container del mondo sono fabbricati in Estremo Oriente, soprattutto in Cina.\nPer usi particolari, sono stati predisposti anche dei container ISO \"cisterna\", \"frigoriferi\", \"open top\" (con tetto apribile) e container con pareti laterali apribili. I container di norma ISO possono anche essere utilizzati per il trasporto di liquidi, installando un serbatoio flessibile chiamato Flexitank.\nSi stima che attualmente nel campo dei trasporti marittimi circa il 90% delle merci cargo sia trasportato attraverso l'uso di circa 200 milioni di TEU all'anno.\nAltri tipi di container.\nPur essendo un'idea validissima, la containerizzazione con i classici modelli da 20 e 40 piedi \u00e8 subito risultata non applicabile in alcuni casi specifici e, di conseguenza, dall'idea originale sono nate alcune varianti specifiche. Una delle limitazioni riguarda le dimensioni, troppo grandi per una stiva aerea; per sopperire al problema sono stati studiati dei container appositi di dimensioni pi\u00f9 ridotte.\nNel caso invece del trasporto su strada la ricerca della massima capacit\u00e0 di carico e l'utilizzo precipuo dei pallet da cm 120 \u00d7 80 di base (non affiancabili all'interno di un container ISO) ha fatto nascere una soluzione ibrida, quella delle \"casse mobili\", contenitori di solito forniti anche di \"zampe\", con pareti laterali pi\u00f9 sottili e pertanto una superficie utile interna maggiore, ma con la possibilit\u00e0, essendo un \"accessorio\", di non dover essere \"immatricolati\" singolarmente.\nUn altro utilizzo particolare \u00e8 quello dei \"container abitativi\"; partendo dalle misure standard di un container da 40 piedi si \u00e8 ricavato un minimo spazio abitativo, utilizzabile ad esempio nei casi di calamit\u00e0 naturali, con la facilit\u00e0 di poter essere spostato velocemente da una localit\u00e0 ad un'altra utilizzando gli stessi attacchi standard.Analogamente esistono anche container attrezzati internamente per essere usati come uffici o ripostigli in cantieri ed installazioni industriali, oppure corredati di macchinari medici per ottenere velocemente degli ospedali da campo.\nNormativa.\nA seguito di numerosi incidenti che hanno coinvolto navi adibite al trasporto di contenitori a causa della mancanza di un dato certo relativo al peso degli stessi, il Comitato Sicurezza Marittima (MSC), riunito nella sessione n\u00ba 94 dell'Organizzazione Marittima Internazionale (IMO) ha adottato la Risoluzione MSC. 380 (94) del 21/11/2014, che ha apportato nuovi emendamenti alla Convenzione internazionale sulla Salvaguardia della Vita umana in mare (Solas 74), sul tema della determinazione della \u201cmassa lorda verificata del contenitore\u201d. Dal 1\u00ba luglio 2016 sono entrate in vigore gli emendamenti alla Convenzione internazionale che prevedono, tra l'altro, la pesatura obbligatoria dei container, attraverso l'acquisizione della \u201cmassa lorda del container verificata\u201d - VGM (Regola VI/2 - Verified Gross Mass), prima dell'imbarco su navi impiegate in viaggi internazionali.\nIn Italia il 5 maggio 2016 l'Ammiraglio Vincenzo Melone, Comandante generale del Corpo delle capitanerie di porto - Guardia costiera, eman\u00f2 il Decreto Dirigenziale n. 447/2016 che, nel dettare le norme tecniche di applicazione dei nuovi emendamenti SOLAS, prevedeva, tra l'altro, un adeguato periodo transitorio finalizzato ad una graduale implementazione dei processi di pesatura, come anche richiesto dalle categorie interessate, relativi agli strumenti di misura utilizzati, automatici o non automatici; il rischio era che all'entrata in vigore della norma, per difficolt\u00e0 di pesatura, si creasse un blocco logistico della catena dei container in export.\nPer la durata del periodo di transizione, ovvero fino al 30 giugno 2017, per determinare la massa lorda verificata del contenitore si poterono utilizzare anche strumenti diversi da quelli regolamentari, purch\u00e9 l'errore massimo non fosse superiore a due volte e mezzo quello previsto per lo stesso tipo di strumenti approvati e che comunque non superi i 500 chilogrammi. Inoltre \u00e8 stata prevista in sede di controlli e verifiche effettuati dopo la prima pesatura una tolleranza, per ciascun contenitore, pari al 3% della massa lorda verificata.\nNella nota che annuncia il Decreto Dirigenziale del Comando delle Capitaneria sulle procedure relative all'applicazione dell'emendamento al Solas sulla pesatura dei container potrebbe esserci un rilevante errore di definizione. Infatti nella normativa \u00e8 del vettore/shipper la responsabilit\u00e0 di produrre la certificazione del peso; nel linguaggio del trasporto italiano, lo speditore \u00e8 chi cede i beni da trasportare, per esempio l'esportatore o il venditore, mentre lo spedizioniere \u00e8 chi organizza il trasporto e che viene generalmente indicato come forwarder; e proprio quest'ultimo viene richiamato dalla normativa italiana. L'ambiguit\u00e0 della traduzione italiana potrebbe quindi portare a una controversia nell'applicazione della norma nello stabilire chi debba fornire il certificato di pesatura."}
{"id": "96235", "revid": "111373", "url": "https://it.wikipedia.org/wiki?curid=96235", "title": "Flums", "text": "Flums (toponimo tedesco) \u00e8 un comune svizzero di 4\u00a0869 abitanti del Canton San Gallo, nel distretto di Sarganserland. Nel territorio comunale sorge la stazione sciistica di Flumserberg.\nInfrastrutture e trasporti.\nLa localit\u00e0 \u00e8 servita dalla omonima stazione sulla ferrovia Ziegelbr\u00fccke-Sargans."}
{"id": "96237", "revid": "1979289", "url": "https://it.wikipedia.org/wiki?curid=96237", "title": "Insonnia", "text": "L'insonnia \u00e8 un disturbo del sonno caratterizzato dall'incapacit\u00e0 di dormire nonostante l'organismo ne abbia il reale bisogno fisiologico. Questo \u00e8 associato a un cattivo funzionamento diurno, con sintomi quali stanchezza, irritabilit\u00e0, difficolt\u00e0 di apprendimento, mancato consolidamento della memoria, e una marcata perdita di interesse per lo svolgimento delle attivit\u00e0 quotidiane. Il tutto ha un impatto psicologico non indifferente. La sua polarit\u00e0 opposta \u00e8 l'ipersonnia.\nColoro che soffrono di insonnia lamentano di non essere in grado di prendere sonno o di dormire solo per pochi minuti, agitandosi nel letto durante la notte. Se l'insonnia dovesse prolungarsi per pi\u00f9 di alcune notti di seguito pu\u00f2 divenire \"cronica\" e causare un debito di sonno che \u00e8 estremamente nocivo per la salute dell'insonne.\nL'insonnia altera il naturale \"ciclo del sonno\", che pu\u00f2 risultare difficile da restaurare. Alcuni insonni cercano di dormire nel pomeriggio o durante la sera, con il risultato di ritrovarsi molto vigili all'ora di dormire, aggravando l'insonnia. Spesso, inconsapevolmente, si spinge il corpo fino al limite, al punto tale che la \"privazione del sonno\" provochi gravi problemi fisici e mentali.\nTipologia.\nSotto il profilo sintomatico, \u00e8 possibile distinguere tre tipi di insonnia:\nSotto il profilo diagnostico, l'insonnia pu\u00f2 essere classificata come transiente, acuta o cronica:\nEziologia.\nLe cause dell'insonnia possono essere svariate. Tra le principali abbiamo cause medicali, come il dolore cronico, allergie alimentari o respiratorie, problemi gastrointestinali come il reflusso, problemi endocrini come l'ipertiroidismo, artrite, asma,\ncondizioni neurologiche come la malattia di Parkinson, lombalgia, e sconvolgimenti psicologici di vario tipo, come l'ansia, soprattutto nel caso di ansia da prestazione, stress, depressione. Altre cause non di natura psicologica sono: scadente igiene del sonno (andare a letto negli orari sbagliati, uso di eccitanti, visione di film particolarmente impressionanti prima di andare a dormire, ecc.), assunzione di alimenti con effetti stimolanti (caff\u00e8, cacao, ecc.) e alcune tipologie di farmaci. Anche l'utilizzo di dispositivi elettronici come computer, smartphone e tablet (cfr. sindrome da visione al computer) nelle ore serali influenza negativamente la qualit\u00e0 del sonno.\nMolto spesso l'insonnia \u00e8 causata semplicemente da rumori notturni che impediscono al soggetto di prendere sonno, e se non si provvede in tempo a rimediare, l'insonnia potrebbe cronicizzarsi, causando tutti gli effetti negativi della privazione di sonno.\nAltre forme di insonnia possono invece essere legate a patologie psicologiche (l'insonnia \u00e8 caratteristica nelle persone affette da disturbo bipolare o psiconevrosi depressiva) oppure fisiche. L'insonnia pu\u00f2 difatti essere un sintomo di iper-tiroidismo, e colpisce talvolta chi ha nevralgie, chi soffre di dolori artritici, i soggetti asmatici, i sofferenti di cuore, i soggetti con disturbi gastrici. Nei neonati si associa ai disturbi digestivi, nei bambini talvolta ai vermi intestinali e negli anziani a una iniziale arteriosclerosi cerebrale. Un'altra patologia che influenza negativamente la qualit\u00e0 e la durata del sonno \u00e8 la fibromialgia. Questa condizione patologica di natura sub-autoimmune, provoca delle forte ripercussioni sul ciclo sonno-veglia che vanno ad alimentare la stanchezza e il dolore cronico preesistente.\nInoltre una rara condizione genetica causata da un prione conduce a una forma mortale di insonnia chiamata insonnia familiare fatale. Tale sindrome \u00e8 simile alla malattia di Creutzfeldt-Jakob, cio\u00e8 alla malattia indotta dall'ingestione di carni di bovini affetti dal morbo della mucca pazza.\nClassificazione.\nApnea durante il sonno.\nCi\u00f2 accade quando durante il sonno la respirazione si interrompe, interrompendo il sonno. Con la forma ostruttiva dell'apnea durante il sonno alcuni muscoli dell'apparato respiratorio perdono il loro tono e collassano. I malati di Sindrome delle apnee ostruttive nel sonno (OSAS) spesso non ricordano quanto avviene, ma lamentano un'eccessiva sonnolenza diurna. \nL'apnea centrale avviene quando il sistema nervoso centrale interrompe lo stimolo a respirare, allora l'individuo \u00e8 costretto a svegliarsi per ricominciare a respirare.\nQuesta forma di apnea \u00e8 spesso collegata a condizioni cerebrovascolari, collasso cardio-circolatorio e invecchiamento precoce. L'apnea notturna a lungo andare pu\u00f2 danneggiare il cervello che, trovandosi spesso senza ossigeno, si trova a dover affrontare la morte per asfissia delle cellule cerebrali: nonostante non sia una patologia di estremo pericolo, questo disturbo va affrontato con il parere del medico, che deve monitorare tramite appositi strumenti, il livello di ossigenazione del sangue del paziente affetto da questa sindrome, per scongiurare eventuali peggioramenti.\nRestless Leg Syndrome (RLS) e Periodic Limb Movement (PLM).\n\"Sindrome della gamba irrequieta\" e \"Movimenti periodici dell'arto\" - I sintomi di RLS e PLM sono spesso descritti come un formicol\u00eco o un brivido avvertito alle gambe che creano un forte necessit\u00e0 di muoverle. L'individuo si muove continuamente nel letto nel tentativo di alleviare questa sgradita sensazione, causando veglia e di conseguenza mancanza di sonno. Fortunatamente le terapie per questi disordini sono efficaci in oltre il 90% dei casi. \u00c8 un disturbo psichiatrico che va trattato.\nPhase Shift Disorder.\nQuesto avviene quando l'orologio biologico di una persona non obbedisce al normale ciclo del sonno notturno e veglia diurna. Spesso avviene in soggetti che effettuano regolarmente viaggi lungo diversi fusi orari, poich\u00e9 il sorgere e tramontare del sole non coincide pi\u00f9 col concetto interiore del soggetto, ed \u00e8 riscontrabile in soggetti che lavorano essenzialmente di notte. Vedi anche: Ritmo circadiano e jet lag.\nParasonnia.\nQuesto include un numero di disordini di sveglia improvvisa che includono incubi, sonnambulismo, comportamento violento durante il sonno e disturbi della fase R.E.M., nel quale una persona muove il proprio corpo per assecondare ci\u00f2 che sta sognando. Queste condizioni, eccetto il sonnambulismo, possono essere curate con successo attraverso interventi medici o di uno specialista del sonno.\nMeteoropatia.\nDisturbo psicosomatico per eccellenza \u00e8 la meteoropatia, che si manifesta sia con la depressione sia con l'ansia. Pare legato alla concentrazione di ioni negativi e positivi nell'atmosfera, specialmente prima di un temporale. I soggetti che riescono ad avvertire tale cambiamento di concentrazione atmosferica di cariche elettriche si sottostima siano almeno il 20% della popolazione (1 uomo su 5). Alternativamente potrebbe dipendere da una variazione di pressione atmosferica. Oppure potrebbe essere una combinazione delle cause gi\u00e0 citate. Esistono aree dell'ipotalamo, del mesencefalo, dell'ippocampo e del sistema limbico sensibili sia ai campi magnetici, sia ai campi elettrici, nonch\u00e9 alla pressione atmosferica. Geneticamente, alcuni soggetti possono aver un numero di questi neuroni maggiore, oppure pi\u00f9 ricco di connessioni sinaptiche, tali da rendere l'intero sistema nervoso autonomo maggiormente sensibile alle variazioni atmosferiche.\nIl sintomo tipico di chi non sopporta il cambio di stagione autunnale \u00e8 quello di svegliarsi con un senso di stanchezza e incapacit\u00e0 ad affrontare la giornata. Nel dettaglio, generalmente, i meteoropatici soffrono di una specie di sonnolenza e di torpore dai caratteri simili a una narcosi improvvise quando il tempo atmosferico volge al peggioramento (bassa pressione). Viceversa, tendono all'ipereccitabilit\u00e0 e all'insonnia quando il tempo atmosferico volge al miglioramento (alta pressione). L'influenza del tempo atmosferico sulle cellule nervose e i suoi neurotrasmettitori potrebbe quindi essere intesa come stimolo esterno dato da temperatura, umidit\u00e0, pressione, luce, ecc. che in un certo modo influenzano il metabolismo dei neurotrasmettitori. Lo sbilanciamento di queste sostanze chimiche \u00e8 anche alla base dei sintomi legati al momento depressivo, come mal di testa, fatica e insonnia, per citare i pi\u00f9 comuni.\nPatologie fisiche.\nCome visto nel precedente paragrafo, determinate malattie dell'organismo possono indurre l'insonnia.\nPatologie psichiche.\nL'ansia, la mania e altre patologie possono causare insonnia.\nConsumo di caffeina.\nChi soffre di insonnia dovrebbe evitare del tutto il consumo di caffeina durante la giornata. Essa \u00e8 spesso causa di insonnia, a causa degli effetti eccitanti sul sistema nervoso periferico, nonch\u00e9 di quelli sul sistema cardiocircolatorio. La caffeina \u00e8 presente in t\u00e8, caff\u00e8, yerba mate (Ilex paraguariensis), guaran\u00e0, cacao, noce di cola (quindi tutte le bevande a base di cola come Pepsi Cola, Coca-Cola, Virgin Cola ecc.) e infine \u00e8 presente perlopi\u00f9 come sostanza aggiunta nei cosiddetti energy-drink come la Red Bull, la Monster Energy e simili, nelle barrette di cioccolato e altri dolciumi.\nTrattamenti non farmacologici.\nSebbene non esista una soluzione univoca per l'insonnia, esiste un grande numero di possibili rimedi, alcuni dei quali derivanti da tradizioni popolari antiche, altri frutto delle moderne ricerche farmacologiche o psichiatriche.\nStile di vita.\nAlcuni rimedi tradizionali per l'insonnia includono delle semplici norme di \"igiene del sonno\" come:\nTrattamenti psicologici e meditazione.\nIn soggetti che soffrono di insonnia non correlabile ad alcun disturbo organico o neurologico specifico, la mancanza di sonno \u00e8 sintomo di un problema emotivo non trattato: se una persona \u00e8 infelice del proprio stile di vita, o sta rimandando problemi la cui soluzione \u00e8 inderogabile, ci\u00f2 pu\u00f2 determinare disturbi del sonno. Alcuni soggetti vedono l'insonnia scomparire grazie a semplici attivit\u00e0 sociali, altri trovano un trattamento valido nella psicoterapia, andando ad affrontare quelle cause di stress, ansia o depressione che provocano tale disturbo, anche senza l'ausilio di farmaci ipnotici.\nNella tradizione buddhista, ai sofferenti di insonnia o di incubi viene suggerita la pratica della meditazione di consapevolezza descritta nel Satipatthana Sutta (Vipassana), di calma (\u015aamatha) o di gentilezza compassionevole (Mett\u0101).\nLa pratica di essere amorevoli e ben disposti nei confronti di ogni essere pu\u00f2 avere un effetto lenitivo e calmante nella mente e nel corpo: nel Karaniya Mett\u0101 Sutta sull'Amore Universale, il Buddha espone le caratteristiche della compassione da coltivare mentalmente, mentre nel Metta Sutta afferma che addormentarsi facilmente \u00e8 uno degli undici benefici di tale forma di meditazione.\nLa moderna mindfulness, debitrice alle tecniche meditative tradizionali (in particolare del Vipassana, dello yoga e dello Zazen), \u00e8 talvolta raccomandata dagli psicologici che si occupano di insonnia.\nRimedi erboristici.\nI rimedi naturali a base di erbe, in alcuni casi si dimostrano sufficienti a interrompere il ciclo di insonnia, evitando l'utilizzo di sedativi o sonniferi. \nUn possibile rimedio naturale per l'insonnia \u00e8 il latte tiepido, da bere prima di andare a dormire. Il latte contiene alti livelli di triptofano, un sedativo naturale. Molti insonni si servono di sedativi di origine erboristica, come: valeriana, camomilla, lavanda, luppolo, passiflora, escolzia, biancospino, fiori d'arancio e di tiglio. Tuttavia il loro utilizzo non costituisce una garanzia per la risoluzione del problema.\nNella \"medicina popolare cinese\" i medici hanno curato l'insonnia per migliaia di anni. Un approccio tipico pu\u00f2 essere l'agopuntura, una dieta e un'analisi dello stile di vita, l'erboristeria o altre tecniche, con lo scopo di ribilanciare le energie del corpo per risolvere il problema in maniera delicata.\nMelatonina.\nStudi medici recenti hanno confermato l'utilit\u00e0 dell'ormone melatonina nel ripristino di un sonno regolare nelle sue fasi. In Italia esso non \u00e8 considerato propriamente un farmaco, bens\u00ec un integratore, in quanto la sostanza \u00e8 gi\u00e0 prodotta dall'epifisi nel nostro organismo, proprio per regolare il \"ritmo sonno-veglia\". Allo stato attuale degli studi sulla sostanza non sono stati rilevati effetti collaterali o da overdose, presenti in gran parte dei farmaci ansiolitici, anche in seguito a somministrazioni nell'ordine delle migliaia di volte la dose ottimale.\nIn particolare, la melatonina non provoca lo stordimento e il calo di attenzione al risveglio, tipici di altre categorie di farmaci, inoltre alcuni studi hanno dimostrato che il sonno che si ottiene dopo somministrazione di melatonina \u00e8 molto simile come caratteristiche fisiologiche a quello che si registra in condizioni di normalit\u00e0.\nSpesso l'assunzione di melatonina come rimedio per l'insonnia non \u00e8 sufficiente, e in base alla gravit\u00e0 della situazione, bisogna valutare i trattamenti farmacologici.\nTrattamenti farmacologici.\nEsistono diverse categorie di psicofarmaci che, a causa del loro forte effetto tranquillante, vengono somministrati per la cura sintomatica dell'insonnia, specialmente nei casi pi\u00f9 gravi, tuttavia oltre alle numerose controindicazioni il sonno indotto da farmaci non \u00e8 identico al sonno naturale\nBarbiturici.\nI barbiturici erano largamente usati nel trattamento di insonnia e stati d'ansia fino agli anni settanta, quando furono sostituiti dalle benzodiazepine. Attualmente sono caduti quasi completamente in disuso anche per via dei potenzialmente gravi effetti collaterali, come ad esempio l'intossicazione da barbiturici. Essendo forti depressori del sistema nervoso centrale, possono dare luogo a una depressione cardiorespiratoria con coma e morte se assunti in dosi elevate (spesso \u00e8 sufficiente un dosaggio 6-7 volte maggiore rispetto alla dose ipnotica). Difatti, i suicidi da barbiturico erano (e in partenza sono tuttora) assai frequenti.\nBenzodiazepine.\nI farmaci ipnotici pi\u00f9 comunemente prescritti per l'insonnia oggigiorno sono le benzodiazepine, degli psicofarmaci nati come ansiolitici e che hanno soppiantato i barbiturici perch\u00e9 non inducono una depressione respiratoria tale da uccidere, neppure se assunti in dosi massicce e quindi ne rappresentano un\u2019alternativa pi\u00f9 sicura.\nSimilmente ai barbiturici agiscono legandosi ai recettori per il GABA. Tuttavia le varie molecole di questa famiglia differiscono per la loro durata di azione (legata all\u2019emivita), perci\u00f2 in base alle esigenze individuali pu\u00f2 essere preferita una benzodiazepina a breve durata (ad esempio per l\u2019induzione del sonno) o una a lunga durata (ad esempio per il mantenimento).\nDelle benzodiazepine fanno parte il Diazepam (presente in Italia sotto diversi nomi, tra i quali Valium e Noan), il Lorazepam (venduto in Italia col nome Tavor e Control), il Bromazepam (Lexotan), l'Alprazolam (Xanax), il Delorazepam (En), il Nitrazepam (Mogadon), il Flunitrazepam (Roipnol) e il Clonazepam (Rivotril).\nIn particolare per\u00f2 il Quazepam \u00e8 quello che possiede le migliori caratteristiche per il trattamento dell\u2019insonnia: ha una particolare selettivit\u00e0 per la subunit\u00e0 recettoriale responsabile dell\u2019induzione del sonno, che si traduce in una diminuzione dei tempi di addormentamento senza per\u00f2, contrariamente a tutte le altre benzodiazepine, alterare l\u2019architettura del sonno. Inoltre causa meno effetti collaterali, tolleranza e depressione respiratoria rispetto alle altre bezodiazepine.\nLe benzodiazepine, col tempo inducono tolleranza (cio\u00e8 la perdita di risposta da parte del corpo nei confronti del farmaco), dipendenza e possono provocare un peggioramento generale dei sintomi in caso di brusca sospensione. Inoltre danno a volte luogo a stordimento e confusione il giorno seguente l\u2019assunzione e a lungo andare possono deteriorare le capacit\u00e0 cognitive. La loro assunzione non deve perci\u00f2 essere superiore a qualche settimana.\nAntidepressivi.\nAlcuni farmaci comunemente utilizzati come antidepressivi possiedono dei consistenti effetti sedativi (presenti in alcuni casi a dosaggi inferiori a quelli antidepressivi, ai quali cio\u00e8 non agiscono sui sistemi recettoriali legati alla regolazione de tono dell\u2019umore) che li rendono utili come induttori del sonno. A causa di questa loro caratteristica sono particolarmente utilizzati nelle forme di depressione o ansia accompagnata a disturbi del sonno. Notoriamente sono utilizzati a questo scopo il trazodone (attivo come sedativo a dosaggi inferiori a quelli antidepressivi), la mirtazapina ed alcuni triciclici (in particolare doxepina, mentre amitriptilina non \u00e8 raccomandata a tale scopo).\nNeurolettici.\nI neurolettici, per via delle loro profonde propriet\u00e0 tranquillanti nonch\u00e9 per l\u2019effetto sedativo di alcuni di questi composti (come quetiapine e olanzapina che agiscono sui recettori dell\u2019istamina), sono a volte prescritti per il trattamento dell\u2019insonnia.\nTuttavia, agendo sui recettori della dopamina, anche essa legata ai meccanismi di regolazione del sonno, possono in realt\u00e0 indurre un peggioramento della patologia di base.\nPer questo e per i possibili effetti collaterali, alcuni dei quali potenzialmente irreversibili, non sono approvati per tale scopo.\nIpnotici non benzodiazepinici.\nNegli anni novanta sono stati introdotti nel mercato farmaceutico i cosiddetti \"Farmaci Z\", (chiamati anche ipnotici non-benzodiazepinici) tra cui \"zolpidem\", con il nome commerciale di Stilnox, della classe delle imidazopiridine, e \"zopiclone\", della classe dei ciclopirroloni. Anche con questi ultimi si sono registrati casi di assuefazione e dipendenza, avendo un meccanismo d\u2019azione non dissimile da quello delle classiche benzodiazepine. I farmaci Z, nel caso in cui un paziente ha assunto gi\u00e0 benzodiazepine, a causa della saturazione dei recettori gabaergici, posso dare un effetto avverso rispetto a quello desiderato.\nDi pi\u00f9 recente arrivo sul mercato farmaceutico le pirazolopirimidine che sembra possano essere utilizzate per lunghi periodi di tempo, nella cura di insonnia cronica. Uno studio presentato a Londra durante il recente Congresso Europeo di Neuropsicofarmacologia ha dimostrato che ad esempio lo \"zaleplon\" continua a essere efficace anche dopo un certo periodo di tempo senza dare sintomi d'astinenza alla sospensione del farmaco. Ci\u00f2 sarebbe dovuto alla sua emivita ultra-breve che gli consente di indurre il sonno senza dar luogo a fenomeni di tolleranza e dipendenza, alterazione dell\u2019architettura del sonno, senza fenomeni di calo delle performance cognitive e confusione nel giorno seguente tipiche degli altri farmaci sedativi.\nAntistaminici.\nNegli ultimi anni si sta proponendo come alternativa all\u2019utilizzo dei classici farmaci sedativi quello degli antistaminici di prima generazione, noti per le loro propriet\u00e0 sedative.\nQuesti farmaci, che agiscono sui recettori dell\u2019istamina a livello centrale, presenterebbero diversi vantaggi rispetto a quelli sopra citati in quanto privi di effetti di dipendenza, tolleranza, sulle capacit\u00e0 cognitive e la memoria pur mantenendo una elevata efficacia terapeutica.\nTra i pi\u00f9 utilizzati allo scopo ci sono l\u2019idrossizina, difenidramina e ciproeptadina.\nAgonisti dei recettori della melatonina.\nLa melatonina \u00e8 un neurormone implicato nella regolazione dei cicli del sonno. Gli agonisti dei recettori della melatonina sono dei composti sintetici che ne imitano l\u2019azione e vengono perci\u00f2 utilizzati in alcuni casi per migliorare la qualit\u00e0 del sonno. In particolare il Ramelteon \u00e8 un farmaco commercializzato a questo scopo e pur non possedendo i decisi effetti sedativi tipici delle benzodiazepine, non \u00e8 associato agli effetti collaterali di dipendenza, assuefazione, stordimento.\nLa melatonina stessa viene venduta liberamente come integratore per il trattamento degli stati di insonnia, tuttavia la sua reale portata terapeutica \u00e8 oggetto di discussione."}
{"id": "96245", "revid": "484362", "url": "https://it.wikipedia.org/wiki?curid=96245", "title": "Altendorf", "text": ""}
{"id": "96246", "revid": "838137", "url": "https://it.wikipedia.org/wiki?curid=96246", "title": "290 a.C.", "text": ""}
{"id": "96248", "revid": "767487", "url": "https://it.wikipedia.org/wiki?curid=96248", "title": "Charlot ortolano", "text": "Charlot ortolano (\"The Tramp\"), conosciuto anche come Charlot vagabondo e Il vagabondo \u00e8 un film interpretato e diretto da Charlie Chaplin; fu proiettato la prima volta l'11 aprile 1915.\nLa maschera del vagabondo e Charlot sono oramai indissolubili, e con questa farsa ne \u00e8 ufficializzato il connubio gi\u00e0 nel titolo e introdotto l'elemento principe del profilo psicologico del personaggio: il romanticismo, che contraddistinguer\u00e0 i film di Chaplin e ne differenzia la recitazione dagli standard convenzionali dello Slapstick.\nNel 1916 verr\u00e0 recitato da Chaplin un film dal titolo molto simile: \"Il vagabondo\".\nTrama.\nIl vagabondo, con fagotto d'ordinanza, si imbatte in una bella fanciulla molestata da tre malfattori che la vogliono derubare del denaro affidatole dal padre, il fattore, per una commissione; non esita a prenderne le difese e, colpendoli con una pietra, a farli desistere dal losco proposito. Per ricompensa il padre della ragazza gli offre lavoro come bracciante nella sua azienda affidandolo al suo uomo di fiducia col compito di istruire Charlot nelle molteplici attivit\u00e0 della fattoria. Compito che scoprir\u00e0 sovrumano e che lo vedr\u00e0 soccombere diventando a sua volta vittima dell'ingenuo quanto maldestro vagabondo, che invece eccelle nelle smancerie per la bella figlia del fattore.\nProblematico il corretto utilizzo degli attrezzi e utensili, pericoloso quando acuminati come il forcone per il carico del fieno e che regolarmente finir\u00e0 per infilzare il bracciante suo \"tutor\", imbarazzante quando previsti per la mungitura del toro\u2026fortunatamente rimpiazzato subito con la vacca da latte dalle cui mammelle non ne spilla in ogni caso una goccia nonostante l'energica scrollatura della coda a mo' di leva di fonte. Innaffiare con un piccolo annaffiatoio i filari delle piante da frutta \u00e8 impresa biblica, fortunatamente la campana del pranzo salva Charlot.\nIl calar del sole \u00e8 il segnale per il meritato riposo notturno dei braccianti e l'ora delle malefatte per i delinquenti che, infatti, premeditano l'assalto al gruzzolo del fattore, ma ancora una volta si troveranno il vagabondo sulla loro strada che li caccia a fucilate inseguendoli, ma infortunandosi nell'impresa. Soccorso dal fattore \u00e8 amorevolmente medicato e accudito dalla bella figlia, della cui dedizione approfitter\u00e0, Charlot, esagerando le modeste conseguenze dell'infortunio. Ma un bel giovanotto giunge alla fattoria, per la gioia della ragazza che gli si getta al collo abbracciandolo e baciandolo e presentandolo al vagabondo come suo fidanzato. Immediatamente, in Charlot, i malanni fisici scompaiono per lasciare il posto alla tristezza della disillusione amorosa. Ripreso il fagotto d'ordinanza, lasciandole un biglietto in cui rivela il suo sentimento per lei, il vagabondo mestamente si allontana, ingobbito e sconfitto, lungo la strada del destino, ma fatti pochi passi\u2026 una bella scrollata e via saltellante e fiducioso verso la nuova avventura che lo attende.\nProduzione.\nIl film fu prodotto dalla Essanay Film Manufacturing Company. Venne girato in California, a Niles e a Sunol.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 12 aprile 1915."}
{"id": "96249", "revid": "1457847", "url": "https://it.wikipedia.org/wiki?curid=96249", "title": "Aaron Nimzowitsch", "text": "Nimzowitsch (insieme ad altri celebri giocatori quali Savelij Tartakover e Richard R\u00e9ti) fu esponente di spicco della scuola ipermoderna, che si proponeva di superare le rigide convenzioni del \"classicismo\" scacchistico allora imperante. Notevoli, a questo proposito, le sue polemiche con Siegbert Tarrasch, esponente del \"classicismo\" e dogmatico \"praeceptor Germaniae\".\nLa pi\u00f9 famosa opera di Nimzowitsch fu anche il libro-manifesto dell'ipermodernismo: \"Il mio sistema\" (1925). Suoi anche alcuni libri sui tornei di Bad Kissingen, Karlovy Vary e Leningrado.\nNegli scacchi l'apporto del pensiero di Nimzowitsch fu enorme dal punto di vista teorico: basti pensare che sono tuttora ritenuti fondamentali molti dei principi sul gioco di posizione da lui trattati ne \"Il mio sistema\".\nOltre a dare il nome ad un'importante apertura conosciuta nella teoria scacchistica come la difesa nimzo-indiana e ad una difesa dell'apertura di re, la difesa Nimzowitsch, \u00e8 importante ricordare che fu lo stesso Nimzowitsch a proporre alcune delle aperture oggi pi\u00f9 usate (per esempio la gi\u00e0 citata nimzo-indiana, giocata per la prima volta nel 1914, e la difesa ovest-indiana, sempre del 1914).\nAaron Nimzowitsch avrebbe certamente meritato il titolo di Grande maestro internazionale ma la Federazione Internazionale degli Scacchi nel 1950, quando decise di riconoscere questo titolo a tutti i giocatori di alto livello del periodo compreso tra il 1900 e il 1950, stabil\u00ec anche di non assegnare titoli \"post mortem\".\nBiografia.\nNimzowitsch nacque all'interno dell'Impero russo con il nome di \"Aaron Isaevi\u010d Niemzowi\u010d\", da una famiglia lettone di origine ebraica. Si vide cambiare il nome, traslitterato alla maniera tedesca, nel concitato periodo che in Russia segn\u00f2 gli anni successivi alla prima guerra mondiale, quando migr\u00f2 dalla nativa Lettonia verso la Germania prima e la Danimarca poi.\nCarriera.\nL'apice della sua carriera fu la vittoria nel torneo internazionale di Karlovy Vary nel 1929, che lo pose al livello dei maggiori campioni dell'epoca. Vinse precedendo Jos\u00e9 Raul Capablanca e Rudolf Spielmann di mezzo punto e Akiba Rubinstein di 1,5 punti.\nStudi.\nNimzowitsch ha anche composto alcuni studi e problemi. Ne vediamo un esempio nel seguente problema di matto in tre mosse:"}
{"id": "96250", "revid": "104458", "url": "https://it.wikipedia.org/wiki?curid=96250", "title": "Wangen", "text": ""}
{"id": "96251", "revid": "15756", "url": "https://it.wikipedia.org/wiki?curid=96251", "title": "Diabete mellito", "text": "Per diabete mellito si intende un gruppo eterogeno di endocrinopatie caratterizzate da una cronica alterata tolleranza glucidica, conseguente a un difetto assoluto o relativo di insulina. Indipendentemente dai meccanismi patogenetici sottostanti, l'aspetto comune a tutte le forme di diabete mellito \u00e8 la presenza di iperglicemia a digiuno e/o post prandiale.\nSebbene il termine diabete si riferisca nella pratica comune alla sola condizione di diabete \"mellito,\" cio\u00e8 \"dolce\" (chiamato cos\u00ec dagli antichi Greci per la presenza di urine di tale sapore), esiste un'altra condizione patologica detta diabete insipido. Tali malattie sono accomunate dal solo fatto di presentare abbondanti quantit\u00e0 di urine, non presentando infatti cause, n\u00e9 altri sintomi, comuni.\nStoria.\nIl termine diabete fu coniato da Areteo di Cappadocia (81 - 133 d.C.). In greco antico il verbo \"diabainein\" significa \"attraversare\" (\"di\u00e0\": attraverso; \"baino\": vado) alludendo al fluire dell'acqua, come in un sifone, poich\u00e9 il sintomo pi\u00f9 appariscente \u00e8 l'eccessiva produzione di urina. Nel Medioevo la parola fu \"latinizzata\" in \"diab\u00e8t\u00e9s\".\nL'aggettivo \"mellito\" (dal latino \"mel\": miele, dolce) \u00e8 stato aggiunto dall'inglese Thomas Willis nel 1675 per il fatto che il sangue e le urine dei pazienti diabetici avevano un sapore dolce, caratteristica peraltro conosciuta da lungo tempo dagli Indiani, Greci, Cinesi ed Egiziani.\nLa malattia era chiamata \"Shoukachi\" (malattia della sete) fino al XVIII secolo in Giappone.\nStoria antica.\nMentre il primo accenno scritto su un qualcosa assimilabile al diabete lo si ritrova verso il 1500 a.C. su un papiro egiziano di Ebers, fu invece Areteo di Cappadocia nel 100 d.C. circa a descrivere i particolari della patologia.\nGaleno (129-200) la descriveva come una malattia che provocava danni ai reni.\nLa prima divisione per quanto riguarda i due tipi principali di diabete (il tipo 1 e il tipo 2) \u00e8 stata eseguita da Avicenna (980-1037) intorno all'anno 1000.\nNel Medioevo in tutta Europa i medici facevano diagnosi di diabete mellito assaggiando letteralmente le urine dei pazienti, questa pratica pu\u00f2 essere ancora apprezzata in una grande variet\u00e0 di opere d'arte del periodo gotico.\nStoria moderna.\nNel 1774, grazie a Matthew Dobson (1732-1784) si scopr\u00ec che il sapore dolce delle urine era dovuto al glucosio in esse contenuto.\nLa scoperta del ruolo del pancreas nel diabete mellito \u00e8 da ascriversi a Joseph von Mering (1849-1908) e a Oskar Minkowski (1858-1931), ricercatori tedeschi che nel 1889 osservarono che nel cane, a cui era stato asportato sperimentalmente il pancreas prima della morte, insorgevano i segni e i sintomi del diabete mellito.\nNel 1910 Sir Edward Albert Sharpey-Schafer da Edimburgo (1850-1935) sugger\u00ec che le persone affette da diabete mellito in realt\u00e0 fossero carenti di una particolare sostanza prodotta dal pancreas: egli la battezz\u00f2 insulina poich\u00e9 prodotta dalle isole di Langerhans localizzate appunto nel pancreas.\nL'insulina, grazie al lavoro dei ricercatori canadesi Frederick Grant Banting (1891-1941) e Charles Herbert Best (1899-1978), venne isolata nel 1921, portando alla deduzione che il diabete era una malattia endocrinologica dovuta alla deficienza di insulina. Banting e Best cambiarono la storia della medicina e salvarono la vita a milioni di persone scoprendo che la condizione di diabete mellito nel cane pancreatectomizzato poteva essere risolta somministrando insulina estratta dalle isole di Langerhans di un cane sano. Il primo paziente fu trattato, da loro e dal loro staff, nel 1921 e nel 1923, Frederick Banting e John Macleod ricevettero il premio Nobel per la medicina.\nLa distinzione tra quelli che attualmente sono riconosciuti come \"diabete mellito di tipo 1\" e \"diabete mellito di tipo 2\" \u00e8 stata fatta nel 1935 da Sir Harold Percival Himsworth (1905-1993) e pubblicata nel gennaio 1936.\nEpidemiologia.\nLa percentuale di popolazione mondiale affetta viene stimata intorno al 5%. Circa il 90% della popolazione diabetica \u00e8 affetta da diabete mellito di tipo 2. In Italia la percentuale di individui affetti da tale patologia \u00e8 mediamente del 3%.\nNel 2002 si sono contati nei soli USA pi\u00f9 di 18 milioni di persone affette da tale patologia e si calcola che una persona ogni cinque anziani di et\u00e0 superiore ai 65 anni ne sia affetto.\nL'OMS stima che ci sar\u00e0 un fortissimo incremento di prevalenza di diabete mellito negli USA, in Medio Oriente e nel Sud-Est asiatico mentre in Europa l'incremento sar\u00e0 pi\u00f9 modesto. Nel 2030 si prevedono pi\u00f9 di 360 milioni di persone malate.\nSi \u00e8 rilevata una maggiore prevalenza nel sesso femminile - (m:f = 1:1,25). Uno studio sui giovani di 15-29 anni affetti da diabete tipo 1 ha registrato una maggiore incidenza nei maschi rispetto alle femmine, forse dovuta a fattori quali gli ormoni sessuali o una diversa esposizione alle tossine ambientali. Questa differenza non \u00e8 per\u00f2 stata confermata da studi successivi.\nSi calcola che nel 2005 interess\u00f2 pi\u00f9 di 180\u00a0000 persone in et\u00e0 inferiore ai 20 anni, mentre in et\u00e0 superiore ai 60 anni si calcolarono pi\u00f9 di 12 milioni di casi. Nella sola Italia, nelle fasce di et\u00e0 inferiori ai 35 anni \u00e8 dello 0,5%, al di sopra dei 65 supera il 10%.\nIl diabete mellito di tipo 1 esordisce in circa la met\u00e0 dei casi in et\u00e0 inferiore ai 20 anni (proprio per questo in passato veniva chiamato \"diabete giovanile\") e pi\u00f9 frequentemente nel corso della pubert\u00e0.\nEziologia.\nIl diabete mellito pu\u00f2 essere causato da una serie di fattori.\nAlcuni possono essere derivati da difetti dell'azione insulinica, come l'insulinoresistenza di tipo A, il leprecaunismo, la sindrome di Rabson-Mendenhall e le sindromi lipodistrofiche; alcune malattie del pancreas possono essere causa del diabete, come nel caso della pancreatite, della fibrosi cistica, nell'emocromatosi e nel tumore del pancreas.\nFra i farmaci che possono causare forme diabetiche si ritrovano il Vacor utilizzato come veleno per i topi, pentamidina, acido nicotinico, glucocorticoidi, ormoni tiroidei, diazossido, \u03b2-agonisti, tiazidici, fenitoina, interferone \u03b1, inibitori delle proteasi, clozapina, \u03b2-bloccanti.\nAlcune infezioni possono comportare l'insorgere di diabete come la rosolia congenita, il citomegalovirus e il coxackievirus.\nFra le numerose patologie genetiche responsabili dello sviluppo del diabete si trovano la sindrome di Down, sindrome di Turner, sindrome di Klinefelter, corea di Huntington, sindrome di Laurence-Moon-Biedl, porfiria.\nL'esistenza di una predisposizione genetica \u00e8 suggerita dal fatto che, nel caso di gemelli, il diabete di tipo 2 \u00e8 presente in entrambi in una elevatissima percentuale, molto superiore rispetto a quanto accade per il diabete di tipo 1. Probabilmente intervengono difetti a carico di pi\u00f9 geni (malattia poligenica) coinvolti nella produzione di insulina e nel metabolismo del glucosio; il tipo di deficit varierebbe da un paziente all'altro, dal momento che fino a oggi non \u00e8 stato possibile identificare anomalie genetiche comuni a tutti i pazienti di tipo 2.\nMalattie come acromegalia, sindrome di Cushing, ipogonadismo, glucagonoma, feocromocitoma, ipertiroidismo, somatostatinoma, aldosteronoma possono essere altre cause.\nTra i fattori di rischio si riscontrano:\nAnche l'et\u00e0 favorisce la comparsa del diabete, poich\u00e9 essa si accompagna a una riduzione fisiologica del testosterone e IGF-I e quindi a una diminuita sensibilit\u00e0 dei tessuti periferici all'insulina.\nDiabete di tipo 1.\nLa forma di tipo 1 ha un'eziologia che si costituisce con il passare del tempo:\nQuesta fase, nota come luna di miele, dura per alcuni mesi, dopodich\u00e9 i sintomi si presentano nuovamente e permangono stabilmente dando luogo, definitivamente, allo stato di diabete. La spiegazione di questo fenomeno \u00e8 da ricercarsi nell'iperproduzione compensatoria di insulina da parte delle cellule \u03b2 del pancreas.\nDiabete di tipo 2.\nIl diabete di tipo 2 ha una eziologia multifattoriale, in quanto \u00e8 causato dal concorso di pi\u00f9 fattori, sia genetici, sia ambientali.\nIl riscontro di diabete mellito di tipo 2 \u00e8 molto spesso casuale nel corso di esami di laboratorio a cui il paziente si sottopone per altri motivi, questo perch\u00e9 la patologia si instaura molto lentamente e occorre molto tempo prima che la sintomatologia possa divenire clinicamente manifesta; d'altro canto in molti pazienti sintomi di iperglicemia e glicosuria non compaiono mai.\nI fattori causali responsabili (eziologici) provocano la malattia attraverso il concorso di due meccanismi principali (patogenesi): l'alterazione della secrezione di insulina e la ridotta sensibilit\u00e0 dei tessuti bersaglio (muscolo, fegato e tessuto adiposo) alla sua azione (insulino-resistenza).\nDifetti della secrezione di insulina sono presenti non solo nei pazienti diabetici di tipo 2, ma molto spesso anche nei gemelli sani e nei parenti di primo grado; in questi ultimi \u00e8 stata rilevata frequentemente anche resistenza all'insulina. Si pensa pertanto che il diabete tipo 2 sia preceduto da una fase prediabetica, in cui la resistenza dei tessuti periferici all'azione dell'insulina sia compensata da un aumento della secrezione pancreatica di insulina (iperinsulinemia). Soltanto quando si aggravano sia i difetti di secrezione insulinica sia l'insulino-resistenza (in seguito all'invecchiamento, alla obesit\u00e0, all'inattivit\u00e0 fisica o alla gravidanza), si renderebbe manifesta prima l'iperglicemia post-prandiale e poi l'iperglicemia a digiuno.\nL'obesit\u00e0 viscerale (o centrale) riveste un ruolo di primo piano nello sviluppo della resistenza all'insulina. Il tessuto adiposo \u00e8, infatti, in grado di produrre una serie di sostanze (leptina, TFN-\u03b1, acidi grassi liberi, resistina, adiponectina), che concorrono allo sviluppo della insulino-resistenza. Inoltre nell'obesit\u00e0, il tessuto adiposo \u00e8 sede di uno stato di infiammazione cronica a bassa intensit\u00e0, che rappresenta una fonte di mediatori chimici, che aggravano la resistenza all'insulina. Di conseguenza, i marker di infiammazione, come interleuchina 6 e proteina C-reattiva, sono spesso elevati in questo tipo di diabete.\nPatogenesi.\nIl metabolismo del glucosio.\nIl glucosio rappresenta la pi\u00f9 importante fonte di energia per le cellule del nostro organismo e proprio per questo, oltre a essere utilizzato immediatamente, viene anche immagazzinato in riserve di glicogeno. Il glucosio, dunque, dal sangue (nel quale viene disciolto dopo il processo di digestione degli alimenti) deve essere trasportato all'interno delle cellule per essere utilizzato e immagazzinato.\nL'insulina \u00e8 il principale ormone che regola l'ingresso del glucosio dal sangue nelle cellule (principalmente le cellule muscolari e adipose; non nelle cellule del sistema nervoso), il deficit di secrezione insulinica o l'insensibilit\u00e0 alla sua azione sono proprio i due meccanismi principali attraverso cui si espleta il diabete mellito.\nLa gran parte dei carboidrati nel cibo viene convertita entro un paio di ore in glucosio. L'insulina \u00e8 prodotta dalle cellule \u03b2 del pancreas come esatta risposta all'innalzamento dei livelli di glucosio nel sangue (per esempio dopo un pasto), le cellule \u03b2 del pancreas sono infatti stimolate dagli alti valori di glicemia e inibite dai valori bassi.\nSe la disponibilit\u00e0 di insulina \u00e8 insufficiente (deficit di insulina) o se le cellule rispondono inadeguatamente a essa (insulinoresistenza) o se l'insulina prodotta \u00e8 difettosa, il glucosio non pu\u00f2 essere efficacemente utilizzato dal nostro organismo: la conseguenza di ci\u00f2 \u00e8 uno stato di carenza di glucosio nei tessuti con elevati valori nel torrente sanguigno.\nQuando la glicemia a digiuno supera i 126\u00a0mg/dL si parla di \"diabete mellito\", mentre per valori compresi tra 110 e 125\u00a0mg/dL si parla di \"alterata glicemia a digiuno\" (fattore di rischio per la futura comparsa di diabete mellito). Il glucosio compare nelle urine (glicosuria) per valori di glicemia maggiori di 180/200\u00a0mg/dL.\nResistenza all'insulina.\nLa ridotta capacit\u00e0 dell'insulina di agire in maniera efficace sui tessuti bersaglio (muscoli e fegato) \u00e8 la caratteristica principale del diabete mellito di tipo 2 e viene chiamata insulinoresistenza. Si tratta di una resistenza \"relativa\" in quanto livelli sovrafisiologici di insulinemia provocano una normalizzazione della glicemia.\nSi ritiene che questo tipo di resistenza sia dovuto a difetti post-recettoriali, per la precisione sembra coinvolto il gene IRS-1, indispensabile per la sintesi delle proteine IRS coinvolte in una serie di vie metaboliche che in ultima istanza promuovono l'ingresso del glucosio nelle cellule diminuendo cos\u00ec la glicemia.\nLa resistenza cronica all'insulina \u00e8 definita come un fabbisogno giornaliero di insulina superiore a 200 Ui per parecchi giorni in assenza di infezione o chetoacidosi.\nLe cause pi\u00f9 comuni sono rappresentate dall'obesit\u00e0 e da anticorpi antinsulina di tipo IgG. La conseguenza pi\u00f9 importante \u00e8 il mancato controllo della glicemia.\nIn quasi tutti i pazienti diabetici, entro i 60 giorni dall'inizio della terapia insulinica, si sviluppano anticorpi. Si pensa che il loro legame all'insulina sia la causa pi\u00f9 importante di severa resistenza, ma la correlazione fra il titolo anticorpale e la resistenza non \u00e8 sempre stretta.\nStudi recenti individuano come una precoce terapia insulinica possa scongiurare una progressione delle due forme di diabete, per questo l'assunzione di zuccheri deve essere diminuita.\nAlterazioni della secrezione insulinica.\nNel momento in cui si instaura una insulino-resistenza si ha inizialmente un aumento compensatorio di secrezione di insulina (iperinsulinemia) da parte delle cellule \u03b2 pancreatiche, tuttavia la patologia ha un decorso ingravescente che porta a una vera e propria insufficienza dei meccanismi di compenso. Nella patogenesi del progressivo deficit della secrezione insulinica hanno un ruolo determinante la necrosi e l'apoptosi della cellule beta, alle quali concorrono la dislipidemia (lipotossicit\u00e0) e la iperglicemia cronica (glucotossicit\u00e0), attraverso meccanismi biochimici complessi, che, tra l'altro, provocano un aumento della produzione di radicali liberi (stress ossidativo), un disaccoppiamento della fosforilazione ossidativa mitocondriale e alterazioni del reticolo endoplasmatico (stress reticolare).\nAumento della produzione epatica di glucosio.\nCome si vedr\u00e0 in seguito, il diabete mellito provoca un aumento di corpi chetonici in circolo, ci\u00f2 metabolicamente equivale allo sviluppo di una ingannevole condizione di \"digiuno cronico\" (anche se il paziente si nutre normalmente): in condizioni di digiuno si assiste a un aumento della glicogenolisi (liberazione di riserve glucidiche) e gluconeogenesi (sintesi \"ex novo\" di glucosio).\nTutto ci\u00f2 provoca un ulteriore peggioramento dello stato di iperglicemia.\nComplicanze.\nComplicanze acute metaboliche.\nTra le pi\u00f9 importanti complicanze acute del diabete si possono annoverare la chetoacidosi e l'iperosmolarit\u00e0 iperglicemica.\nChetoacidosi.\nLa concentrazione eccessiva di corpi chetonici nel sangue \u00e8 dovuta alla carenza di insulina e al conseguente eccesso di glucagone; \u00e8 tipica del diabete mellito di tipo 1 e scatenata da forti stress (infezioni, traumi, interventi chirurgici).\nIn condizioni normali i trigliceridi vengono immagazzinati nelle VLDL (particolari lipoproteine con funzione di trasporto); nelle condizioni di digiuno e di eccesso di glucagone accompagnato a deficit di insulina si attiva la via di formazione dei corpi chetonici: il passaggio di questi nel sangue \u00e8 alla base dell'acidosi metabolica (fino a valori di pH prossimi a 7,0) che si pu\u00f2 sviluppare nei pazienti affetti da diabete mellito.\nPresenti: livelli molto elevati di iperglicemia (tra i 500 e i 700\u00a0mg/dL) e glicosuria con notevole disidratazione, dolori addominali, anoressia, vomito, nausea. In questa fase non va commesso un errore molto comune: pensare di trovarsi di fronte a una patologia gastroenterica e conseguentemente sospendere la somministrazione di insulina. Ci\u00f2 potrebbe portare il paziente a una condizione di coma chetoacidosico potenzialmente mortale.\nInoltre anche l'eccesso di cortisolo, o l'ormone della crescita o similare, pu\u00f2 portare a tale complicanza.\nSindrome (o stato) iperglicemica iperosmolare (o SII).\nCaratteristica del diabete mellito di tipo 2, si osserva per lo pi\u00f9 in pazienti anziani, nei quali la condizione diabetica \u00e8 aggravata da eventi ricorrenti (per es. infezioni o ictus cerebrale) e con un'alterata capacit\u00e0 di bere cos\u00ec da rendere impossibile il compenso della diuresi osmotica.\nSintomi: stato confusionale fino a coma e, se non trattato, morte (che comunque sopraggiunge anche nella met\u00e0 dei pazienti tempestivamente trattati). Sempre presente glicosuria abnorme (sopra i 1\u00a0000\u00a0mg/dL).\nLa chetoacidosi \u00e8 assente, forse perch\u00e9 la concentrazione di insulina nella vena porta \u00e8 sufficientemente alta da prevenire la piena attivazione della chetogenesi epatica.\nI livelli sierici degli acidi grassi liberi sono generalmente pi\u00f9 bassi che nella chetosi del diabete mellito di tipo 1.\nNella terapia di tale forma di coma occorrono parecchi litri di soluzioni saline isotoniche, seguiti da ipotoniche e poi da soluzioni glucosate al 5%, quando la glicemia raggiunge livelli normali. Anche l'insulina \u00e8 necessaria, ma a dosi pi\u00f9 basse rispetto al coma chetoacidosico del diabete mellito di tipo 1.\nComplicanze a lungo termine.\nMicroangiopatie.\nSono tre le forme pi\u00f9 famose e importanti di complicanza:\nClinica.\nSegni e sintomi.\nFra i sintomi e i segni si riscontrano:\nClassificazione.\nLa prima classificazione prevedeva una distinzione sulla base dell'et\u00e0 distinguendosi \"diabete giovanile\" dal \"diabete dall'et\u00e0 matura\" poi nel 1977 Irvine propose una classificazione che riguardava la presenza di anticorpi antiinsulina-pancreatica rivelati o meno durante la diagnosi della malattia, ipotesi che fu presto scartata per vari problemi.\nAltra classificazione che ebbe notevole diffusione in passato fu quella per stadi, che divideva la patologia in quattro fasi:\nNel 1979 il National Diabetes Data Group propose una classificazione ripresa in seguito dalle pi\u00f9 grandi organizzazioni a livello mondiale (nel 1999 l'OMS e la societ\u00e0 Europea per lo studio del diabete) con riguardo all'eziologia di stampo immunologico.\nAttualmente si divide il diabete mellito in \u00abtipo 1\u00bb e \u00abtipo 2\u00bb.\nOltre alle due forme principali esistono altre forme, identificate dall'associazione americana del diabete, definite come secondarie ad altre patologie.\nDiagnosi differenziale.\nPer confermare un sospetto clinico di diabete mellito, \u00e8 necessario che sia soddisfatto uno dei seguenti criteri varati dall'OMS:\nLa positivit\u00e0 a uno dei suddetti test va confermata con l'esecuzione di almeno un altro dei due rimanenti, questo per porre con certezza pressoch\u00e9 assoluta diagnosi di diabete mellito.\nL'emoglobina A1 non \u00e8 considerato un test diagnostico sufficiente.\nTrattamento.\nLe linee guida per attuare una razionale terapia in caso di diabete mellito non complicato prevedono l'adozione da parte del paziente di uno stile di vita (dieta ed esercizio fisico) adeguato e funzionale al trattamento farmacologico impostato.\nSenza voler prescindere dall'importanza di una dieta con apporto limitato di zuccheri semplici, studi recenti individuano come una precoce terapia insulinica possa scongiurare una progressione del diabete di tipo 2 in una percentuale maggiore che non gli ipoglicemizzanti orali.\nMolti studi hanno evidenziato l'importanza del cambiamento dello stile di vita nelle persone affette da diabete mellito, inoltre sembra che l'allattamento al seno riduca la possibilit\u00e0 di sviluppare il diabete da adulti.\nUn regime dietetico in cui i rapporti tra carboidrati, proteine, acidi grassi saturi e insaturi siano ben controllati \u00e8 fondamentale affinch\u00e9 la terapia farmacologica riesca a controllare efficacemente la glicemia.\nAnche alcuni composti di derivazione naturale, spesso derivati da piante officinali, hanno mostrato in alcuni studi di esercitare un effetto positivo nel controllo della glicemia, specie se concomitante ad altre sindromi metaboliche, ma per ora per nessuno di essi si sono raggiunte sufficienti evidenze da essere raccomandati nelle linee guida ufficiale per il trattamento della patologia. Tra questi vi sono l'inositolo, gli estratti di \"Jiaogulan\", il sulforafano, la \"lagerstroemia speciosa\".\nEsercizio fisico.\nIl \"diabetes prevention program\" (DPP, letteralmente il programma di prevenzione del diabete), ha dimostrato che un modesto esercizio fisico giova soprattutto alla forma di tipo 2 nella maggioranza dei casi indicando come un esercizio fisico della durata di 30 minuti circa per 5 giorni alla settimana possano produrre effetti positivi, sia a livello di prevenzione sia per quanto riguarda il ritardarsi dei possibili effetti. A meno che non sia controindicato per la coesistenza di altre patologie, l'esercizio riduce l'intolleranza al glucosio (migliorando la sensibilit\u00e0 all'insulina) e diminuisce i fattori di rischio cardiovascolari. La diminuzione del peso conseguente all'esercizio svolto \u00e8 un altro incentivo visto che la riduzione del peso corporeo \u00e8 un intervento basilare nella terapia del diabete di tipo 2. L'effetto positivo lo si riscontra in entrambi i sessi e a qualunque et\u00e0. Contrariamente a quanto si pu\u00f2 pensare capita che durante lo sforzo fisico la glicemia aumenti. Ci\u00f2 che accade \u00e8 che durante l'attivit\u00e0 ormoni come l'adrenalina e il glucagone vengono prodotti causando perci\u00f2 un aumento della glicemia. Prima e/o dopo l'attivit\u00e0 sportiva potrebbe essere opportuno diminuire l'insulina in quanto lo sforzo fisico aiuta la funzione dell'insulina, si calcola infatti che sotto sforzo l'azione dell'insulina sia potenziata del 20/30%. Basandosi sulle indicazioni del proprio medico curante ed eventualmente sui riscontri glicemici \u00e8 quindi necessario apportare i dovuti cambiamenti alla terapia insulinica tenendo conto di tali informazioni.\nTrattamento farmacologico.\nInsulina.\nNel diabete mellito di tipo 1, nel quale esiste carenza assoluta di insulina, e nel diabete mellito di tipo 2 resistente alla terapia dietetica e agli antidiabetici orali questo ormone deve essere somministrato come terapia sostitutiva mettendo in atto un protocollo di terapia insulinica.\nOggi si usano insuline umane ricavate per sostituzione aminoacidica dell'insulina suina o prodotte da ceppi di \"Escherichia coli\" con opportuni inserimenti genetici.\nEsistono diversi tipi di preparazioni insuliniche classificate solitamente in base alla loro durata d'azione:\nLa somministrazione di insulina avviene mediante iniezione nel tessuto sottocutaneo (preferibilmente dell'addome).\nLo schema terapeutico pi\u00f9 vantaggioso prevede tre iniezioni di insulina regolare da somministrare prima dei pasti. A queste \u00e8 utile associare prima di cena o prima di coricarsi un'insulina ad azione intermedia per coprire il fabbisogno notturno.\nAltri protocolli prevedono un'iniezione quotidiana di un analogo dell'insulina (glargine o detemir), che copre il fabbisogno basale, e iniezioni ai pasti di insulina ad azione rapida o ultrarapida.\nLe insuline ad azione rapida permettono un pi\u00f9 efficace controllo della glicemia postprandiale ma risultano meno efficaci nel mantenimento della glicemia nel corso dell'intera giornata; \nLa somministrazione pu\u00f2 avvenire mediante l'uso di un microinfusore che eroga insulina ad azione ultrarapida in maniera continua e modulata per le 24 ore. All'occorrenza (cio\u00e8 principalmente ai pasti ma anche per correggere eventuali iperglicemie) l'apparecchio eroga un bolo, cio\u00e8 una dose unica, regolabile in base alle necessit\u00e0 terapeutiche contingenti.\nLe varie preparazioni servono a rendere pi\u00f9 flessibile la terapia insulinica, adattandola alle differenti richieste metaboliche dei pazienti.\nIpoglicemizzanti orali.\nSono disponibili quattro categorie di ipoglicemizzanti orali:\nTrattamento chirurgico.\nTrapianto del pancreas.\nIl trapianto del pancreas ha come obiettivo quello di ridurre il bisogno di insulina esogena eliminando al contempo alcune delle manifestazioni pi\u00f9 pericolose come iperglicemia e ipoglicemia, i risultati sono soddisfacenti ma solo in determinati pazienti, per via della terapia immunosoppressiva che potrebbe risultare pericolosa.\nTrapianto delle isole di Langerhans.\nIl trapianto di isole di Langerhans HLA compatibili per via portografica ha dato risultati promettenti, sebbene ancora in studio.\nHa una minor invasivit\u00e0 rispetto al trapianto chirurgico di pancreas, che richiede fino al 30% di reintervento. Necessita comunque di immunosoppressione.\nLe fasi sono quelle di estrazione, isolamento e purificazione delle isole di donatore cadavere e quindi trapianto mediante infusione lenta attraverso la vena porta. Le isole vanno a finire negli spazi portali tra le cellule epatiche.\nPu\u00f2 essere associato a trapianto renale: ricordiamo infatti che nel diabete spesso si ha insufficienza renale con complicanze uremiche. Il trapianto di isole \u00e8 correlato a un miglioramento dell'uremia.\nA cinque anni vi \u00e8 l'80% di sopravvivenza di isole, ma gi\u00e0 dopo due anni \u00e8 necessario instaurare terapia insulinica.\nChirurgia bariatrica.\nUna scoperta abbastanza recente che sta suscitando interesse da parte della comunit\u00e0 scientifica \u00e8 rappresentata da un miglioramento del diabete mellito di tipo 2 dopo interventi di chirurgia bariatrica, con le seguenti percentuali:\nLa chirurgia bariatrica quindi, uno strumento chirurgico di dimagrimento, pu\u00f2 avere effetti positivi sulla cura del diabete.\nLa posizione dell'American Diabetes Association \u00e8 che gli interventi chirurgici per trattare l'obesit\u00e0 possono in alcune situazioni essere favorevoli a miglioramenti nel diabetico.Tuttavia gli studi di lunga durata rimangono limitati, poich\u00e9 i pazienti diabetici sono a elevato rischio per la mortalit\u00e0 cardiovascolare postoperatoria.\nFollow-up.\nIl controllo continuo della terapia \u00e8 obbligatorio nel diabete mellito in quanto il paziente rischia di non rendersi conto dell'eventuale inadeguatezza della terapia o della dieta, essendo il diabete mellito patologia che decorre asintomatica per lungo tempo. Classicamente il follow-up lo esegue il paziente stesso attraverso il glucometro: effettuando una serie di dosaggi del proprio livello glicemico durante tutta la giornata (eventualmente anche durante la notte), verifica che i valori siano correttamente mantenuti dalla terapia in atto. A queste si pu\u00f2 associare (soprattutto al risveglio mattutino, ma anche nel corso di tutta la giornata) il dosaggio, mediante stick reattivi, di glucosio e corpi chetonici eventualmente contenuti nelle urine.\nIl paziente deve verificare la correttezza del regime terapeutico adottato e del proprio stile di vita e il medico ha l'obbligo e il diritto di verificare l'efficacia dei presidi messi in atto; proprio per questo ai controlli quotidiani si associa un controllo periodico di tipo ambulatoristico-strumentale della emoglobina glicata e delle proteine plasmatiche glicate (riunite sotto il termine \"fruttosamina\"). Questi dosaggi si basano sul legame irreversibile e non enzimatico (glicazione) \"glucosio-emoglobina\" e \"glucosio-proteine plasmatiche\" che avviene proporzionalmente al livello glicemico. L'emoglobina ha una lunga emivita (circa 120 giorni) e si \u00e8 visto che la sua glicazione rispecchia l'andamento glicemico delle ultime 6-8 settimane. Per quanto riguarda la fruttosamina, essa riflette l'andamento metabolico degli ultimi 10-15 giorni.\nPrevenzione.\nLa comparsa di diabete di tipo 2 \u00e8 una delle prime complicanze dell'obesit\u00e0 ed essere obesi significa mettere a rischio anche cuore, reni, apparato circolatorio e motorio, senza considerare il netto peggioramento della qualit\u00e0 della vita. Per sottolineare la crescente incidenza di questa pandemia dei nostri tempi, l'Organizzazione Mondiale della Sanit\u00e0 ha creato il neologismo di diabesit\u00e0 per intendere lo stretto legame che intercorre tra le due patologie.\nNelle persone obese l'insulina basale \u00e8 elevata e correla direttamente con il peso corporeo. Nei soggetti con familiarit\u00e0 per il diabete l'indice di massa corporea (IMC) \u00e8 pi\u00f9 elevato rispetto a quello dei soggetti senza familiarit\u00e0. Elevati valori di IMC e di circonferenza addominale (obesit\u00e0 viscerale) sono associati significativamente con il diabete mellito di tipo 2 sia negli uomini, sia nelle donne.\nNegli individui insulino-resistenti sovrappeso od obesi una riduzione del peso corporeo \u00e8 in grado di migliorare l'insulino-resistenza (incapacit\u00e0 del pancreas di produrre la quantit\u00e0 eccedente di insulina necessaria per il controllo della glicemia del paziente obeso).\nRispetto alla prevenzione secondaria, le Linee Guida Europee raccomandano la perdita di peso per tutti coloro che soffrono o che sono a rischio per il diabete.\nLa chirurgia bariatrica dovrebbe essere considerata in tutti i pazienti diabesici gravi, nella maggior parte dei quali favorisce il miglioramento duraturo della glicemia, come documentato da una crescente e autorevole letteratura scientifica."}
{"id": "96252", "revid": "115903394", "url": "https://it.wikipedia.org/wiki?curid=96252", "title": "Premi Oscar 1992", "text": "La 64\u00aa edizione della cerimonia di premiazione degli Oscar si \u00e8 tenuta il 30 marzo 1992 al \"Dorothy Chandler Pavilion\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Satyajit Ray in riconoscimento della sua rara maestria nell'arte della cinematografia e per il suo profondo atteggiamento umanitario, con il quale ha indelebilmente influenzato i registi ed il pubblico di tutto il mondo.\nPremio alla memoria Irving G. Thalberg.\nA George Lucas"}
{"id": "96253", "revid": "838137", "url": "https://it.wikipedia.org/wiki?curid=96253", "title": "289 a.C.", "text": ""}
{"id": "96254", "revid": "1225", "url": "https://it.wikipedia.org/wiki?curid=96254", "title": "Alessandro Pertini", "text": ""}
{"id": "96256", "revid": "838137", "url": "https://it.wikipedia.org/wiki?curid=96256", "title": "288 a.C.", "text": ""}
{"id": "96257", "revid": "767487", "url": "https://it.wikipedia.org/wiki?curid=96257", "title": "Distretto di March", "text": "Il distretto di March \u00e8 un distretto del Canton Svitto, in Svizzera. Confina con i distretti di Svitto, di Einsiedeln e di H\u00f6fe a ovest, con il Canton San Gallo (distretto di See-Gaster) a nord e con il Canton Glarona a sud-est. Il capoluogo \u00e8 Lachen. Comprende una parte del lago di Zurigo.\nComuni.\nAmministrativamente \u00e8 diviso in 9 comuni:"}
{"id": "96258", "revid": "767487", "url": "https://it.wikipedia.org/wiki?curid=96258", "title": "Innerthal", "text": "Innerthal (toponimo tedesco; fino al 1888 Hinterw\u00e4ggithal) \u00e8 un comune svizzero di 193 abitanti del Canton Svitto, nel distretto di March; si affaccia sul lago W\u00e4gitalersee formato dalla diga di Schr\u00e4h."}
{"id": "96260", "revid": "122591067", "url": "https://it.wikipedia.org/wiki?curid=96260", "title": "Ippolito Nievo", "text": "Seguace delle idee di Giuseppe Mazzini, svolse un'intensa attivit\u00e0 patriottica partecipando anche alla spedizione dei Mille e rimanendo in seguito in Sicilia con compiti amministrativi. Scrisse diverse novelle e romanzi tra cui \" Le confessioni di un italiano\" che \u00e8 considerato una delle opere pi\u00f9 importanti del Risorgimento Italiano; il romanzo, pubblicato postumo, \u00e8 di considerevole lunghezza, ambientato fra il settecento e la seconda guerra d'indipendenza; ha momenti di notevole forza narrativa, partendo da spunti fiabeschi, tratti dal mondo dell'infanzia, passa a narrare la maturazione etica e spirituale del protagonista sullo sfondo della formazione dell'unit\u00e0 italiana.\nBiografia.\nIppolito Nievo nasce a Padova nell'anno 1831, nel palazzo Mocenigo Querini, primogenito di Antonio, magistrato, e di Adele Marin, figlia della contessa friulana Ippolita di Colloredo e del patrizio veneziano Carlo Marin, intendente di finanza a Verona. I conti di Colloredo Mels sono titolari del feudo di Monte Albano, dove sorge il castello di Colloredo, a met\u00e0 strada fra Tricesimo e San Daniele, luoghi frequentati nell'infanzia da Ippolito, quando, nel 1837, il padre viene trasferito da Soave nella pretura di Udine.\nNel 1841 Ippolito viene iscritto nel collegio del seminario di Sant'Anastasia di Verona come convittore interno poi, non sopportandone la disciplina, dal 1843 vi frequenta il Ginnasio come esterno. La sua solitudine \u00e8 alleviata dalle visite del nonno Carlo, uomo colto, amico del Pindemonte e amante della letteratura, che diviene, per la lontananza dei genitori, la figura di riferimento e al quale dedica il quaderno dei suoi \"Poetici componimenti fatti l'anno 1846-1847\", semplici poesie scolastiche in stile classicista. Quando, nel 1843, muore Alessandro Nievo, il primogenito Antonio, padre di Ippolito, che gi\u00e0 possedeva la villa di famiglia con terreni agricoli a Fossato frazione del comune di Rodigo (Provincia di Mantova), avendo rilevato la quota ereditaria di un suo fratello, divenne unico proprietario del palazzo Nievo a Mantova, con i relativi arredi, le collezioni d'arte e la ricca biblioteca. Antonio Nievo vi prende domicilio con la sua famiglia e con due fratelli, anche in seguito al suo trasferimento, nel 1847, alla pretura della vicina Sabbioneta. Ippolito torna nella famiglia a Mantova, citt\u00e0 dove \u00e8 andato a stabilirsi e a trascorrervi gli anni della pensione, anche il nonno Carlo Marin. Qui Nievo prosegue gli studi al \"Liceo Virgilio\", compagno di Attilio Magri (1830-1898) il quale, innamorato di Orsola Ferrari, ne frequenta la casa e vi introduce anche Ippolito che conosce la sorella maggiore, Matilde (1830-1868), il suo primo amore.\nNel 1848 il giovane Ippolito, affascinato dal programma democratico di Giuseppe Mazzini e Carlo Cattaneo, probabilmente \u00e8 coinvolto in prima persona nella fallita insurrezione di Mantova. Prudentemente, continua a Cremona gli studi con l'amico Attilio Magri e, l'anno dopo, poich\u00e9 la famiglia ritiene opportuno che si allontani per qualche tempo dalla Lombardia, egli si trasferisce in Toscana, prima a Firenze e poi a Pisa. Qui entra in contatto con gli esponenti del partito democratico di Guerrazzi: anche la Toscana \u00e8 scossa dai moti risorgimentali e forse Ippolito partecipa a Livorno al moto del 10 maggio 1849 contro gli Austriaci, intervenuti per favorire il ritorno del granduca Leopoldo fuggito quattro mesi prima da Firenze.\nRitornato in settembre a Mantova, va a continuare gli studi a Cremona, dove nell'agosto del 1850 consegue la licenza liceale. In autunno si iscrive alla Facolt\u00e0 di Legge dell'Universit\u00e0 di Pavia e mantiene continui rapporti epistolari con Matilde Ferrari: le 69 lettere scritte dal 1850 ai primi del 1851, pi\u00f9 che essere una sincera e spontanea comunicazione di un innamorato lontano, appaiono dettate da un'intima necessit\u00e0 di espressione lirica e scritte con lo sguardo rivolto a canoni letterari, finendo cos\u00ec per interessare \u00absoprattutto per il modo in cui la materia sentimentale, sollevata talora a toni di enfasi appassionata, si atteggia in formule di chiara matrice letteraria, fin quasi a definirsi in un'autonoma sequenza di romanzo epistolare, aperta alle suggestioni che provenivano dai consacrati modelli del genere, dalle \"Ultime lettere di Jacopo Ortis\" di Ugo Foscolo e dalla Giulia o la nuova Eloisa di Jean-Jacques Rousseau\u00bb.. Ai primi del 1851, la relazione s'interrompe e, contro Matilde e la famiglia Ferrari, Ippolito scrive un breve romanzo, \"Antiafrodisiaco per l'amor platonico\".\nNel gennaio del 1852 inizi\u00f2 un'attivit\u00e0 di pubblicista nel quotidiano bresciano \"La Sferza\". Alla fine dell'anno si iscrisse all'Universit\u00e0 di Padova, riaperta dal governo austriaco dopo le agitazioni liberali e, recandosi spesso in Friuli, collabor\u00f2 con la rivista \"L'Alchimista Friulano\", dove pubblic\u00f2 anche poesie che, raccolte in volume, furono pubblicate nel 1854 dall'editore Vendrame di Udine.\nNel 1855, deluso dalla situazione politica italiana, lo scrittore pass\u00f2 lunghi periodi a Colloredo di Montalbano, dove si dedic\u00f2 attivamente alla produzione letteraria, delineando nella mente quello che fu il suo capolavoro, \"Le confessioni d'un italiano\". Il 22 novembre dello stesso anno si laure\u00f2. Cominci\u00f2 a frequentare lo studio del notaio Francesco Tamassia, assecondando la famiglia che desiderava intraprendesse la professione notarile, ma alla fine non esercit\u00f2 mai la professione, soprattutto per non doversi sottomettere al governo austriaco.\nContinu\u00f2 nel frattempo l'attivit\u00e0 di pubblicista e si avvicin\u00f2 al giornalismo militante milanese collaborando al settimanale \"Il Caff\u00e8\". Nel 1856, a causa di un racconto intitolato \"L'avvocatino\" pubblicato sul foglio milanese \"Il Panorama universale\", fu accusato di vilipendio nei confronti delle guardie imperiali austriache e sub\u00ec un processo nel quale patrocin\u00f2 se stesso. Fu questa l'occasione per trascorrere lunghi periodi a Milano dove ebbe modo di partecipare agli stimolanti dibattiti letterari e politici che si svolgevano e di apprezzare il vivace clima culturale di quella citt\u00e0. Ippolito Nievo inizi\u00f2 una relazione con Bice Melzi d'Eril, moglie del cugino Carlo Gobio; le fu legato fino alla morte, indirizzandole numerose lettere durante l'intero periodo delle imprese garibaldine.\nTra il 1857 e il 1858 Nievo, ritornato a Colloredo, si dedic\u00f2 intensamente alla stesura del suo grande romanzo \"Le confessioni d'un italiano\" che venne pubblicato postumo nel 1867 dall'editore Le Monnier con il titolo rivisto \"Le confessioni di un ottuagenario\".\nGli eventi del 1859 e del 1860 resero pi\u00f9 intensa la sua attivit\u00e0 giornalistica e ne sollecitano i primi due saggi politici, l'opuscolo \"Venezia e la libert\u00e0 d'Italia\", ispirato dalla mancata liberazione della citt\u00e0 e pubblicato a luglio 1859, e il \"Frammento sulla rivoluzione nazionale\". Si dedic\u00f2 inoltre alla stesura di un nuovo romanzo, \"Il pescatore di anime\", destinato a rimanere incompiuto.\nNel 1859 fu volontario tra i Cacciatori delle Alpi di Giuseppe Garibaldi, nella seconda guerra d'indipendenza.\nLa spedizione dei Mille e la morte.\nL'anno seguente partecip\u00f2 alla Spedizione dei Mille (numero 690 nell'elenco de I Mille). Nello stesso periodo anche i suoi fratelli Carlo e Alessandro decisero di arruolarsi, ma nell'Esercito regolare sardo.\nUnendosi ai volontari garibaldini il 5 maggio 1860, Nievo salp\u00f2 da Quarto a bordo del \"Lombardo\" insieme a Nino Bixio e Cesare Abba sbarcando a Marsala. Distintosi nella battaglia di Calatafimi e a Palermo, raggiunse il grado di colonnello e gli venne affidata la nomina di \"Intendente di prima classe\" della spedizione, con incarichi amministrativi, divenendo il vice di Giovanni Acerbi. \nFu anche attento cronista della spedizione (\"Diario della spedizione dal 5 al 28 maggio\" e \"Lettere garibaldine\"). Durante la dittatura garibaldina fu vice-intendente generale dell'Esercito Meridionale in Sicilia.\nCon la conquista del Regno delle Due Sicilie, il giovane colonnello, avendo ricevuto l'incarico di riportare dalla Sicilia i documenti amministrativi delle spese sostenute dalla spedizione, si imbarc\u00f2 assieme ai capitani Maiolini e Salviati e allo scritturale Fontana sulla nave a vapore \"Ercole\". Sullo stesso vapore viaggiava Pietro Nullo, fratello minore di Francesco Nullo, anche lui volontario garibaldino, ma con mansioni diverse da Nievo e colleghi. Nella notte tra il 4 e il 5 marzo 1861, durante la navigazione da Palermo a Napoli, il piroscafo \"Ercole\" fece naufragio, perirono tutte le persone imbarcate e n\u00e9 relitti n\u00e9 cadaveri furono restituiti dal mare.\nLe circostanze del naufragio vengono indagate un secolo dopo dal discendente Stanislao Nievo, che ne ricava anche un romanzo, avanzando l'ipotesi che il naufragio sarebbe stato causato da un attentato, il cui movente potrebbe essere la volont\u00e0 di nascondere il ruolo giocato da finanziamenti internazionali, in particolare del Regno Unito, a favorire la spedizione dei Mille.\nA Nievo \u00e8 dedicato, tra gli altri, il pi\u00f9 antico Liceo Scientifico di Padova.\nAttivit\u00e0 letteraria.\nInizi.\n\"Antiafrodisiaco per l'amor platonico\", lasciato manoscritto, fu pubblicato per la prima volta nel 1956. Inutile dire che Matilde - \"Morosina\" nel romanzo - non \u00e8 pi\u00f9 l'\u00abanima pura\u00bb, n\u00e9 lo \u00abspecchio delle immagini pi\u00f9 caste, dei pensieri pi\u00f9 angelici e soavi\u00bb delle lettere, ma una scipita ragazza che rideva molto e parlava poco \u00abperch\u00e9 \u00e8 molto pi\u00f9 facile colle labbra far delle smorfie, che dei bei discorsi\u00bb, un'ipocrita che \u00abnascondeva sotto le spoglie del vergine affetto quei codardi istinti, che il Tartufo di Moliere nascondeva sotto la tonaca del gesuita\u00bb, mentre naturalmente Ippolito \u00e8 l'ingenuo ragazzo che si \u00e8 lasciato \u00abminchionare da buonissimo diavolo, battezzando per amore celestiale e divino, una voglia e un prurito irresistibile di marito\u00bb. La conclusione \u00e8 di prendere \u00abl'amore senza astrazione\u00bb, senza preoccuparsi dei possibili \u00abinconvenienti alla simmetria della fronte\u00bb: vi \u00e8 tuttavia nel romanzo una freschezza e una disinvoltura d'invenzione nelle digressioni frequenti della vicenda che ricordano un poco lo Sterne, e vi traspare l'interesse ai personaggi minori disegnati \u00abcon un gusto felicemente caricaturale che sembra preludere ai pi\u00f9 maturi esiti della ritrattistica nieviana\u00bb..\nIl romanzo risente di un impianto teatrale: non \u00e8 pertanto casuale che in quello stesso anno Ippolito scriva anche la commedia \"Emanuele\" dedicata all'amico e compagno di studi Emanuele Ottolenghi, che non sar\u00e0 mai rappresentata, e Questi \"Versi\", che rimangono ignorati dal pubblico, sono scritti a imitazione di Giuseppe Giusti, dal quale riprende metrica e linguaggio transitante dal popolare al letterario, e si rivolgono contro l'accademia classicista e le svenevolezze romantiche, critiche apprezzate nella recensione de \u00abIl Crepuscolo\u00bb, la rivista di un critico importante come Carlo Tenca.\nMa se con il primo volume dei \"Versi\" Nievo voleva presentare un impegno civile diretto e popolare e rifiutare motivi arcadici e lirici, nel secondo volume pubblicato l'anno successivo egli conserva bens\u00ec i motivi della partecipazione civile ma affinati da un tono pi\u00f9 raccolto e meditato e nobilitati da richiami a poeti della tempra di Dante, Giuseppe Parini, Ugo Foscolo e Leopardi.\nLa poetica: gli \u00abStudii sulla poesia popolare e civile\u00bb.\nIl 6 aprile 1854 viene rappresentato a Padova dalla compagnia Dondini, senza successo, il suo unico dramma \"Gli ultimi anni di Galileo Galilei\" e poi viene pubblicato il saggio \"Studii sulla poesia popolare e civile massimamente in Italia\" che gi\u00e0 precedentemente era uscito in sei puntate su \"L'Alchimista Friulano\" dal 9 luglio al 15 agosto 1854. Nel saggio, che risulta quasi una messa a punto della sua polemica contro l'attuale letteratura, il Nievo tracciava un ampio panorama storico che dalle origini delle letterature romanze arrivava fino ai tempi presenti. Quello che egli cercava nella letteratura romantica era una letteratura nuova che, partendo dal rispetto della tradizione e rifacendosi a Dante Alighieri, risalisse lungo i secoli per attingere dall'insegnamento virile di Vittorio Alfieri e di Giuseppe Parini, in parte di Foscolo fino a Alessandro Manzoni. Il saggio si concludeva con un elogio al Giusti del quale egli lodava non solo i valori morali che la sua poesia aveva espresso, ma anche la lingua vigorosa e parlata.\nAncora pi\u00f9 attenuata sar\u00e0 l'influenza di Giusti nelle successive raccolte: \"Le Lucciole. Canzoniere (1855-1857)\", pubblicato a Milano dall'editore Redaelli nel 1858 e \"Gli Amori Garibaldini\", pubblicato a Milano dall'editore Agnelli nel 1860.\n\"Novelliere campagnuolo e altri racconti\".\nQuando il Nievo intraprese la sua opera di narratore lo fece ispirandosi alla vita delle campagne e prendendo come modelli letterari le novelle di Giulio Carcano, di Caterina Percoto, di Francesco Dall'Ongaro oltre che dai \"romans champ\u00eatres\" ambientati nel \"Berry\" di George Sand.\nLe novelle, in tutto sette, erano state scritte tra il 1855 e 1856 pubblicate nei giornali e pronte ad uscire in volume con il titolo di \"Novelle campagnuole\" come scriver\u00e0 il Nievo il 14 marzo 1857 al cugino Carlo Gobio. Le novelle in realt\u00e0 rimasero inedite e furono pubblicate solo nel 1956 a Torino dall'editore Giulio Einaudi, con il titolo \"Novelliere campagnuolo e altri racconti\".\n\"La nostra famiglia di campagna\".\n\"La nostra famiglia di campagna\" usc\u00ec su \"La Lucciola\" di Mantova dal maggio al dicembre 1855 e probabilmente avrebbe dovuto essere l'introduzione al Novelliere. Lo si pu\u00f2 dedurre dal tono discorsivo, appena accennato dall'esile racconto e soprattutto rivolto a presentare alla societ\u00e0 borghese quella contadina dell'Alto Mantovano che veniva presa ad esempio della vita difficile e stentata di tutte le popolazioni agricole dell'Italia settentrionale in quei decenni.\n\"La Santa di Arra\".\n\"La Santa di Arra\" venne pubblicata nel settembre del 1855 sul \"Caff\u00e8\" di Milano e viene ambientata nel Friuli, in particolare in quella zona di collina a nord di Udine che l'autore conosceva bene per le sue lunghe dimore a Colloredo di Montalbano. La vicenda, piuttosto lacrimevole, sfocia in un moraleggiante finale in cui il bene trionfa sul male ma diventa pretesto per descrivere, in modo veritiero e appassionato, i costumi del villaggio, consegnandoci cos\u00ec un pezzo di storia sociale dell'epoca.\n\"Il milione del bifolco\".\n\"Il milione del bifolco\" fu pubblicato con cadenza quasi settimanale dalla primavera del 1856 dal giornale mantovano \"La lucciola.\"\n\"La pazza del Segrino\".\n\"La pazza del Segrino\" venne scritta nel dicembre del 1855 e rimase inedita fino al 1860. \u00c8 una drammatica vicenda ambientata sulle rive del lago del Segrino, nei pressi di Canzo, cittadina di villeggiatura dell'Alta Brianza che aveva colpito l'immaginario dell'autore. La novella all'inizio assume un'intonazione campagnola per concludersi man mano in un tranquillo e borghese lieto fine.\n\"Il Varmo\".\nLa novella \"Il Varmo\" usc\u00ec, dal marzo al maggio 1856, \"sull'Annotatore Friulano\".\nIn essa, il Nievo, con una maggiore coerenza che nelle precedenti novelle, delinea il suo racconto seguendo i personaggi dalla nascita alla maturit\u00e0 con profonde riflessioni sulla loro vita mettendo in risalto il rapporto tra i loro caratteri e i loro destini.\nI critici che si sono soffermati su questa novella, pi\u00f9 che sulle altre, hanno individuato in essa il nucleo iniziale dell'idillio di Carlino e Pisana bambini nei primi capitoli delle \"Confessioni d'un italiano\".\nNel Varmo il Nievo tratteggia il tema dell'infanzia inteso come quel particolare momento della vita all'interno del quale coesiste sempre il triste presentimento di una maturit\u00e0 mai perfetta. L'amore fanciullesco dei due personaggi principali, Favitta e Sgricciolo, \u00e8 offuscato dalla sensazione che temperamenti diversi, che si attraggono e si respingono, possono essere s\u00ec destinati ad unirsi ma anche a soffrire del reciproco affetto.\nIl ciclo del contadino Carlone.\nLe ultime tre novelle appartengono ad un unico ciclo, quello del contadino Carlone, e narrano tre diverse storie accadute durante una veglia in una stalla di Fossato.\nIl ciclo comprende \"Il milione del bifolco\" pubblicata dall'aprile al giugno 1856 su \"La Lucciola\", \"L'Avvocatino\" che vide la luce sul \"Panorama Universale\" di Milano, sempre dall'aprile al giugno 1856, \"La viola di San Sebastiano\" pubblicata nello stesso anno come seguito dell'Avvocatino sempre su Panorama Universale. Ambientate nel mantovano ritornano, senza una ragione evidente, alle colline e alle pianure del Friuli dove, attraverso le parole del bifolco mantovano Carlo Peschierotti, delineano il quadro di una vita esemplare trascorsa attraverso le fatiche, le speranze, la rassegnazione di fronte alle disgrazie.\n\"Il Conte Pecoraio\".\n\"Il Conte Pecoraio\" \u00e8 un romanzo a carattere contadinesco che avrebbe dovuto diventare, nell'ambizione dell'autore, il libro di lettura delle umili persone contadine durante i mesi oziosi dell'autunno che seguivano il periodo della vendemmia e la semina, quando le notti si allungano e arrivano i primi freddi. Un tentativo, dunque, di avviare quella letteratura autenticamente popolare, tanto desiderata.\nMa se i propositi erano alti, in realt\u00e0 il romanzo, dalla storia lacrimevole, risulta essere una pietosa descrizione della miseria sofferta dai contadini ancora oppressi da una piccola e retriva nobilt\u00e0 feudale protetta dall'Austria.\n\"Angelo di bont\u00e0. Storia del secolo passato\".\n\"Angelo di bont\u00e0. Storia del secolo passato\" \u00e8 un romanzo storico scritto contemporaneamente al Conte Pecoraio e ai racconti campagnoli, iniziato nella primavera del 1855 e terminato nell'agosto dello stesso anno, venne pubblicato a Milano nel 1856.\nLa storia \u00e8 ambientata a Venezia, tra il 1749 e il 1768 e tratta della decadenza di quello stato e del disfacimento della sua aristocrazia dominante, dramma che era stato sofferto anche nella famiglia materna del Nievo e che era ancora vivo nell'animo dei veneziani e dei veneti, almeno fino al 1848, quando venne restaurata la repubblica di San Marco.\n\"Le confessioni d'un italiano\".\nRisale al periodo che va tra la fine del 1857 e l'agosto del 1858 la stesura del romanzo \"Le confessioni d'un italiano\" che Nievo non pubblic\u00f2, sia perch\u00e9 non aveva trovato un editore disponibile, sia perch\u00e9 troppo impegnato nelle vicende garibaldine.\nIl romanzo verr\u00e0 pubblicato nel 1867, dopo la morte dell'autore, a cura di Erminia Fu\u00e0 Fusinato, moglie di Arnaldo Fusinato amico di Nievo, con alcuni interventi correttori e con il titolo \"Le confessioni di un ottuagenario\".\nScritti di intervento politico e storico.\nFra gli scritti a carattere politico e storico sono degni di rilievo \"Venezia e la libert\u00e0 d'Italia\" che venne pubblicato anonimo a Milano dall'editore Agnelli nel 1859, il \"Diario della spedizione dal 5 al 28 maggio\", il \"Resoconto amministrativo della prima spedizione in Sicilia\", e il cos\u00ec chiamato \"Frammento sulla rivoluzione nazionale\" la cui data di composizione \u00e8 incerta (poco prima la spedizione dei Mille, poich\u00e9 nel testo non vi \u00e8 alcun riferimento ai Mille) che rappresenta l'ultimo risultato delle riflessioni di Nievo sulla sua breve ma intensa attivit\u00e0 politica. Il \"Frammento\" era rimasto inedito e \u00e8 stato pubblicato da Riccardo Bacchelli.\n\"La storia filosofica dei secoli futuri\".\nCon il romanzo breve \"Storia filosofica dei secoli futuri\" del 1860, Nievo entra di diritto tra i primi precursori della fantascienza italiana. In quest'opera singolare e poco conosciuta egli tratteggia la storia futura dell'Italia, una sorta di fantapolitica che va dall'anno 1860 al 2222.\nIn questo lasso di tempo, Nievo descrive i passaggi epocali dei periodi:\nI periodi corrispondono ai capitoli, e vengono chiusi da un Epilogo.\nAltri scritti.\nNievo scrisse anche testi teatrali, editi di recente, fra i quali meritano particolare attenzione le tragedie \"I Capuani\", \"Spartaco\" e la commedia \"I Beffeggiatori\". Notevoli pure i due drammi giovanili, l\"'Emanuele\" del 1852 e \"Gli ultimi anni di Galileo Galilei\" del 1854. Assai importante rimane l\"Epistolario\" utilissimo per la ricostruzione delle vicende biografiche dell'autore, cos\u00ec precocemente mancato."}
{"id": "96261", "revid": "838137", "url": "https://it.wikipedia.org/wiki?curid=96261", "title": "286 a.C.", "text": ""}
{"id": "96263", "revid": "110157", "url": "https://it.wikipedia.org/wiki?curid=96263", "title": "N\u00e4fels", "text": "N\u00e4fels (toponimo tedesco) \u00e8 una frazione di 4\u00a0021 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 36,93\u00a0km\u00b2 e che comprendeva anche la frazione di N\u00e4felser Berg, il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, Mollis, M\u00fchlehorn, Niederurnen, Oberurnen e Obstalden per formare il nuovo comune di Glarona Nord.\nNel 1388 vi si combatt\u00e9 la battaglia di N\u00e4fels.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di N\u00e4fels-Mollis sulle ferrovie Zurigo-Linthal (linea S25 della rete celere di Zurigo) e Rapperswil-Schwanden (linea S6 della rete celere di San Gallo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nSport.\nVi ha sede il Volley N\u00e4fels, societ\u00e0 pallavolistica maschile."}
{"id": "96264", "revid": "838137", "url": "https://it.wikipedia.org/wiki?curid=96264", "title": "285 a.C.", "text": ""}
{"id": "96265", "revid": "547034", "url": "https://it.wikipedia.org/wiki?curid=96265", "title": "Hacker art", "text": "L'origine del termine hacker art va ricondotto alla nascita dell'etica hacker all'interno dei laboratori del MIT di Boston verso la fine degli anni Cinquanta e a quell'idea di creativit\u00e0 abbinata agli studi sulle tecnologie informatiche e telematiche descritte da Steven Levy nel libro \"Hacker\" del 1984.\nIl significato del termine \"hacker art\", coniato da Tommaso Tozzi nel 1989 , vuole coprire un'area interdisciplinare pi\u00f9 vasta che unisca all'area della ricerca, sia scientifica che umanistica, quella dei movimenti sociali ed underground, quella artistica, l'amministrazione pubblica, il mondo dei media e molti altri settori della sfera sociale. In campo artistico tale visione \u00e8 in linea di continuit\u00e0 con alcune delle avanguardie e dei movimenti artistici del Novecento, tra cui Dada, gli Happening e Fluxus, il Situazionismo e il Cyberpunk.\nIn tale ottica arte diventa il partecipare alla trasformazione dei processi sociali e culturali con l'obiettivo di favorire la cooperazione, la nascita di nuove forme della conoscenza e la condivisione decentrata del sapere, cos\u00ec come lo sviluppo di forme, luoghi e nuove tecnologie alternative finalizzate al miglioramento e all'evoluzione dell'umanit\u00e0. Caratteristiche sono il rifiuto dell'autorialit\u00e0, la decostruzione dei fondamenti culturali su cui si regge ogni ordinamento autoritario e totalitario del sapere, la costruzione di relazioni orizzontali, la coevoluzione mutuale e il non-profit.\n\"Hacker art\" non \u00e8 la produzione di oggetti vendibili. Si estende oltre i limiti di un oggetto per coprire lo spazio di tutti i corpi e cose che partecipano nel tempo alla sua costruzione. \u00c8 un sistema aperto, molteplice, anonimo, decentrato e in divenire.\n\"Hacker art\" non \u00e8 un genere, ma un'attitudine di disobbedienza culturale con origini millenarie. L\"'hacker art\" non si trova solo nei musei o nelle gallerie d'arte, ma anche in ogni spazio della vita. \u00c8 qualsiasi sistema fluttuante (o TAZ) da cui emergono pratiche di interferenza finalizzate a garantire l'uguaglianza e la fratellanza tra i popoli, la creativit\u00e0 e la libera espressione individuale e collettiva, la difesa dei diritti costituzionali, quali, tra gli altri, il diritto alla comunicazione e alla privacy, promuovendo un'etica del rispetto tra gli individui."}
{"id": "96266", "revid": "110157", "url": "https://it.wikipedia.org/wiki?curid=96266", "title": "Netstal", "text": "Netstal (toponimo tedesco) \u00e8 una frazione di 2\u00a0875 abitanti del comune svizzero di Glarona, nel Canton Glarona.\nStoria.\nGi\u00e0 comune autonomo che si estendeva per 10,63\u00a0km\u00b2 e che comprendeva anche le frazioni di Leuzingen e L\u00f6ntschen, il 1\u00ba gennaio 2011 \u00e8 stato accorpato al comune di Glarona assieme agli altri comuni soppressi di Ennenda e Riedern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Netstal sulla ferrovia Weesen-Linthal (linea S25 della rete celere di Zurigo e linea S6 della rete celere di San Gallo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96267", "revid": "838137", "url": "https://it.wikipedia.org/wiki?curid=96267", "title": "284 a.C.", "text": "Nati.\nLivio Andronico"}
{"id": "96268", "revid": "1226", "url": "https://it.wikipedia.org/wiki?curid=96268", "title": "Tolomeo II Filadelfo", "text": ""}
{"id": "96269", "revid": "110157", "url": "https://it.wikipedia.org/wiki?curid=96269", "title": "Riedern", "text": "Riedern (toponimo tedesco) \u00e8 una frazione di 734 abitanti del comune svizzero di Glarona, nel Canton Glarona.\nStoria.\nGi\u00e0 comune autonomo che si estendeva per 1,51\u00a0km\u00b2 e che comprendeva anche le frazioni di Au, Bruch e Durschen, il 1\u00ba gennaio 2011 \u00e8 stato accorpato al comune di Glarona assieme agli altri comuni soppressi di Ennenda e Netstal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96271", "revid": "838137", "url": "https://it.wikipedia.org/wiki?curid=96271", "title": "283 a.C.", "text": ""}
{"id": "96278", "revid": "838137", "url": "https://it.wikipedia.org/wiki?curid=96278", "title": "282 a.C.", "text": "Eventi.\nMediterraneo orientale:\nItalia:"}
{"id": "96281", "revid": "1318658", "url": "https://it.wikipedia.org/wiki?curid=96281", "title": "Toro (geometria)", "text": "In geometria il toro (dal latino \"torus\", cuscino a forma di ciambella) \u00e8 una superficie di rotazione ottenuta dalla rivoluzione di una circonferenza in uno spazio tridimensionale intorno a un asse ad essa complanare.\nIl toro nella geometria euclidea.\nRappresentazione mediante equazioni parametriche.\nUna rappresentazione parametrica del toro, nell'usuale spazio euclideo tridimensionale, \u00e8 data da:\ndove formula_2 \u00e8 la distanza dal centro del \"tubo\" al centro del toro, formula_3 \u00e8 il raggio del \"tubo\" e formula_4 e formula_5 variano in formula_6\nL'equazione in coordinate cartesiane, che individua un \"toro\" il cui asse di simmetria coincide con l'asse formula_7 \u00e8 data da:\nPropriet\u00e0 metriche.\nL'area esterna e il volume del toro sono dati rispettivamente da:\nI risultati derivano direttamente dai due teoremi di Pappo-Guldino.\nTopologia del toro.\nCostruzione.\nUn toro topologico \u00e8 uno spazio topologico omeomorfo ad un toro nello spazio euclideo. Esso pu\u00f2 essere definito come il prodotto di due circonferenze formula_11 Le equazioni parametriche che abbiamo dato per il toro in formula_12 individuano un omeomorfismo con l'insieme formula_11\nUn modo equivalente per costruire un \"toro topologico\" \u00e8 quello di considerare un quadrato e \"incollare\" i lati opposti. Questo corrisponde a definire sul quadrato\nla relazione di equivalenza formula_15 tale che formula_16 se e solo se formula_17 \u00e8 un unico punto interno oppure formula_18 e formula_19 sono su due lati opposti ed hanno una coordinata uguale. Con questa relazione di equivalenza si pu\u00f2 definire lo spazio quoziente formula_20 che \u00e8 appunto un toro topologico.\nUn ulteriore modo per definire il toro topologico \u00e8 quello di costruire lo spazio quoziente del formula_21 rispetto al sottogruppo formula_22\nIl toro solido.\nIl toro solido \u00e8 l'oggetto tridimensionale delimitato dal toro (toro incluso). Si tratta cio\u00e8 della porzione di spazio contenuta all'interno del toro inclusa la parte di spazio che la delimita. Topologicamente, si tratta di uno spazio omeomorfo al prodotto formula_25 del disco bidimensionale\ncon la circonferenza formula_27. Si tratta di una 3-variet\u00e0 con bordo; il bordo consiste appunto nel toro. Il suo gruppo fondamentale \u00e8 formula_28 Si tratta infine del corpo con manici avente genere 1.\nIl toro solido \u00e8 un oggetto importante nello studio delle 3-variet\u00e0 e pi\u00f9 in generale nella topologia della dimensione bassa.\nValenze simboliche.\nNell'ambito di filosofie new age, il toroide viene spesso identificato come elemento di rinnovo energetico continuo e vi si attribuiscono richiami nelle geometrie sacre dei popoli antichi, non di rado con riferimenti che rasentano la pseudoscienza."}
{"id": "96283", "revid": "2043126", "url": "https://it.wikipedia.org/wiki?curid=96283", "title": "Selce", "text": "La selce \u00e8 una roccia sedimentaria composta quasi esclusivamente di silice.\nFormazione.\nQuesta roccia si forma in due modi:\nLa selce tende a concentrarsi in lenti estremamente compatte e pressoch\u00e9 inattaccabili dagli agenti atmosferici, peculiarit\u00e0 che, insieme con la relativa abbondanza, la durezza e la frattura concoide ne hanno fatto il materiale principe delle prime industrie litiche.\nUso.\nLe selci lavorate sono una testimonianza fondamentale dei primi insediamenti umani, le tecniche lavorative utilizzate per crearle (scheggiatura) consentono di individuare diversi periodi della preistoria. L'uso \u00e8 continuato, poi, fino a periodi relativamente recenti. Nel XVII secolo erano ancora adoperati, specialmente presso i popoli delle Americhe, coltelli con la lama di questo materiale che veniva usato anche per le punte delle frecce.\n\u00c8 necessario per\u00f2 distinguere la selce lavorata dalle sue schegge naturali, chiamate \"eoliti\".\nLa selce, in quanto pietra focaia, \u00e8 stata fondamentale anche per il funzionamento degli acciarini manuali (in Europa e nel bacino del Mediterraneo almeno dall'et\u00e0 altomedievale) e, dal XVII al XIX secolo, anche per far scintillare i meccanismi accensivi delle armi da fuoco, fino all'avvento delle armi \"a percussione\"."}
{"id": "96284", "revid": "892776", "url": "https://it.wikipedia.org/wiki?curid=96284", "title": "Fosco Maraini", "text": "Biografia.\nLa formazione.\nNacque il 15 novembre 1912 a Firenze dallo scultore Antonio Maraini (1886-1963), di antica famiglia ticinese, e dalla scrittrice Cornelia Edith \"Yo\u00ef\" Crosse (1877-1944), di padre inglese e madre ungherese di origine polacca. Fosco aveva un fratello, Grato Maraini, un fratello e una sorella del primo matrimonio della madre con James Francis Buckley: Wilma Susan Morwen Buckley (12 novembre 1899-?) e Gabriel James Ifor Buckley (16 ottobre 1904-?).\nBilingue italo-inglese fin dalla nascita, crebbe e si form\u00f2 nell'ambiente intellettualmente vivace proprio del suo nucleo familiare e della Firenze degli anni 1920 - 1930. Nel 1934, spinto dalla sua immensa curiosit\u00e0 nei confronti dell'Oriente, si imbarc\u00f2 sulla nave Amerigo Vespucci veliero adibito a scuola per l'addestramento degli ufficiali della marina militare italiana come insegnante di inglese, visitando l'Africa del Nord e l'Anatolia.\nNel 1935 spos\u00f2 la pittrice siciliana Topazia (1913-2015), dell'antica famiglia Alliata di Salaparuta, principi di Villafranca, da cui ebbe le tre figlie Dacia (Firenze, 1936), Yuki all'anagrafe italiana Luisa (Sapporo, 1939 - Rieti, 1995) e Antonella \"Toni\" (Tokyo, 1941).\nMaraini si laure\u00f2 in Scienze Naturali e Antropologiche all'Universit\u00e0 degli Studi di Firenze.\nNel 1937 raggiunse l'orientalista maceratese Giuseppe Tucci, che conosceva assai bene sanscrito, tibetano, hindi, nepali, bengali e altre lingue asiatiche, in una spedizione in Tibet, alla quale ne sarebbe seguita un'altra undici anni pi\u00f9 tardi, nel 1948. Da tale esperienza scatur\u00ec la grande passione che lo port\u00f2 a dedicarsi allo studio delle culture e dell'etnologia orientale e a scrivere prima \"Dren Giong\" (Vallecchi Ed., 1939) e poi \"Segreto Tibet \"(De Donato editore, 1951).\nGli anni della guerra.\nPrima della seconda guerra mondiale, Maraini si trasfer\u00ec in Giappone, dapprima nel Hokkaid\u014d, a Sapporo, e poi nel Kansai e a Ky\u014dto, come lettore di lingua italiana per la celebre universit\u00e0 locale. L'8 settembre 1943 si trovava a Tokyo e rifiut\u00f2, assieme alla moglie Topazia, di aderire alla Repubblica di Sal\u00f2. Venne quindi internato in un campo di concentramento a Nagoya con tutta la sua famiglia per circa due anni. Durante la prigionia comp\u00ec un gesto d'alto significato simbolico per la cultura giapponese: alla presenza dei comandanti del campo di concentramento si tagli\u00f2 l'ultima falange del mignolo della mano sinistra con una scure. Non ottenne la libert\u00e0, ma un miglioramento delle condizioni di prigionia permise alla famiglia Maraini (e agli altri reclusi italiani) di sopravvivere ai morsi della fame fino alla liberazione.\nDopo la guerra.\nFinita la guerra torn\u00f2 in Italia, per poi ripartire verso nuove mete quali il Tibet, Gerusalemme, il Giappone e la Corea.\nConosciuto per i suoi numerosi lavori fotografici in Tibet e in Giappone, Maraini fotograf\u00f2 le catene del Karakorum e dell'Hindu Kush, l'Asia centrale e l'Italia in generale; fu insegnante di lingua e letteratura giapponese all'Universit\u00e0 di Firenze e uno dei massimi esperti di cultura delle popolazioni Ainu del Nord del Giappone. Maraini \u00e8 stato ricercatore al St Antony's College di Oxford e alle universit\u00e0 di Sapporo e di Kyoto. Grazie alla sua straordinaria apertura spirituale, alla sua originalit\u00e0 culturale e scientifica e al suo coraggio fisico e morale, nel 1998 ha vinto il Premio Nonino, come \"Maestro italiano del nostro tempo\".\nMaraini si ciment\u00f2 anche nella composizione poetica, utilizzando la tecnica da lui definita metasemantica, di cui \u00e8 un esempio l'opera \"Le F\u00e0nfole\" del 1966, ora fuori commercio, ripubblicato in seguito col titolo di \"Gn\u00f2si delle F\u00e0nfole\".\nCos\u00ec, nell\u2019introduzione a \"Gn\u00f2si delle F\u00e0nfole\" Fosco Maraini spiega cosa \u00e8 la poesia, o linguaggio, che egli indica come metasemantici:\nE prosegue divertito:\n Un esempio dell\u2019uso del lessico evocativo, ma inventato, pur incastonato in una severa sequenza metrica, nella famosa \"Il lonfo\":\n Maraini attribuisce la sua ricerca poetica all\u2019essere bilingue, alla sua cultura poliglotta, all\u2019aver imparato molte lingue, \u00abalcune di cui peregrine assai\u00bb, all\u2019aver soggiornato in molti paesi del mondo: \u00ab\u00c8 chiaro che un vero amore metasemantico nasce in un terreno predisposto \u2026 La parola era un giocattolo, un fuoco d\u2019artifizio, un telescopio con trappole \u2026\u00bb\nNoto anche come alpinista, svolse la sua attivit\u00e0 principalmente nelle Dolomiti, dove comp\u00ec le sue prime ascensioni con Emilio Comici, Tita Piaz e Sandro del Torso. Partecip\u00f2 inoltre ad alcune importanti spedizioni del Club Alpino Italiano: quella del 1958 al Gasherbrum IV (7980\u00a0m, nel Karakorum, Pakistan), guidata da Riccardo Cassin, e quella del 1959 organizzata dalla sezione di Roma del CAI al Saraghrar Peak (7350\u00a0m, nell'Hindu Kush, Pakistan), guidata da Franco Alletto e Paolo Consiglio. Su entrambe le spedizioni scrisse un libro: \"Gasherbrum 4, Baltoro, Karakorum\" e \"Paropamiso\" (vedi la sezione dedicata alle opere).\nDopo aver divorziato da Topazia Alliata, pittrice palermitana, da cui aveva avuto tre figlie (la scrittrice Dacia, la scrittrice ed etnologa Toni e la musicista Yuki), nel 1970 spos\u00f2 in seconde nozze la giapponese Mieko Namiki, con la quale visse a Firenze, nella villa paterna di Torre di Sopra, presso il Poggio Imperiale, lavorando alla sistemazione del suo archivio fotografico e dei suoi moltissimi libri rari.\n\u00c8 morto a giugno 2004, con la volont\u00e0 di essere seppellito nel piccolo cimitero dell'Alpe di Sant'Antonio, nel comune di Molazzana, un piccolo borgo della Garfagnana.\nDescrisse la prima parte della propria vita nell'autobiografia romanzata \"Case, amori, universi\", pubblicata presso Arnoldo Mondadori Editore nel 1999. La figlia Dacia pubblica nel 2007 per Rizzoli \"Il gioco dell'universo - dialoghi immaginari tra un padre e una figlia\", ricostruendo la storia della famiglia attraverso i taccuini del padre. Della sua vita e del suo rapporto con la Sicilia parla sua figlia minore Toni Maraini nel libro \"da Ric\u00f2rboli alla Luna\" edito da Poiesis Editrice. \nI suoi libri pi\u00f9 rari sono disponibili nella biblioteca del Gabinetto G.P. Vieusseux di Firenze.\nBiblioteca e archivio fotografico personale.\nPer legato testamentario la sua biblioteca contenente circa 9.000 tra volumi e periodici e 42.000 fotografie \u00e8 conservata presso il Gabinetto scientifico-letterario G. P. Vieusseux di Firenze."}
{"id": "96285", "revid": "125731479", "url": "https://it.wikipedia.org/wiki?curid=96285", "title": "Cretacico", "text": "Nella scala dei tempi geologici, il Cretacico o Cretaceo, corrisponde al terzo e ultimo periodo dell'era Mesozoica. \u00c8 compreso tra 145,5 \u00b1 4,0 e 65,5 \u00b1 0,3 milioni di anni fa (Ma), preceduto dal Giurassico e seguito dal Paleogene, il primo periodo della successiva era Cenozoica o Terziaria. \nPer la sua durata, di circa 80 milioni di anni, \u00e8 il pi\u00f9 lungo periodo dell'eone Fanerozoico ed \u00e8 anche pi\u00f9 lungo dell'intera era successiva del Cenozoico, il quale include il periodo attuale. Viene comunemente suddiviso in due epoche, il Cretacico inferiore e il Cretacico superiore. Questo periodo inizia dalla comparsa dell'ammonite \"Berriasella jacobi\" e termina in corrispondenza dell'anomalia dell'iridio associata all'estinzione di massa di numerosi organismi marini (foraminiferi e nanofossili calcarei) e terrestri (dinosauri non aviani).\nEtimologia.\nIl termine Cretacico deriva dal latino \"creta\", e fu definito come periodo indipendente dal geologo belga Jean d'Omalius d'Halloy nel 1822 basandosi sugli strati di chalk, il calcare bianco della depressione di Parigi, un deposito esteso e molto ricco di fossili, che caratterizza il Cretacico superiore.\nSuddivisione.\nLa Commissione internazionale di stratigrafia riconosce per il Cretacico due epoche, \nCretacico inferiore e Cretacico superiore, e dodici piani ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base dell'intero periodo Cretacico, coincide con quella del Cretacico inferiore e del suo primo stadio, il Berriasiano, e viene tradizionalmente posta alla prima comparsa negli orizzonti stratigrafici della specie ammonitica \"Berriasella jacobi\", anche se questo limite non \u00e8 ancora stato ufficialmente ratificato. Altri candidati per la definizione della base dello stadio sono la base della cronozona magnetica M18r e la base della zona B dei Calpionellidi.\nGSSP.\nIl GSSP, il profilo stratigrafico di riferimento della Commissione internazionale di stratigrafia, non \u00e8 ancora stato fissato (2010), anche se sono in corso discussioni per arrivare ad una corretta definizione del passaggio tra Giurassico e Cretacico.\nLa sezione di riferimento per il limite superiore \u00e8 localizzata a El Kef, in Tunisia, in corrispondenza di un livello argilloso.&lt;br&gt; \nIn ambiente italiano, un'importante sezione per questo limite \u00e8 quella della Gola del Bottaccione, vicino a Gubbio, dove, all'interno della formazione della Scaglia Rossa \u00e8 stata individuata per la prima volta l'anomalia dell'iridio che si ritiene associata all'impatto meteoritico di Chicxulub.\nStruttura.\nLa sua lunghezza e variet\u00e0 negli eventi che si verificarono nella sua durata ne fanno uno dei pi\u00f9 interessanti della storia della Terra. Entrambi i suoi limiti sono oggetto di discussione per ragioni di ordine stratigrafico, meno discussi sono i piani in esso distinti. Inoltre non viene utilizzata una suddivisione in sottoperiodi, ma una semplice separazione in \"superiore\" ed \"inferiore\", mentre l'utilizzo del Cretacico medio \u00e8 caduto in disuso ed i piani in esso contenuto sono stati inclusi nei sottoperiodi ancora in auge. \nIl limite Giurassico-Cretacico \u00e8 individuabile solo in depositi marini continui con sedimentazione di organismi pelagici, vale a dire per mezzo delle ammoniti e delle calpionelle o di entrambe, mentre non \u00e8 facile ubicarlo in serie di tipo epicontinentale. Il limite Cretacico-Terziario (K-T) \u00e8 qui considerato coincidente con il limite fra i piani Maastrichtiano e Daniano, secondo le vedute accettate dalla maggioranza degli stratigrafi moderni, anche se la posizione del Daniano (dai pi\u00f9 incluso nel Cenozoico) \u00e8 tutt'oggi fonte di discussione. \nLa discontinuit\u00e0 pi\u00f9 marcata \u00e8 quello osservabile fra i foraminiferi planctonici, con la scomparsa simultanea a livello mondiale di una gran parte di generi e specie presenti nel Maastrichtiano, nessuna delle quali sopravvisse nel Daniano. Sulle terre emerse invece, ebbe risalto la scomparsa dei grossi rettili, principalmente i dinosauri non aviani, l'estinzione di massa probabilmente pi\u00f9 famosa e radicata nella cultura media, anche se non la pi\u00f9 importante. Discontinuit\u00e0 faunistiche altrettanto marcati si osservano nel nanoplancton, nelle rudiste e soprattutto nelle ammoniti, linea evolutiva che qui si interrompe irreversibilmente, come a segnare la fine del Mesozoico.\nPaleontologia.\nVertebrati.\nI caratteri paleontologici del Cretacico sono molto importanti, primi fra tutti i vertebrati raggiunsero una posizione di predominio mai vista, specialmente sulle terre emerse; i rettili raggiunsero il loro apogeo, realizzando forme tra le pi\u00f9 gigantesche che mai siano vissute sulla faccia della Terra e raggiungendo il massimo grado di specializzazione (\"Tyrannosaurus\", Ceratopsidae, \"Pteranodon\", ecc.). Alla fine del periodo si ebbero estinzioni massicce e soltanto un numero esiguo di famiglie, i cui rappresentanti nacquero durante il Cretacico, sopravvissero fino ai nostri giorni. Sempre da rettili, in questo periodo si diffusero gli uccelli (ancora dentati), originatisi dai dinosauri durante il precedente Giurassico, i cheloni da una linea antica di rettili anapsidi, e i primi anfibi urodeli. Esclusivi del Cretacico sono i mosasauri, peculiari rettili acquatici..\nFauna aerea.\nI fossili di uccelli del Cretacico sono piuttosto rari e riferiti a casi isolati come una specie di colombo del Cretacico inferiore trovato in Cina nel 1992 e dei ritrovamenti spagnoli di \"Iberomesornis\" del 1988-1992 e del \"Concornis\" a Cuenca.\nMammiferi.\nI mammiferi erano limitati a forme piccole incluse fra i marsupiali, i multitubercolati ed altri gruppi estinti. Compaiono i primi mammiferi placentati, antenati degli attuali insettivori, ed i creodonti, entrambi apparsi nel Cretacico superiore. \nInvertebrati.\nFra gli invertebrati giocano un ruolo decisivo le ammoniti, estintesi alla fine del periodo. Su questi cefalopodi si basa la biostratigrafia pi\u00f9 dettagliata del Cretacico, con diverse decine di zone perlopi\u00f9 europee e nord americane. Le ammoniti sono nella fase tarda della loro evoluzione e presentano diverse peculiarit\u00e0, alcune delle quali nettamente degenerative. Si hanno forme planispirali con tendenza a svolgere, forme turricolate, forme con avvolgimento irregolare, a gomitolo, e forme completamente svolte, diritte, tipiche del Maastrichtiano, ed inoltre specie giganti, con un diametro superiore al metro e mezzo. Altri cefalopodi interessanti sono le belemniti, anch'esse nella fase terminale della loro evoluzione, che \u00e8 piuttosto rapida e permette l'individuazione di diverse biozone, permettendo correlazioni precise con le ammoniti. Tra i gasteropodi meritano citazione le nerinee, caratteristiche di un ambiente di piattaforma carbonatica e caratterizzate da molte specie significative. Dopo le ammoniti, i lamellibranchi sono i fossili marini stratigraficamente pi\u00f9 importanti con gli inocerami, di ambiente sub-litorale e le rudiste, peculiari degli ambienti di piattaforma carbonatica, in cui formano vere e proprie \"scogliere organogene\" o reef. Le rudiste sono per la maggior parte esclusive del Cretacico, a parte il genere originario \"Diceras\", comparso nel Malm). \nAltri fossili di importanza stratigrafica nel Cretaceo sono gli echinoidea irregolari, gli ostracodi e i microfossili. I foraminiferi planctonici, comuni soprattutto nel Cretacico superiore, sono soggetti ad un'evoluzione rapidissima, giungendo alla fine del periodo ad un livello di specializzazione alquanto elevato (Globotruncana, Planoglobulina, Rugoglobigerina, Planomalina, ecc.). Le biozone istituite sulla base di tali abbondanti microfossili di facies pelagica presentano applicabilit\u00e0 ancora maggiore rispetto a quella delle ammoniti. Ancora importanti stratigraficamente sono le calpionelle ed i radiolari, mentre non mostrano peculiarit\u00e0 significative i piccoli foraminiferi bentonici, rappresentati ancora quasi esclusivamente dalle Nodosariidae, come nei periodi precedenti, nel Cretacico inferiore, mentre in quello superiore si fanno pi\u00f9 diversificati. Tra i grandi foraminiferi bentonici meritano citazione le Orbitolinidae, le Alveolonidae, le Calcarinidae e le Lituolidae.\nLe piante.\nLe piante terrestri del Cretacico sono ben conosciute soltanto nelle regioni dove si hanno successioni continentali, ricche di angiosperme monocotiledoni . La flora cretacica \u00e8 pertanto abbastanza simile a quella attuale, essendovi rappresentate molte delle classi del regno vegetale. Ne differisce sostanzialmente per la mancanza delle dicotiledoni, le pi\u00f9 evolute fra le piante, che appariranno solo alla fine del Cenozoico. Fra le piante acquatiche \u00e8 da notare il declino delle alghe Solenoporaceae e gimnocodiacee, sostituite dalle corallinacee, le quali avranno il loro massimo sviluppo nel Cenozoico. Poco rappresentate nel Cretacico sono le cloroficee, comuni solo localmente, e le caracee, meno limitate delle precedenti e pi\u00f9 utili stratigraficamente. Importanza rilevante assumono fossili vegetali come le coccolitine e nannoconidi (nannofossili calcarei), microfossili, entrambi comuni e non esclusivi del Cretacico.\nPassaggio Cretacico-Terziario.\nIl passaggio Cretacico-Terziario \u00e8 recentemente stato ricalcolato dall'Universit\u00e0 della California a Berkeley attraverso una nuova modifica della tecnica di datazione basata su Ar-Ar (L'Ar \u00e8 un prodotto del decadimento dell'isotopo K-40 con tempo di dimezzamento in 1,25 miliardi di anni)"}
{"id": "96287", "revid": "2121638", "url": "https://it.wikipedia.org/wiki?curid=96287", "title": "Giurassico", "text": "Nella scala dei tempi geologici il Giurassico o Jurassico (termine desueto) \u00e8 il periodo intermedio dell'era mesozoica.\nQuesto periodo inizia alla comparsa dell'ammonite \"Psiloceras planorbis\" e termina in corrispondenza della comparsa dell'ammonite \"Berriasiella jacobi\".\nIl Periodo Giurassico si estende da 199,6 \u00b1 0,6 a 145,5 \u00b1 4,0 milioni di anni fa (Ma), ovvero dalla fine del Triassico all'inizio del Cretaceo. Come per altri periodi geologici, i substrati che definiscono l'inizio e la fine del periodo sono ben identificati, ma le date precise hanno un'incertezza compresa tra 5 e 10 milioni di anni. Il Giurassico costituisce il periodo mediano dell'era mesozoica.\nL'inizio del periodo \u00e8 marcato dalla grande estinzione di massa del periodo Triassico-Giurassico.\nEtimologia.\nIl nome deriva dalle montagne del Giura (nome conferito da Alexandre Brongniart), in riferimento agli estesi calcari affioranti sul confine tra Francia, Germania e Svizzera. Alexander von Humboldt not\u00f2 che questi calcari non erano inclusi nel sistema stratigrafico definito da Abraham Gottlob Werner e li chiam\u00f2 \u201cJurakalk\u201d nel 1795. La parola \"Jura\" deriva a sua volta dalla radice celtica \"jor\" (latinizzata in \"Juria\"), che significa \"foresta\" in riferimento al fatto che le montagne erano coperte di boschi.\nSuddivisione.\nIl periodo di tempo del Giurassico \u00e8 solitamente stratigraficamente diviso in 3 epoche: inferiore, medio, e superiore, che nell'ambito della geologia europea vengono anche indicate rispettivamente come \"Lias\", \"Dogger\" e \"Malm\". Questa terminologia \u00e8 utilizzata pi\u00f9 spesso nella nomenclatura anglosassone facendo riferimento ai tempi cronologici.\nLa Commissione Internazionale di Stratigrafia riconosce tre epoche e undici piani per il Giurassico, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base del Giurassico coincide con quella del Giurassico inferiore e del suo primo piano, l'Hettangiano, ed \u00e8 definita dalla prima comparsa negli orizzonti stratigrafici dei fossili di ammonite della specie \"Psiloceras spelae\", del genere Psiloceras, ben al di sopra della netta escursione negativa dell'isotopo del carbonio.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato ratificato nel 2010 in una sezione a Kuhjoch, nel Tirolo Austriaco (coordinate: 47.4839\u00baN, 11.5306\u00baE).\nPaleogeografia.\nDurante il Primo Giurassico, il supercontinente della Pangea si divise in un supercontinente del nord, la Laurasia ed uno del sud, la Gondwana; il Golfo del Messico si apr\u00ec nella nuova spaccatura tra Nord America e quella che ora \u00e8 la penisola dello Yucatan del Messico. Il Nord dell'Atlantico era relativamente ristretto, mentre l'Atlantico del sud non si apr\u00ec fino al successivo Periodo Cretaceo, in cui la Gondwana stessa si divise. Il Mare Tetide si chiuse, e la conca del Neotetide apparve. I climi erano caldi, senza nessun segno di ghiacciai. Come nel Triassico, non c'era apparentemente nessuna terra vicina ai poli, e non esisteva alcuna calotta polare estesa.\nLe registrazioni geologiche del Giurassico sono buone nell'Europa occidentale, dove estese sequenze marine indicano un tempo in cui gran parte del continente era sommersa sotto mari tropicali; tra i luoghi famosi ricordiamo localit\u00e0 facenti parte dei Patrimoni dell'umanit\u00e0: la Costa Giurassica e la rinomata \"lagerst\u00e4tte\" tardo giurassica di Holzmaden e Solnhofen. Al contrario, il Giurassico del Nord America \u00e8 il pi\u00f9 povero di registrazioni di tutto il Mesozoico, con pochi affioramenti alla superficie. Bench\u00e9, ci\u00f2 che in inglese viene definito \u201c\"Sundance sea\"\u201d, ovvero un Mare epicontinentale abbia lasciato depositi marini in parti dei piani del nord degli Stati Uniti d'America e Canada durante il tardo Giurassico, i sedimenti pi\u00f9 esposti provenienti da tale periodo sono continentali, come i depositi alluvionali della Formazione Morrison.\nLa prima di molte massicce batoliti era collocata nella Cordigliera cominciando nel Giurassico Medio, e marcando l'orogenesi del Nevada. Importanti affioramenti giurassici si trovano anche in Russia, India, Sud America, Giappone, Australasia, e nel Regno Unito.\nFauna.\nAcquatica e marina.\nDurante il Giurassico, le 'pi\u00f9 alte' forme di vita viventi nel mare erano pesci e rettili marini. Questi ultimi includevano ittiosauri, plesiosauri e coccodrilli marini, delle famiglie delle Teleosauridae e Metriorhynchidae.\nNel mondo degli invertebrati, apparvero diversi nuovi gruppi accanto ad altri gi\u00e0 presenti che conoscono una nuova espansione:\nIl Giurassico presenta diverse comunit\u00e0 incrostanti e perforanti (sclerobionti). Presenta anche una significativa crescita della bioerosione delle conchiglie carbonatiche e dei suoli duri. \u00c8 particolarmente comune l'icnogenere \"Gastrochaenoliti\".\nTerrestre.\nSulla terra, dominavano grandi rettili arcosauri. Il Giurassico fu il periodo d'oro per i sauropodi \u2014\"Camarasaurus\", \"Apatosaurus\", \"Barosaurus\", \"Diplodocus\", \"Brachiosaurus\", e molti altri \u2014 che vagavano per le terre nell'ultima parte di questo periodo; i loro ambienti preferiti erano sia le praterie di felci, simili alle palme, di cicadi e Bennettitales, o le pi\u00f9 alte conifere cresciute, secondo i loro adattamenti. Erano predati da grandi teropodi (ceratosauri, megalosauri, torvosauri e allosauri). Tutti questi appartengono ai dinosauri saurischi.\nDurante il Tardo Giurassico, i primi uccelli evolsero da piccoli dinosauri celurosauri \"Archaeopteryx\", \"Anchiornis\", \"Xiaotingia\" e \"Aurornis\". I dinosauri ornitischi erano meno predominanti dei dinosauri saurischi, bench\u00e9 alcuni, come gli stegosauri e piccoli ornitopodi giocavano importanti ruoli come erbivori piccoli e medio-larghi (ma non nella misura di sauropodi).\nAerea.\nNell'aria, gli pterosauri erano comuni; essi dominavano i cieli, riempiendo molti ruoli ecologici ora assunti dagli uccelli. Gli pterosauri si alimentavano di pesci che catturavano nel mare con il loro becco, che poteva essere dotato di denti. Diedero vita al nuovo gruppo dei Pterodattiloidi, ritrovati in Africa orientale, Inghilterra e Francia. Avevano coda corta, testa pi\u00f9 ampia e collo pi\u00f9 largo dei pterosauri del triassico.\nUn animale particolare del periodo \u00e8 l\"'Archaeopteryx\", i fossili principali del giacimento di Solnhofen, ritrovati tra il 1860 e il 1988. Le dimensioni erano quelle di una colomba, ma con caratteristiche di dinosauro come larga coda ossea, dita con artigli e mandibole con denti.\nFlora.\nLe aride e continentali condizioni caratteristiche del Triassico divennero moderate durante il periodo Giurassico, specialmente alle alte latitudini; il clima umido e molto caldo permise alla giungla di coprire gran parte del paesaggio. Le Conifere dominavano la flora, come nel Triassico; erano il gruppo pi\u00f9 diversificato e rappresentavano la maggior parte dei grandi alberi. Le famiglie di conifere tuttora esistenti che si svilupparono durante il Giurassico includono: le Araucariaceae, Cephalotaxaceae, Pinaceae, Podocarpaceae, Taxaceae e le Taxodiaceae. La famiglia di conifere ora estinta delle Cheirolepidiaceae dominava la vegetazione Mesozoica alle basse latitudini, assieme alle Bennettitales, arbustive. Le Cycadophyta erano comuni, come le ginkgo e le felci albero nella foresta. Felci pi\u00f9 piccole erano probabilmente le piante di sottobosco pi\u00f9 diffuse. Le Caytoniacee furono un altro gruppo di piante di grande importanza in questo periodo e si pensa avessero dimensioni da arbustive ad alberi a basso fusto. Le piante simili alle Ginkgo erano particolarmente comuni alle latitudini centro-settentrionali (anche molto elevate). Nell'Emisfero sud, il podocarpus ebbe grande diffusione, mentre le Ginkgo e le Czekanowskiales erano rare. I fiori non esistevano."}
{"id": "96288", "revid": "363", "url": "https://it.wikipedia.org/wiki?curid=96288", "title": "Cretaceo", "text": ""}
{"id": "96291", "revid": "1186766", "url": "https://it.wikipedia.org/wiki?curid=96291", "title": "Emiliano", "text": ""}
{"id": "96293", "revid": "399", "url": "https://it.wikipedia.org/wiki?curid=96293", "title": "Timo", "text": ""}
{"id": "96297", "revid": "416175", "url": "https://it.wikipedia.org/wiki?curid=96297", "title": "Assioma di Pasch", "text": "L'assioma di Pasch, chiamato cos\u00ec dal nome del matematico tedesco Moritz Pasch, \u00e8 uno degli assiomi che Hilbert aggiunse ai postulati di Euclide per renderli completi e cos\u00ec assiomatizzare completamente la geometria del piano.\nL'enunciato dell'assioma, che fa parte della famiglia degli assiomi di ordinamento, \u00e8 il seguente: \nIl suo enunciato viene semplificato in: \nL'evidenza intuitiva di questo enunciato \u00e8 talmente forte, che \u00e8 difficile pensare alla necessit\u00e0 di postularlo esplicitamente. Fu Moritz Pasch, nel 1882, a comprendere l'impossibilit\u00e0 di dedurlo quale conseguenza degli altri assiomi. \nPasch mise in evidenza anche altre assunzioni implicite e non dichiarate operate da Euclide. \nHilbert, nel suo \"Grundlagen der Geometrie\", raccolse questi ed altri assiomi, allo scopo di dare fondamenta assiomatiche rigorose complete alla geometria.\nQuanto da esso enunciato non va confuso con il teorema di Pasch, avente ad oggetto l'ordinamento dei punti sulla retta.\nIndipendenza dagli altri postulati.\nNel 1970 il matematico Les\u0142aw W. Szczerba forn\u00ec un esempio di geometria in cui sono validi gli assiomi della geometria euclidea, ma non l'assioma di Pasch.\nLa dimostrazione si basa sull'esistenza di una soluzione discontinua dell'equazione funzionale formula_1, con formula_2. Se si definisce una relazione di ordinamento parziale formula_3 nel modo seguente:\nformula_4\nallora la quaterna formula_5 risulta un campo semiordinato. Se formula_6 non \u00e8 continua, il piano cartesiano costruito su questo campo soddisfa gli assiomi della geometria euclidea ma non l'assioma di Pasch. Si noti che tale dimostrazione richiede l'assioma della scelta.\nUna dimostrazione alternativa si basa sul fatto che il piano cartesiano senza una striscia \"verticale\" sarebbe un modello di piano euclideo in assenza dell'assioma di Pasch. "}
{"id": "96305", "revid": "599013", "url": "https://it.wikipedia.org/wiki?curid=96305", "title": "Tolomeo IV", "text": "Il regno ereditato da Tolomeo IV era prospero sia al suo interno sia all'esterno, con le varie conquiste economiche e militari dei suoi predecessori; durante il suo regno, per\u00f2, acquisirono molta influenza due ministri, Agatocle e Sosibio, che condizionarono la vita pubblica e privata del sovrano. La svolta fu rappresentata dalla quarta guerra siriaca (219-217 a.C.), che, nonostante avesse portato alla vittoria egizia, rappresent\u00f2 un forte momento di tensioni e port\u00f2 il regno in una crisi economica e sociale, dalla quale non si sarebbe pi\u00f9 ripreso.\nBiografia.\nOrigini familiari.\nTolomeo era figlio di Tolomeo III Evergete, terzo sovrano dell'Egitto tolemaico, e di Berenice II, figlia del re di Cirene Magas. Era quindi fratello di Arsinoe III, Lisimaco, Alessandro, Magas e Berenice.\nRegno (222-204 a.C.).\nPrimi anni (222-219 a.C.).\nTolomeo III Evergete mor\u00ec alla fine del 222 a.C. e fu subito succeduto da Tolomeo IV Filopatore, il quale spos\u00f2 la sorella Arsinoe III, secondo l'uso dinastico, tra la data di acquisizione del trono e l'autunno del 220 a.C. Un'importante figura durante il regno di Tolomeo IV fu Sosibio, gi\u00e0 membro della corte del padre del nuovo re, che nei primi anni di regno del nuovo sovrano fece assassinare diversi membri della dinastia reale, per acquistare sempre pi\u00f9 potere: cos\u00ec morirono Lisimaco, fratello di Tolomeo III, Magas, fratello minore del re, e anche Berenice II, la quale aveva cercato di aumentare l'influenza di Magas all'interno dell'esercito tolemaico. Sosibio si mosse anche contro il re di Sparta Cleomene III, che si trovava in esilio ad Alessandria, e, instillando sospetti nel sovrano, lo fece imprigionare; quando nel 219 a.C. Tolomeo IV lasci\u00f2 la capitale per Canopo, il prigioniero riusc\u00ec a fuggire e cerc\u00f2 di sobillare una rivolta popolare ma, avendo fallito, si tolse la vita. Un altro personaggio importante, che ag\u00ec al fianco di Sosibio, fu Agatocle di Samo, il quale era probabilmente amico di giovent\u00f9 del re e che sfruttava la relazione del sovrano con la propria sorella Agatoclea, concubina reale, per guadagnare influenza a corte.\nPolitica estera.\nQuarta guerra siriaca (221-217 a.C.).\nSul fronte estero, gli altri due regni ellenistici erano governati da due sovrani giovani come Tolomeo IV: in Macedonia era sul trono Filippo V, mentre l'impero seleucide era governato da Antioco III; quest'ultimo aveva intenzione di ripristinare l'integrit\u00e0 originale dei propri domini, danneggiati dall'espansionismo tolemaico e da ribellioni. Per questo, nell'estate del 221 a.C. Antioco comp\u00ec un primo attacco alla Celesiria tolemaica, governata da Teodoto Etolo, ma fu respinto e dovette ritirarsi anche per sedare una rivolta intestina.\nSedata la ribellione, Antioco decise di prendere per prima la base navale di Seleucia di Pieria, la quale gli venne consegnata nella primavera del 219 a.C., dopo un attacco alla citt\u00e0 e avendo corrotto degli ufficiali al servizio dei tolemaici: quest'atto segn\u00f2 l'inizio della quarta guerra siriaca. Nonostante il piano originale del sovrano seleucide fosse di riconquistare l'Asia Minore da un altro ribelle, egli cambi\u00f2 subito piano: Teodoto Etolo gli offr\u00ec infatti i territori tolemaici da lui amministrati, poich\u00e9 era entrato in conflitto con l'agitata corte di Alessandria. Fu cos\u00ec che Antioco assunse il controllo delle citt\u00e0 di Tiro e Tolemaide di Fenicia senza combattere, acquisendo anche le 40 navi tolemaiche che erano di stanza in Palestina; intanto ad Alessandria si stava preparando il contrattacco e Antioco, che cercava di migliorare il proprio controllo sulla regione, incontr\u00f2 resistenze in molte citt\u00e0, tra cui Sidone e Dora. Alla fine del 219 a.C. le due parti stabilirono un cessate il fuoco di quattro mesi e dei negoziati vennero avviati a Seleucia di Pieria, finendo per\u00f2 con un nulla di fatto.\nNell primavera del 218 a.C. una battaglia terrestre e navale presso Berito vide la vittoria dei seleucidi e nel corso dell'anno Antioco riusc\u00ec a conquistare anche Filadelfia, ritirandosi poi per l'inverno a Tolemaide. All'inizio del 217 a.C. la controffensiva tolemaica entr\u00f2 in campo: le vaste truppe egizie partirono da Pelusio con Tolomeo stesso al loro comando, accompagnato dalla consorte, e si diressero verso nord. L'incontro tra i due eserciti ci fu a Rafah, dove il 22 giugno gli schieramenti affrontarono una battaglia campale: Tolomeo in persona, quando la situazione era incerta, si lanci\u00f2 in prima linea facendosi vedere da entrambi gli eserciti e guidando la carica decisiva che port\u00f2 alla vittoria della propria armata. I negoziati furono condotti tra Antioco e Sosibio, mentre Tolomeo IV continuava ad avanzare con il proprio esercito nella Siria seleucide e il regno d'Egitto torn\u00f2 in possesso di tutti i territori persi nei due anni precedenti, con la sola eccezione della citt\u00e0 di Seleucia di Pieria.\nTolomeo IV torn\u00f2 in trionfo in Egitto, ricompensando largamente il proprio esercito, e celebrando la vittoria anche a Menfi, dove i maggiori sacerdoti egizi lo onorarono con un decreto il 15 novembre di quello stesso anno.\nImmobilismo e neutralit\u00e0 internazionale (217-204 a.C.).\nNonostante la recente vittoria, Tolomeo non cerc\u00f2 di espandere oltre il proprio potere, ma lasci\u00f2 che Antioco riacquistasse le forze e sconfiggesse il suo avversario interno in Asia Minore, Acheo, nonostante il governatore tolemaico in Siria avesse cercato in due occasioni di inviargli aiuti militari (nel 216/215 a.C. e nel 215/214 a.C.); inoltre il sovrano seleucide riport\u00f2 una serie di successi militari nelle satrapie orientali tra il 214 e il 205 a.C., portandolo ad assumere il titolo di \u039c\u03ad\u03b3\u03b1\u03c2 \u0392\u03b1\u03c3\u03b9\u03bb\u03b5\u03cd\u03c2 (\"Magas Basile\u00fas\", \"Gran Re\") e confermando il suo impero come potenza egemone del Medio Oriente.\nLa politica del regno egizio sotto tutto il periodo di governo di Tolomeo IV fu quella del mantenimento della pace: in Grecia gli ambasciatori tolemaici rappresentarono l'elemento neutrale di ricongiungimento tra le parti belligeranti sia durante la guerra degli alleati (tra la lega achea e la lega etolica; 220-217 a.C.), sia durante la prima guerra macedonica (tra la repubblica romana e il regno di Macedonia di Filippo V; 214-205 a.C.); nel Mediterraneo centrale l'evento di maggior rilievo fu la seconda guerra punica (tra Roma e Cartagine; 218-202 a.C.), durante la quale Tolomeo accolse emissari di entrambe le parti e rimase sempre neutrale, nonostante il tiranno di Geronimo, nipote di Gerone II, con cui Tolomeo era in buoni rapporti, avesse cercato di portarlo dalla parte dei Cartaginesi.\nPolitica interna.\nRivolte egizie (217-204 a.C.).\nSubito dopo la fine della quarta guerra siriaca e il ritorno in patria dei soldati egizi arruolati nell'esercito, nel nord del regno, in particolare sul Delta del Nilo, scoppiarono delle rivolte, dovute principalmente alla disparit\u00e0 di ricchezza tra la classe contadina egizia e la classe amministrativa di origine greco-macedone; nell'area settentrionale del paese quindi si form\u00f2 un movimento il cui scopo, per\u00f2, non fu solamente quello di migliorare la situazione economica dei ceti inferiori, ma quello di creare un potere politico indipendente dalla corte di Alessandria. Circa dieci anni dopo, su modello dei ribelli del Delta, nel sud del paese si cre\u00f2 uno stato indipendente: la stessa citt\u00e0 di Tebe fu conquistata dai ribelli, che elevarono a faraone nel 206 a.C. Haruennefer, appoggiato dalla classe sacerdotale tebana di Amon-Ra, contrapposta a quella menfite filo-tolemaica di Ptah. Tutte le rivolte, sia al nord che al sud, sopravvissero a Tolomeo IV, e furono sedate definitivamente solo sotto il regno di Tolomeo V.\nPolitica religiosa.\nDurante tutto il regno di Tolomeo IV il rapporto con le varie classi sacerdotali egizie sia del Basso sia dell'Alto Egitto rimasero molto buoni; sotto di lui \u00e8 attestato infatti un fervente periodo di edificazione templare in varie citt\u00e0: nel tempio di Ptah a Menfi, nella residenza reale di Tani, nel tempio di Hathor-Afrodite Urania a Cusae, in molte altre localit\u00e0 come Kharga, Karnak, Medamud e Assuan e anche nella zona del Dodecascheno a File, prima che questa zona venisse conquistata dai nubiani ai tempi delle rivolte nell'Alto Egitto. Fiore all'occhiello del regno di Tolomeo IV fu il Tempio di Horus a Edfu, cominciato nel 237 a.C. e la maggior parte dell'opera era ultimata per il 206 a.C., quando i lavori furono bruscamente fermati a causa delle rivolte.\nMorte (204 a.C.).\nTolomeo IV Filopatore mor\u00ec nell'estate del 204 a.C. in circostanze non chiare circa negli stessi giorni della moglie Arsinoe III, la cui morte \u00e8 anch'essa avvolta nel mistero, e il trono fu preso dal loro unico figlio Tolomeo V Epifane, di appena 6 anni, i cui reggenti diventarono Sosibio e Agatocle.\nTitolatura.\nSecondo la titolatura reale egizia, Tolomeo IV ebbe diversi nomi:\nCuriosit\u00e0.\nTolomeo Filopatore \u00e8 conosciuto anche per aver costruito la \u03c4\u03b5\u03c3\u03c3\u03b1\u03c1\u03b1\u03ba\u03bf\u03bd\u03c4\u03ae\u03c1\u03b7\u03c2 (\"tessarakont\u00e9r\u0113s\") una nave con quaranta ordini di remi per ogni fiancata, la pi\u00f9 grande galea mai costruita di cui sia giunta notizia."}
{"id": "96306", "revid": "6066", "url": "https://it.wikipedia.org/wiki?curid=96306", "title": "Tolomeo IV Filopatore", "text": ""}
{"id": "96308", "revid": "6066", "url": "https://it.wikipedia.org/wiki?curid=96308", "title": "Tolomeo IV d'Egitto", "text": ""}
{"id": "96316", "revid": "838137", "url": "https://it.wikipedia.org/wiki?curid=96316", "title": "279 a.C.", "text": ""}
{"id": "96319", "revid": "768068", "url": "https://it.wikipedia.org/wiki?curid=96319", "title": "Djedekheperu", "text": "Secondo il Canone Reale si tratterebbe del sedicesimo sovrano della dinastia.\nBiografia.\nSovrano conosciuto, oltre che per la citazione nel Canone Reale, grazie a vari reperti tra i quali una piccola piramide di mattoni con rivestimento in blocchi di calcare dello spessore anche di 5 metri, scoperta nella necropoli di Dahshur. A Khendjer vengono attribuiti lavori di restauro al tempio eretto ad Abido da Sesostri I.\nSi ritiene che questo sovrano abbia mantenuto la capitale a Ity Tawy pur risiedendo prevalentemente a Tebe. Per quanto riguarda la durata del suo regno il Canone Reale \u00e8 mutilo e l'unica data che possediamo \u00e8 un quinto anno di regno su un blocco del suo complesso funerario.\nEvento, non unico nella storia egizia, ma insolito, questo sovrano cambi\u00f2, non conosciamo per quale motivo, il proprio \"praenomen\" ad un certo punto del suo regno.\nIl \"nomen\" \"Khendjer\" sembra non avere radici egizie e taluni lo collegano con il termine semitico che significa \"cinghiale\", questo fatto ha portato, in un primo tempo, a vedere in questo sovrano uno dei capi Hyksos, identificato talvolta con il Salitis di Manetone. Tale associazione \u00e8 stata per\u00f2 confutata appunto dalla scoperta del complesso funerario ove \u00e8 stata ritrovata la titolatura quasi completa.\nTitolatura.\nIl prenomen compare anche nella forma:\nn m3\u02c1t r\u02c1 - Nimaatra (\"Ra \u00e8 colui a cui appartiene la Maat\"?)"}
{"id": "96321", "revid": "1875018", "url": "https://it.wikipedia.org/wiki?curid=96321", "title": "Siclo", "text": "Il siclo, o anche sciclo, (\u05e9\u05e7\u05dc, \"sh\u00e8qel\" in ebraico; pl. \u05e9\u05e7\u05dc\u05d9\u05dd, \"shqal\u00ecm\") \u00e8 un'antica unit\u00e0 di peso. Era in uso nel Medio Oriente e nella Mesopotamia. Il termine deriva dal verbo ebraico \"shaqal\", che significa \"pesare\". Il valore \u00e8 notevolmente variato nel tempo e nei diversi luoghi.\nL'uso di unit\u00e0 di peso come unit\u00e0 monetarie era comune nel mondo antico fino al Medioevo e ne \u00e8 rimasta traccia fino a oggi nel linguaggio: in inglese la parola \"pound\" indica sia la libbra sia la sterlina, mentre in italiano le parole lira e libbra derivano entrambe dal latino \"libra\", \"bilancia\".\nL'attuale moneta di Israele ha nome siclo (\"sheqel\").\nUso.\nIn Medio Oriente.\nIn Medio Oriente un siclo valeva attorno ai 9 grammi. In Siria valeva 9,40 g.\nCon lo stesso nome si indicavano monete sia in argento sia in oro del peso di un siclo. Sia i fenici sia gli ebrei battevano sicli. \nIl peso del siclo ebraico poteva variare tra i 10 e i 13 grammi. Un siclo valeva 20 ghere (Il siclo equivaleva a circa 11 grammi; la ghera circa 0,6 grammi.) e cinquanta sicli formavano una mina. Un talento era pari a 3 000 sicli (circa 30\u201340\u00a0kg) come si ricava da Esodo . L'armatura di bronzo del gigante Golia pesava 5 000 sicli (1 Samuele ), cio\u00e8 50\u00a0\u2013 65\u00a0kg.\nSi pensa che i \"30 pezzi d'argento\" di Giuda fossero sicli di Tiro. Un siclo d'argento era allora il salario giornaliero di un bracciante.\nIn Mesopotamia.\nIn Mesopotamia valeva 8,40 grammi.\nUna moneta di siclo veniva valutata 1/16 di darico (7,5 oboli attici), cio\u00e8 mezzo grammo di oro.\nDagli Ittiti.\nPresso gli Ittiti un siclo valeva 11,75 grammi."}
{"id": "96323", "revid": "838137", "url": "https://it.wikipedia.org/wiki?curid=96323", "title": "278 a.C.", "text": ""}
{"id": "96324", "revid": "838137", "url": "https://it.wikipedia.org/wiki?curid=96324", "title": "277 a.C.", "text": ""}
{"id": "96325", "revid": "125817160", "url": "https://it.wikipedia.org/wiki?curid=96325", "title": "Pena di morte negli Stati Uniti d'America", "text": "La pena di morte negli Stati Uniti d'America \u00e8 argomento controverso e dibattuto. Gli Stati Uniti d'America sono attualmente uno dei 58 Stati del mondo, in cui \u00e8 prevista l'applicazione della pena capitale, mentre in 120 dei circa 200 stati del mondo questa pena \u00e8 stata abolita. \nGli Stati degli Stati Uniti d'America appartengono ancora oggi alla categoria dei paesi dove la pena di morte \u00e8 applicata come metodo di punizione legale dal sistema giuridico, poich\u00e9 non hanno mai applicato la risoluzione dell'Assemblea Generale dell'ONU sulla moratoria universale della pena di morte del 2007.\nIl metodo di esecuzione pi\u00f9 utilizzato fino al XIX secolo era l'impiccagione in piazza, vista allora come un modo per dare l'esempio alla comunit\u00e0. Nel corso dell'XIX secolo la corrente illuminista, che trov\u00f2 consensi anche tra gli intellettuali e politici del periodo (Rush, Franklin, Jefferson, Adams), port\u00f2 avanti la tesi abolizionista e restrittiva del numero dei crimini punibili, che port\u00f2 gli Stati del Michigan, del Wisconsin e di Rhode Island all'abolizione definitiva. Nel corso del tempo il consenso alla pena di morte diminu\u00ec radicalmente e con esso il numero di esecuzioni effettuate. Tutto questo fino alla fine degli anni '70, durante i quali l'opinione pubblica e la classe politica cambiarono atteggiamento, portando il paese a essere ancora oggi uno dei massimi sostenitori della pena capitale. Il governo Federale prevede l'utilizzo della pena capitale mentre per le forze armate l'ultima esecuzione risale al 1976. \nI crimini punibili con la pena capitale sono previsti a livello federale, tra di essi vi sono: alto tradimento; omicidio; spionaggio o favoreggiamento nella circolazione di informazioni che danneggiano il sistema di sicurezza nazionale; omicidio di agenti federali, poliziotti, militari, pompieri; atti o favoreggiamento di terrorismo. In alcuni particolari stati la pena di morte \u00e8 applicabile anche per reati come l'omicidio premeditato, il traffico di droga, l'omicidio a seguito di stupro o tortura della vittima, l'omicidio di minorenni, l'abuso sessuale di minori recidivo.\nStoria.\nIl fondamento ed il consenso sociale.\nLa pratica della pena di morte nella storia degli Stati Uniti d'America esiste fin dalla nascita dello Stato federale, in particolare trova fondamento nel V emendamento della Costituzione degli Stati Uniti d'America; dagli inizi del XX secolo ad oggi la sua massima applicazione e il massimo livello di consenso da parte dell'opinione pubblica e della classe politica sono avvenuti a partire dagli anni settanta in poi, periodo nel quale la criminalit\u00e0 e il tasso di omicidi sono aumentati drammaticamente. La presenza costante nelle grandi citt\u00e0 di criminalit\u00e0, disordini (in parte provocati dalla lotta per i diritti civili) e omicidi era dovuta al processo di deindustrializzazione che port\u00f2 la disoccupazione a livelli altissimi, in particolar modo nelle classi sociali meno abbienti. La mancanza del lavoro e la discriminazione nel settore privato favorirono inoltre la caduta nella criminalit\u00e0 di molti afroamericani o immigrati. Per i lavoratori bianchi, il problema non era solo la loro sicurezza all'interno della citt\u00e0, ma anche il fatto che la propriet\u00e0 della loro casa si stava svalutando sempre di pi\u00f9. Questi fattori portarono ad un irrigidimento del modo di pensare collettivo, che favor\u00ec il gi\u00e0 presente populismo, indebolendo (in alcuni stati vanificando) il lavoro fatto dal movimento per i diritti civili, che registrava comunque numerosi consensi. La pena di morte, come anche l'incarcerazione di massa erano viste come una necessit\u00e0 per risolvere i problemi nel modo pi\u00f9 veloce e sbrigativo possibile.\nLa sospensione nel 1972.\nTra il 1964 e il 1974, anni nei quali la pena di morte era poco applicata o venne sospesa per tutti i crimini dalla Corte Suprema (caso Furman v. Georgia, 1972), il tasso di omicidi e quello di violenza raddoppiarono, port\u00f2 molti cittadini a credere alle teorie, sebbene mai dimostrate, della deterrenza. Buona parte della classe politica, aiutata dai mass media, colse l'occasione di attaccare il sistema giuridico americano, accusandolo di inefficienza nel ruolo di protettore della sicurezza pubblica. Sostenuto dai politici favorevoli alla pena di morte, in quegli anni nacque anche il movimento per i diritti dei parenti delle vittime degli omicidi che acquist\u00f2 grandi consensi da parte dell'opinione pubblica.\nLa reintroduzione nel 1976.\nQuesta situazione sociale port\u00f2 la Corte Suprema, nel 1976, a definire la pena di morte costituzionale e al suo ripristino. I fattori che, a partire dalla fine degli anni sessanta, hanno incentivato la presenza e l'utilizzo della pena capitale negli Stati Uniti sono stati gli assassini politici e i conseguenti disordini, e il fenomeno del tipo di residenza autonoma e monofamiliare nelle periferie, staccata dal pericoloso centro urbano. Nel 1963 il Presidente degli Stati Uniti d'America John Fitzgerald Kennedy venne assassinato a Dallas; nel 1968 il leader dei diritti civili dei neri Martin Luther King e il senatore, candidato alla presidenza per i democratici, Robert Kennedy furono uccisi in luoghi pubblici o semipubblici.\nQuesti delitti, uniti ai tanti disordini nelle grandi citt\u00e0 (Los Angeles, Detroit, Washington, Newark, dal 1965 in poi) diffusero la paura della violenza tra la popolazione americana e una nuova, conseguente, sensibilit\u00e0 nei confronti di chi infrange la legge. I delitti politici misero in luce la vulnerabilit\u00e0 di tutti (compresi i potenti, che godono di maggiore protezione) di fronte alla violenza, il cui tasso era cresciuto drammaticamente in quegli anni. Le forze dell'ordine vennero giudicate inefficienti nella tutela della protezione dei cittadini; in molti casi la loro capacit\u00e0 organizzativa per contenere l'ondata di rivolta e di illegalit\u00e0 si rivel\u00f2 limitata: nell'arco di tempo che va dalla met\u00e0 degli anni sessanta alla met\u00e0 degli anni settanta un numero alto di persone rimase uccisa negli scontri con la polizia o in sparatorie o pestaggi dei rivoltosi contro altri cittadini.\nQuesto clima sociale port\u00f2 gran parte dell'opinione pubblica a spostarsi sulla questione della sicurezza: la presenza della pena capitale avrebbe potuto, se non risolvere del tutto il problema, fare in modo che la frequenza degli omicidi diminuisse. Questa mentalit\u00e0 favor\u00ec, anche da parte degli incerti, il sostegno alla pena di morte, che considerarono necessaria per restituire alla nazione quel senso di sicurezza che mai, dopo la Seconda guerra mondiale, era stata in cos\u00ec grave modo minacciato. Un'altra argomentazione che contribu\u00ec a rafforzare il sostegno da parte della maggioranza dei cittadini per la pena di morte \u00e8 stato il boom dell'edilizia residenziale nelle periferie, sul quale molti stati (in particolar modo: California, Texas, Arizona, Florida) hanno fondato la loro economia e il loro sviluppo.\nLa fluidit\u00e0 del mercato immobiliare \u00e8 influenzata molto infatti dal livello di sicurezza del quartiere dove \u00e8 situata la casa; per questo motivo le famiglie americane hanno sentito il bisogno di una legge che prevedesse la pena capitale: con la promessa di deterrenza e di neutralizzazione dei criminali peggiori, questa legge avrebbe assicurato la protezione, oltre che di loro stessi e dei loro cari, anche della loro ricchezza basata sulla propriet\u00e0 di una, o pi\u00f9 (nel caso delle famiglie pi\u00f9 agiate) abitazioni nelle periferie. La sicurezza della vita nelle periferie infatti era sempre pi\u00f9 minacciata dall'elevato numero di delitti attuati da sconosciuti che assalivano le vittime in casa loro (un esempio noto a tutti \u00e8 il caso di Charles Manson e dei suoi seguaci). Il maggiore isolamento dell'abitazione costituiva, infatti, un vantaggio per i potenziali aggressori. Infatti, per arrivare sul posto le forze dell'ordine avrebbero impiegato molto tempo e i proprietari della casa si sarebbero trovati da soli di fronte agli aggressori. Creare una sorta di comunit\u00e0 nel proprio quartiere era sempre pi\u00f9 difficile da quando le famiglie americane furono costrette a vivere con un doppio reddito: con l'entrata delle donne nel modo del lavoro la possibilit\u00e0 di fare conoscenza e di socializzare con i vicini, cosa che non rappresentava alcun problema se le donne fossero state casalinghe, venne meno.\nLe presidenziali del 1988 e la pena capitale.\nNegli anni 1980 la classe politica dichiar\u00f2 necessario l'aumento dei casi punibili con la pena capitale. Il lungo dibattito, e il periodo di incertezza dovuto alle polemiche sull'arbitrariet\u00e0 delle giurie, sembr\u00f2 risolversi alla fine del decennio con \"il caso McCleskey v. Georgia\", nel quale la Corte Suprema giudic\u00f2 che l'ipotesi che le condanne a morte in Georgia avvenissero per motivi di razzismo nei confronti dei neri era infondata. \nIl particolare caso delle elezioni presidenziali nel 1988 con candidati vincit ori delle primarie Bush e Dukakis \u00e8 fondamentale per capire il cambio di atteggiamento della popolazione statunitenseche ha portato a vedere la pena di morte come un pilastro intoccabile della societ\u00e0 democratica USA. La grande campagna pubblicitaria contro Dukakis presentava l'esempio del caso di William Horton, un afrostatunitense omicida che, utilizzando i permessi concessi dallo Stato, aveva commesso sequestri, stupri e diversi omicidi; Dukakis veniva descritto come un miope difensore dei diritti dei criminali peggiori, incapace di comprendere il grande aumento della violenza e di proteggere la popolazione, inadatto quindi al ruolo di presidente. Questi fattori contribuirono a portare Bush alla Casa Bianca.\nLa situazione negli anni 1990.\nDal 1994 al 1999 si \u00e8 registrato il maggior numero di esecuzioni effettive.\nVerso la fine degli anni 80 la pena di morte non era pi\u00f9 un oggetto di discussione tra i politici che puntavano alla presidenza. Era necessario infatti, per i candidati, al fine di accaparrarsi la maggioranza dei voti, definirsi favorevoli alla pena capitale. Tre esempi: Michael Dukakis, candidato democratico alla presidenza nel 1988, venne sorpassato dal candidato repubblicano George H. W. Bush, che poi vinse le elezioni, malgrado i sondaggi iniziali lo dessero per favorito, quando si defin\u00ec contrario alla pena di morte; Bill Clinton, candidato nel 1992 per i democratici, invert\u00ec i sondaggi e divenne presidente anche grazie al voto dei tanti indipendenti e indecisi sostenitori della pena capitale, della quale si era dichiarato favorevole; lo stesso Clinton, dopo la sconfitta nel midterm e la mancata approvazione della proposta di assistenza sanitaria, riusc\u00ec a farsi rieleggere scrivendo e approvando una legge federale che aumentava il numero di reati punibili con la pena di morte.\nIl dibattito negli anni 2000.\nDopo l'esecuzione di Timothy McVeigh (2001), responsabile dell'attentato di Oklahoma City, nessuna condanna a morte \u00e8 stata eseguita a livello federale fino al 14 luglio 2020, giorno dell'esecuzione di Daniel Lewis Lee.. Da quella data fino al 20 gennaio 2021, ultimo giorno della Presidenza di Donald Trump, sono state eseguite altre dodici condanne; tra le sentenze eseguite si ricorda quella di Lisa Montgomery, prima donna a essere giustiziata dal Governo federale dal 1953. \nA partire dal 2004 il sostegno dell'opinione pubblica alla pena di morte \u00e8 diminuito in maniera netta (dall'80% al 60%); \u00e8 diminuito conseguentemente anche il numero di esecuzioni e di condanne, e il numero di reati punibili con la pena capitale \u00e8 stato limitato dal Congresso ai crimini pi\u00f9 gravi. Molti stati hanno scelto di abolirla o di attuare una moratoria. La Corte Suprema degli Stati Uniti ha ristretto il campo dei reati punibili con la pena capitale, sottraendo i minorenni e i ritardati mentali alla forca. Questo grande cambiamento \u00e8 stato dato dalle polemiche e dagli scandali seguiti all'utilizzo dei test del DNA, che hanno provato l'esistenza di un numero enorme di innocenti condannati a morte (e in molti casi la condanna \u00e8 stata eseguita).\nInoltre il presunto legame tra il tasso di criminalit\u00e0 e la pena capitale, che giustificherebbe la tesi della deterrenza utilizzata dai sostenitori per creare consensi, si \u00e8 rivelato non effettivo. Da aggiungere a questo, il problema dei costi, elevatissimi, per la messa in atto dell'esecuzione. La grande recessione dopo il 2008 ha accentuato sempre pi\u00f9 questi costi, anche a causa di ci\u00f2 negli ultimi anni molti politici appartenenti a gruppi in maggioranza sostenitori si sono dichiarati contrari.\nLe vicende politiche.\nIl rapporto della commissione Ryan.\nNel 2000, nello Stato dell'Illinois, i risultati di una serie di test del DNA rivelarono che in quello Stato era stata commessa una grande quantit\u00e0 di errori giudiziari che avevano portato alla condanna a morte di innocenti. Il Governatore dell'Illinois, il repubblicano George Ryan, da sempre noto sostenitore della pena capitale, influenzato dai risultati dei test, proclam\u00f2 una moratoria a tempo indeterminato sulle esecuzioni e nomin\u00f2 una commissione alla quale veniva chiesto di riflettere sul tema della pena capitale e di trovare, se esistevano, riforme che potessero renderla pi\u00f9 giusta ed equa. I membri della commissione erano tutti esperti giuristi o avvocati e rappresentavano le varie opinioni e tendenze politiche. Tra di loro lo scrittore e avvocato Scott Turow che ha scritto un libro, divenuto bestseller anche in Italia, nel quale esprime le sue considerazioni conclusive a seguito di questa importante esperienza. La commissione, dopo due anni di ricerche e analisi, stabil\u00ec che era necessario ridurre il campo di applicazione della pena, limitando il numero dei casi e sottraendo all'esecuzione le persone ritenute malate di mente. Il governatore Ryan, il giorno prima di lasciare l'incarico, nel 2003, commut\u00f2 167 condanne a morte in ergastolo e concesse altres\u00ec 4 grazie, diventando cos\u00ec un detrattore della forca.\nLa storica decisione di Ryan port\u00f2 governatori di altri stati, come la Carolina del Nord, a dichiarare una moratoria e, in alcuni casi (New Jersey), alla totale abolizione.\nNell'aprile del 2002 la Commissione governativa dell'Illinois present\u00f2 il suo rapporto conclusivo. La grande maggioranza delle proposte della Commissione fu approvata all'unanimit\u00e0 e anche i membri della commissione che si erano rivelati in disaccordo su alcuni punti concordavano sul fatto che in quello Stato, dal 1977 al 2002, erano state applicate troppe esecuzioni (e in particolare erano stati messi a morte troppi innocenti). Tutti i componenti della Commissione concordavano sul fatto che fosse necessaria una grande riforma del sistema giudiziario se si voleva continuare ad utilizzare la pena capitale per alcuni reati e che fossero necessari pi\u00f9 finanziamenti pubblici per migliorare la qualit\u00e0 delle indagini e degli addetti all'analisi delle prove.\nAltre proposte significative: tutti gli interrogatori dei sospettati colpevoli di reati gravi devono essere filmati e le dichiarazioni fatte negli uffici di polizia devono essere registrate, per essere accettabili durante il processo; i criteri per i quali la pena di morte pu\u00f2 essere decretata devono essere ridotti, l'imputato pu\u00f2 essere condannato a morte solo nei seguenti casi:\nIn alcuni casi la condanna a morte non deve essere prevista dalla legge: per alcuni tipi di reato; se l'imputato \u00e8 minorenne al momento del reato o un ritardato mentale; se l'imputato viene condannato a morte sulla base di un solo testimone oculare o di un detenuto che \u201cconfessa\u201d in cambio di una riduzione della pena; se la condanna a morte decretata da un procuratore locale non \u00e8 confermata da una commissione statale. La Commissione propose anche diverse riforme per migliorare la preparazione degli avvocati (in particolare quelli d'ufficio) che sono tenuti ad occuparsi di processi da pena capitale. Un'altra importante richiesta riguarda il riesame fatto a seguito del giudizio della giuria: se il giudice del processo, dopo un'analisi attenta delle prove, non si ritiene d'accordo con il giudizio della giuria favorevole alla condanna a morte, l'imputato deve essere condannato all'ergastolo.\nLa Commissione stabil\u00ec infine che se in un particolare distretto di uno Stato un crimine era punibile con la pena capitale allora quel reato doveva essere considerato da pena capitale in tutti i distretti di quello Stato.\nL'abolizione della pena di morte su minori.\nIl 1\u00ba marzo 2005 la Corte suprema degli Stati Uniti d'America ha stabilito a maggioranza (5 voti contro 4) l'incostituzionalit\u00e0 della pena di morte nei confronti dei minorenni all'epoca del reato.\nAspetti dibattuti.\nCriterio discriminatorio nelle decisioni delle giurie.\nNel 2003 i risultati di una ricerca condotta dall'Universit\u00e0 del Maryland fecero scalpore. Questa ricerca si collega in maniera diretta agli studi di Amnesty International che denunciano il criterio con il quale molte giurie emettono la condanna a morte razzista. Secondo dati raccolti nel 1998, 1794 dei 1838 funzionari giudiziari che sono tenuti a decidere se applicare o meno la pena di morte sono bianchi. Gli afroamericani rappresentano circa il 12% dell'intera popolazione statunitense ma costituiscono il 42% dei detenuti in attesa dell'esecuzione nei bracci della morte; le vittime degli omicidi sono bianche e nere in parti praticamente uguali ma dal 1977 i condannati giustiziati sono, nell'82% dei casi, responsabili dell'uccisione di un bianco. Situazioni dove la discriminazione razziale \u00e8 predominante durante le decisioni della giuria possono essere riscontrate in molti stati americani. Nel New Jersey una ricerca del 1987 ha dimostrato che, se nel corso di un processo con imputato nero e vittima bianca l'accusa ha chiesto la condanna a morte nel 50% dei casi, durante un processo con imputato e vittima entrambi neri la richiesta \u00e8 stata solo del 28%. In Texas dal 1982 al 1988 le statistiche dimostrano che le percentuali di condannati a morte erano: 43% neri, 47% bianchi. Il rapporto imputato bianco/vittima nera 8; il rapporto imputato nero/vittima bianca 120. Grazie a questi dati molti politici progressisti ebbero le prove per affermare che la razza dell'imputato e l'area geografica dove veniva commesso il reato incidevano sulle decisioni della giuria.\nI risvolti e implicazioni sociali in Georgia.\nL'utilizzo della pena capitale in questo Stato \u00e8 collegabile anche alla pratica del linciaggio negli Stati Uniti d'America; dal 1880 al 1930 in Georgia sono avvenuti circa 460 linciaggi di persone di colore (circa 3220 in tutti gli Stati del \"Profondo Sud\").\nIn Georgia la pena di morte \u00e8 ancora oggi presente e utilizzata come punizione per i crimini pi\u00f9 gravi. In questo Stato, in tutta la sua storia, un omicida bianco, accusato di aver assassinato un nero, non \u00e8 mai stato giustiziato. Dal 1924 al 1972 i condannati a morte neri giustiziati sono 337 (78 i bianchi), e di questi 63 per reati di stupro, che oggi non sono pi\u00f9 punibili con la pena di morte; nel 1996 i detenuti nei bracci della morte della Georgia erano 103, dei quali 44 neri. Lo Stato della Georgia ha una lunga storia di violenza razzista. Prima della guerra civile americana (1861-1865) la legge di questo Stato prevedeva condanne diverse per alcuni tipi di crimini in base alla razza dell'imputato. Lo stupro di una donna bianca da parte di un bianco era punibile con il carcere (dai 2 ai 20 anni), lo stupro di una donna bianca da parte di un nero era sanzionabile con la pena capitale. Lo stupro di una donna nera era punibile con una lieve sanzione o con alcuni giorni di carcere.\nI metodi di esecuzione e il dibattito.\nNel corso della storia degli Stati Uniti d'America le esecuzioni dei condannati a morte sono state eseguite tramite vari metodi. Dal 1977 al 2003 le esecuzioni sono state:\nLa sedia elettrica fu introdotta nel 1889 come sostituzione della forca, ritenuta ormai un mezzo barbaro. Il condannato veniva legato alla sedia mani e caviglie, gli venivano applicati elettrodi di rame al corpo e una calotta alla nuca con affissa una spugna imbevuta di una soluzione salina per far circolare meglio l'elettricit\u00e0. Le scariche di elettricit\u00e0 provocavano l'arresto cardiaco e bloccavano la respirazione. \nLa camera a gas fu introdotta verso la fine degli anni trenta del Novecento. Il condannato veniva rinchiuso in una stanza con pareti d'acciaio a tenuta stagna e dopo pochi minuti veniva liberato cianuro nell'aria. La morte avveniva per asfissia. L'iniezione letale venne introdotta nel 1977, a seguito delle molte polemiche dovute alla brutalit\u00e0 delle esecuzioni mediante sedia elettrica e camera a gas. L'iniezione letale consisteva nell'immissione nelle vene del condannato di veleno (cloruro di potassio nella maggior parte dei casi) e di una sostanza chimica che provocava la paralisi dei muscoli (bromuro di curaro). La morte avveniva a causa dell'arresto cardiaco e della paralisi del diaframma, che impediva la ventilazione dei polmoni.\nGli oppositori alla pena di morte contestano spesso quelli che i sostenitori definiscono (o definivano) metodi cosiddetti \u201cumanitari\u201d, che renderebbero l'esecuzione indolore. La fucilazione e l'impiccagione, malgrado la reintroduzione della pena di morte senza specifico richiamo al metodo di esecuzione nel 1976, sono state ben presto abbandonate, in quanto giudicate crudeli e disumane (in alcuni casi, prima della morte del condannato, passavano alcuni minuti). \nLa camera a gas, malgrado sia stata presentata come un metodo moderno e fatto per evitare al condannato inutili sofferenze, si dimostr\u00f2 ben presto inefficiente (il caso pi\u00f9 noto \u00e8 quello di Donald Harding, in Arizona, che impieg\u00f2 undici minuti prima di morire) e suscit\u00f2 molte polemiche e proteste per il fatto che era stata utilizzata dai nazisti. La sedia elettrica, che fino al 2000 era il mezzo pi\u00f9 utilizzato perch\u00e9 considerato il \u201cmeno crudele possibile\u201d(dal 1890 al 2000 in 26 stati statunitensi le esecuzioni con la sedia elettrica sono state 4300), si \u00e8 rivelata un metodo brutale in quanto spesso le prime scosse elettriche non uccidevano il condannato, che era costretto ad aspettare in agonia il responso del dottore, prima di ricevere altre scariche che gli provocavano l'arresto cardiaco.\nInoltre, a causa di guasti agli impianti elettrici o all'incompetenza degli addetti, sono presenti dei casi nei quali i condannati bruciavano letteralmente sulla sedia elettrica, famoso il caso di Pedro Medina, in Florida. Un altro caso noto \u00e8 quello di Allen Davis, in Florida, che ha portato la Corte Suprema a discutere sulla costituzionalit\u00e0 della sedia elettrica. L'iniezione letale, considerato tutt'oggi un mezzo \u201cumano e progressista\u201d per mettere fine ad una vita umana, \u00e8 stata introdotta per ragioni politiche. Dopo il caso Furman vs Georgia era necessario, per i sostenitori della pena capitale, trovare un metodo che rendesse, agli occhi della popolazione sempre pi\u00f9 piena di dubbi, l'esecuzione accettabile dal punto di vista della solidariet\u00e0 nei confronti del condannato.\nMa, malgrado venga descritto come indolore, questo tipo di metodo pu\u00f2 produrre atroci sofferenze. Spesso avvenivano errori sulla giusta quantit\u00e0 di sostanza anestetizzante da iniettare prima del veleno o non si teneva conto della capacit\u00e0 di resistenza del corpo del condannato all'anestetico; tutto questo lasciava il condannato paralizzato e cosciente in agonia per vari minuti. Dal punto di vista legale nella maggioranza degli Stati dove oggi viene praticata mancano i protocolli e il personale all'altezza necessari per la messa in atto. Malgrado le numerose ricerche che dimostravano queste tesi la Corte Suprema degli USA, nel 2008, ha dichiarato, sette voti contro due, costituzionale l'iniezione letale. Per concludere viene citato il caso del condannato Thomas Smith, nell'Indiana: Smith dovette, infatti, attendere cosciente per 36 minuti prima che gli venisse iniettato il veleno letale, in quanto gli addetti non riuscivano a trovare la vena giusta.\nAlla discussione sui metodi e sulla loro \"umanit\u00e0\" va aggiunto che, secondo l'opinione di alcuni studiosi, la vera tortura imposta al condannato \u00e8 costituita dall'attesa nei bracci della morte, che molto spesso dura anni, in alcuni casi anche 20-30 e dall'idea di impotenza nel trovarsi incatenato di fronte ad un pubblico ostile che sta per ucciderti. Inoltre bisogna tener conto della sofferenza morale costituita dalle varie pratiche pre-esecuzione: il totale isolamento del condannato in una cella, la misurazione della taglia del vestito per la sepoltura, il certificato di morte firmato in anticipo, l'ultimo pasto in totale solitudine, le sospensioni all'ultimo momento, le complicazioni tecniche ecc.\nCasi famosi.\nNel 1972 il caso \"Furman vs Georgia\" port\u00f2 la Corte Suprema degli Stati Uniti d'America a sospendere tutte le condanne a morte. La pena capitale venne dichiarata, 5 voti contro 4, incostituzionale in quanto violava l'ottavo e il quattordicesimo emendamento della costituzione. L'imputato Furman era un uomo nero, accusato dell'omicidio di un bianco; la decisione della giuria che lo aveva giudicato e condannato era sembrata, in maniera molto evidente, condizionata da pregiudizi. Nella pratica il problema era rappresentato dal fatto che negli Stati del sud, Georgia in testa, le giurie potevano condannare a morte a loro discrezione e quindi la legge, nei fatti, veniva applicata in modo diverso (in base alla razza della vittima e dell'imputato) per lo stesso tipo di crimine. Il giudice Douglas defin\u00ec la pena di morte selettiva e discriminatoria nei confronti di quelle fasce di popolazione pi\u00f9 povere e sospette a causa della discrezionalit\u00e0 senza limiti delle giurie. La storica decisione della Corte Suprema port\u00f2 molti stati, tra i quali appunto la Georgia, alla rivisitazione delle loro leggi in modo da eliminare il problema dell'uso arbitrario della condanna a morte da parte dei giudici. Questo per\u00f2 non port\u00f2, come gli abolizionisti speravano, ad una moratoria delle esecuzioni, ma solo ad una sospensione: modificate le leggi degli Stati dove si erano verificati questi tipi di problemi la pena di morte venne infatti dichiarata perfettamente costituzionale e reintrodotta nel 1976.\nNel 1987 il caso \"McCleskey vs Georgia\" port\u00f2 la Corte Suprema ad un'altra decisione degna di nota. McCleskey, un afrostatunitense accusato di aver ucciso un poliziotto bianco, fece appello alla Corte denunciando il fatto che in Georgia i criteri di condanna erano condizionati da una vistosa discriminazione etnica. Una ricerca di carattere accademico fatta dall'universit\u00e0 dello Iowa aveva dimostrato che era presente una probabilit\u00e0 da 4 a 11 volte maggiore che venisse condannato un afrostatunitense accusato dell'omicidio di un non afrostatunitense rispetto al contrario. La Corte Suprema defin\u00ec lo studio valido ma inadatto al caso di McCleskey, e respinse l'appello per 5 voti contro 4. Il giudice Brennan, che aveva votato a favore dell'appello, dichiar\u00f2 che il rischio che la condanna a morte di McCleskey fosse influenzata da pregiudizi etnici era molto elevato. Il giudice Powell, in una sua biografia pubblicata nel 1994, ha ammesso i forti dubbi dovuti all'analisi della ricerca dell'universit\u00e0 dello Iowa, ma, secondo quanto scritto, afferma di non essere riuscito a comprendere fino in fondo i dati di quello studio e quindi di non averne condiviso totalmente le conclusioni.\nGli Stati in cui non si applica.\nStati abolizionisti.\nGli Stati e i territori in cui la pena di morte \u00e8 stata abolita sono i seguenti:\nStati in moratoria.\nGli stati in moratoria sono:\nStati che non applicano la pena capitale da 10 anni.\nIn alcuni stati federati, la pena di morte non viene applicata da dieci anni, pur essendo in vigore, questi sono:\nLe moratorie temporanee.\nA causa di problemi giuridici, da pi\u00f9 parti si \u00e8 invocata una moratoria. Dal 2013 molti tribunali hanno sospeso l'applicazione in California e altri stati per problemi con il nuovo protocollo di farmaci per l'iniezione letale, dopo il fallimento del referendum del 2012 e di quello del 2017. Nel 2014 un giudice federale ha dichiarato incostituzionale, causa la lunga attesa nel braccio della morte dovuta al rispetto delle garanzie costituzionali stesse (innescando un cortocircuito giuridico), la pena di morte nello Stato della California, iniziando una moratoria a tempo indeterminato, che dura tuttora nonostante la pronuncia contraria di una corte d'appello federale nel 2014.\nSulla scia della Pennsylvania e della California, molti dei 25 Stati mantenitori ed esecutori, come l'Ohio e il Tennessee, hanno decretato una sospensione cautelare provvisoria nel 2014, in attesa di risolvere i problemi con le modalit\u00e0 di esecuzione e la mancanza dei farmaci letali, oltre che alcuni problemi di costituzionalit\u00e0. Alcuni hanno invece proposto di cercare metodi alternativi agli attuali (Utah, Oklahoma, Wyoming), mentre altri pensano di adeguarsi anch'essi alla sospensione temporanea (Texas, Georgia), che seguirebbe quella del 1972-1976 e del 2007-2008. Nel 2014 l'Ohio ha prolungato la sospensione fino al 2017, in attesa di nuove pronunce sulla costituzionalit\u00e0 dell'uso dei vari metodi. La Corte suprema nel gennaio 2014 ha dichiarato incostituzionale e bloccato temporaneamente la pena di morte in Florida, poich\u00e9 la legge non prevedeva che fosse una giuria a decidere all'unanimit\u00e0.\nGli Stati in cui si applica.\nStati che applicano la pena di morte.\nGli Stati e i territori in cui la pena di morte \u00e8 applicata sono i seguenti:\nStati che applicano la pena di morte in casi eccezionali.\nLo stato in cui la pena di morte \u00e8 applicata in soli casi eccezionali \u00e8:\nLa situazione corrente.\nIn 14 su 50 Stati della federazione americana si applica la pena di morte:\nLa pena di morte \u00e8 comunque prevista per reati federali e militari, anche per cittadini di Stati dell'Unione in cui la pena di morte non \u00e8 prevista per reati non federali ma che commettono reati passibili di essa nelle cosiddette \"federal lands\". Lo Stato pi\u00f9 attivo \u00e8 il Texas; l'unica grazia e commutazione di pena dal 1976 \u00e8 stata nei confronti di Kenneth Foster Jr., condannato per concorso in omicidio e rapina (anche se ci sono state altre commutazioni in Texas, ma ad opera di tribunali, non per opera di governatori o della Commissione per la Grazia e la Libert\u00e0 Condizionale).\nIn Ohio la pena di morte \u00e8 applicata solo in casi eccezionali.\nLimitazione per i disabili mentali.\nLa Corte Suprema ha stabilito che chi ha un quoziente d'intelligenza inferiore a 70 non pu\u00f2 essere giustiziato. Nel 2014 ha stabilito invece che non \u00e8 il q.i. a far decidere sulla disabilit\u00e0 intellettiva, decidendo sul caso di un condannato a morte con deficit mentale in Florida. Finora lo Stato della Florida aveva rifiutato di rivedere le prove in merito a presunte disabilit\u00e0 intellettuali di un imputato, a meno la persona non avesse un conclamato punteggio del quoziente intellettuale inferiore a 70. La Corte ha invalidato la legge della Florida ed affermato che \"la disabilit\u00e0 intellettiva \u00e8 una condizione, non un numero\". Per l'Alto Commissariato per i diritti umani dell'ONU \u00abla sentenza avr\u00e0 effetto non solo in Florida, che \u00e8 lo stato con il secondo maggior numero di persone nel braccio della morte dopo la California, ma anche altri Stati che utilizzano ancora la pena di morte negli Stati Uniti\u00bb.\nI possibili deterrenti.\nNegli Stati Uniti d'America gli studi scientifici e le ricerche condotte dalle universit\u00e0 per capire se l'esistenza e l'applicazione della pena di morte influiscono sull'aumento o la diminuzione della criminalit\u00e0, sono state centinaia nel corso del tempo, e sono arrivate alla stessa conclusione di una ricerca fatta nel 1988 dalle Nazioni Unite: non esistono prove che confermino che l'essere a conoscenza della pena capitale possa avere un effetto deterrente sui criminali. Anche molte Commissioni governative (Massachusetts, Florida, Pennsylvania) non hanno trovato alcun legame tra la criminalit\u00e0 e le esecuzioni. Alcuni dati statistici (pubblicati nel 2000 dal New York Times): il tasso di omicidi in dieci dei dodici stati dove la pena di morte non era applicata era inferiore alla media nazionale; il tasso di omicidi in met\u00e0 degli Stati dove era applicata era superiore alla media nazionale; dal 1980 al 2000 negli stati non abolizionisti \u00e8 presente un aumento di omicidi che va dal 48 al 101 per cento; nello Stato del Massachusetts, abolizionista, il tasso di omicidi \u00e8 inferiore a quello del confinante Connecticut, sostenitore della pena capitale; nel Virginia Occidentale, abolizionista, i delitti sono inferiori del 30% rispetto al confinante Virginia, sostenitore sino al 2021; il Delaware possiede il pi\u00f9 alto tasso di esecuzioni rispetto alla popolazione e uno dei pi\u00f9 bassi tassi di omicidi rispetto agli altri stati; in Texas, dal 1976 al 2002, sono state eseguite pi\u00f9 di un terzo delle condanne a morte tra tutti gli stati e, malgrado questo, il tasso di omicidi \u00e8 molto al di sopra della media nazionale. Tutti questi fatti ed esempi, che risultano anche contraddittori, confermano che non esiste nessuna relazione semplice tra l'aumento (o la diminuzione) della criminalit\u00e0 e il numero (o la presenza) delle esecuzioni.\nI sostenitori della pena capitale continuano a portare avanti la tesi dell'effetto deterrente sui criminali per giustificare l'esistenza della pena capitale e consolidarne il consenso popolare. L'idea che la presenza della pena di morte possa fare in modo che alcuni possibili criminali si astengano dal commettere un delitto (o pi\u00f9 di uno) \u00e8 infondata. Secondo molti opinionisti e studiosi buona parte delle persone che commettono reati gravi lo fanno perch\u00e9 non riescono a controllare i loro impulsi e la loro aggressivit\u00e0 in momenti di paura, rabbia o sotto l'effetto di alcol e droghe. In certi momenti le persone non pensano alle conseguenze delle loro azioni e quindi in questi casi \u00e8 impossibile parlare di deterrenza.\nInoltre \u00e8 accaduto in pi\u00f9 di un caso che criminali commettano reati gravi convinti di farla franca. Negli Stati dove la pena di morte \u00e8 applicata e ben vista dalla maggioranza della popolazione la criminalit\u00e0 non diminuisce nel corso del tempo. A volte, anzi, aumenta; in altri casi resta pi\u00f9 o meno la stessa. Due esempi: in California, dal 1952 al 1967, periodo nel quale le condanne a morte erano eseguite molto di frequente, il numero degli omicidi \u00e8 aumentato, ogni anno, del 10%, mentre nel periodo tra il 1967 e il 1991, nel quale la pena di morte \u00e8 stata sospesa, l'aumento dei delitti \u00e8 stato del 4,8%; nello Stato di New York, tra il 1907 e il 1963, periodo nel quale la pena di morte era applicatissima dai tribunali, nei giorni seguenti un'esecuzione avvenivano in media due omicidi in pi\u00f9 ogni mese.\nIl dibattito tra gli opinionisti riguardo alla deterrenza \u00e8 da sempre stato negli USA molto acceso. Tra i sostenitori della tesi si trovano famosi economisti (Isaac Ehrlich), politici (la maggioranza dei governatori degli Stati del sud, molti senatori del Congresso) e Presidenti (Richard Nixon, Ronald Reagan, George H. W. Bush, George W. Bush). La teoria di Ehrlich, che venne utilizzata da Nixon per convincere la Corte Suprema al ripristino della pena capitale dice che: le decisioni di carattere sociale sono dovute a uomini che ragionano in maniera razionale rispondendo a degli imperativi. Dunque punizioni sempre pi\u00f9 severe sono utili per prevenire gli omicidi. Tra gli oppositori di questa teoria ci sono avvocati (Scott Turow), criminologhi (il professor Steven Messer) e politici (alcuni governatori degli Stati del nord, ministri come Janet Reno). Tutti questi portano avanti la tesi che non esiste alcuna prova che la presenza o meno di una punizione suprema possa dissuadere i criminali dal commettere reati gravi, e che, anzi, ne esistono molte che sostengono l'esatto contrario.\nIniquit\u00e0.\nQuando negli USA scoppi\u00f2 il caso O. J. Simpson, l'avvocato che se ne occup\u00f2 dichiar\u00f2 apertamente che gli assassini ricchi non finiscono quasi mai nei bracci della morte perch\u00e9, potendo permettersi avvocati famosi e costosi, sono meglio tutelati legalmente rispetto agli altri. L'avvocato e scrittore Scott Turow afferma, nel suo libro \"Ultimate Punishment\", che i sospettati che non sono in grado di ingaggiare avvocati importanti finiscono nelle mani di quelli d'ufficio, spesso scarsamente motivati o incompetenti e quindi, anche se sono innocenti, non avendo un avvocato che sia in grado di dimostrarlo, vengono condannati a morte da giurie che non vogliono rischiare di rimettere in circolazione un possibile feroce criminale. Secondo accurate ricerche la maggioranza dei condannati a morte negli USA sono persone povere e appartengono a fasce di popolazione considerate dall'opinione pubblica pi\u00f9 \u201csospette\u201d (afroamericani, latinoamericani, immigrati, nativi ecc.).\nInoltre \u00e8 presente il criterio, denunciato da Helen Prejan, autrice di \"Dead Man Walking\", della selettivit\u00e0 prima di emettere la sentenza a morte; in pratica la giuria decide che un detenuto deve morire o no a seconda di chi \u00e8 la vittima: se questa appartiene ad un ceto non agiato il caso non viene neanche seriamente indagato. Il \"New York Times\" ha pubblicato diversi articoli che riguardano i molti problemi degli studi legali che, per mancanza di fondi (procurata spesso da eccessivi tagli governativi), non possono garantire una difesa d'ufficio ai condannati a morte. Sono emersi anche casi di imputati mandati a morte che durante il processo sono stati difesi da avvocati d'ufficio che si sono presentati ubriachi, dopo aver fatto uso di droghe pesanti o che si sono addormentati per tutta la durata dell'udienza. Dal punto di vista costituzionale, la Corte Suprema degli Stati Uniti ha dichiarato che gli avvocati d'ufficio non hanno nessuna responsabilit\u00e0 se vengono commessi errori giudiziari, anche nel caso che siano assenteisti o incompetenti.\nCosti.\nMolti sostenitori della pena di morte affermano che consegnare al boia un condannato \u00e8 un metodo efficiente per risparmiare soldi statali. Questo luogo comune non solo non \u00e8 mai stato provato scientificamente, ma \u00e8 risultato falso. I professori Cook e Slawson, dell'Universit\u00e0 di Duke, hanno dimostrato che il costo per l'esecuzione di un detenuto \u00e8 di 2.160.000 dollari in pi\u00f9 rispetto al costo per il suo mantenimento a vita in un carcere statale. Dato che la maggioranza dei condannati sono persone povere, lo Stato, con i soldi pubblici, deve farsi carico delle spese per pagare: due avvocati per il processo, due per l'appello e i procedimenti che seguono la condanna, uno per l'habeas, diversi procuratori che sostengano l'accusa, agenti di polizia e investigatori incaricati di preparare il materiale che verr\u00e0 presentato al processo, giudici per le udienze, funzionari per la sorveglianza, esperti di pene sostitutive, psicologi, stenografi, i costi della carcerazione nel braccio della morte (nel quale le celle, per ovvi motivi, sono singole), i verbali ecc. Nel 2003 una Commissione governativa dello Stato dell'Indiana ha riportato la seguente conclusione: la pena di morte costa ai cittadini un terzo in pi\u00f9 del prezzo dell'ergastolo.\nAlcuni esempi: lo Stato della California, dal 1982, per poter applicare la pena di morte utilizza circa 90 milioni di dollari di soldi pubblici, in totale fino al 2000 sono stati spesi circa 200 milioni di dollari; in Florida ogni esecuzione costa allo Stato 24 milioni; nello Stato di New York, secondo il \"New York Daily News\", quando sar\u00e0 effettuata la prima esecuzione, si prevede che il costo della pena di morte raggiunger\u00e0 i 400 milioni di dollari. Per un processo relativo a reati da pena capitale l'avvocato alla difesa viene pagato 360.000 dollari (per un processo normale sono 160.000). Le tariffe per le indagini per la difesa sono dai 5.000 ai 48.000 dollari. Le stesse per l'accusa, mentre il procuratore viene pagato dai 320.000 ai 772.000 dollari, il doppio della difesa. La Corte assorbe circa 506.000 dollari per un processo dove \u00e8 prevista la possibilit\u00e0 di condanna a morte (82.000 per un processo normale). Le spese carcerarie sono di 137.000 dollari per un detenuto condannato a morte (55.000 per un detenuto condannato ad alcuni anni di carcere o all'ergastolo). Un esempio: in California un processo da pena di morte costa circa 1.897.000 dollari (un normale processo 627.000); questa somma, considerando il fatto che nella maggior parte dei casi per avere una sentenza definitiva occorrono pi\u00f9 processi, va moltiplicata per 4 o 5.\nIl Victim's Rights Movement e la sua influenza sul sistema giudiziario statunitense.\nA partire alla met\u00e0 degli anni 70 del Novecento si \u00e8 creata nel popolo americano una nuova visione del concetto di pena. La teoria illuminista che punire serva a cambiare il colpevole e ad educarlo alle regole della societ\u00e0 a cui appartiene era entrata in crisi a seguito dei fallimenti di molti casi di riabilitazione. A questa teoria si era sostituita quella della cosiddetta \"retribuzione\", che sosteneva che i parenti delle vittime, e la comunit\u00e0 stessa, dovessero essere \u201crisarcite\u201d della loro perdita. La vendetta non era pi\u00f9 vista come un peccato, ma anzi come un diritto accettabile, anche dal punto di vista religioso (\u201cil perdono\u201d del Nuovo testamento veniva sostituito con \u201cil castigo\u201d del Vecchio).\nIn quel periodo \u00e8 nato il \"Victim's Rights Movement\", il movimento che tutela i diritti dei parenti delle vittime degli omicidi. Il movimento chiede al loro Stato un sostegno morale e sociale, una sorta di compensazione e di poter partecipare attivamente al processo del sospetto colpevole della morte del loro caro.\nQuesto movimento ha ottenuto un importante successo col caso \"Payne vs Tennessee\", nel 1991, che ha portato la Corte Suprema degli Stati Uniti a dichiarare che la presenza dei parenti delle vittime al processo che riguarda il sospetto colpevole dell'omicidio del loro parente \u00e8 costituzionale, in quanto \u00e8 necessario per la corte essere a conoscenza del dolore inflitto alla famiglia della vittima per poter decretare una pena equa e proporzionata; inoltre, concedere ai parenti delle vittime di parlare al processo le avrebbe aiutate a chiudere con il passato e a riacquistare una sorta di pacificazione mentale. Il dibattito sulla questione se sia giusto o no ammettere i parenti delle vittime ai processi era iniziato diversi anni prima e aveva portato la Corte Suprema a definire la presenza di queste incostituzionale in due occasioni (\"Booth v. Maryland, 1987\" e \"Gathers v. South Carolina, 1989\"). Le motivazioni erano state le seguenti:\nTra le motivazioni che spingono le vittime ad essere favorevoli alla pena capitale vi \u00e8 il fatto che spesso la condanna all'ergastolo non si \u00e8 rivelata tale, e l'assassino dei parenti, rimesso in libert\u00e0, ha commesso altri omicidi. Nel corso del tempo le leggi cambiano e quindi troviamo in molti stati casi di condannati all'ergastolo per crimini feroci ai quali \u00e8 stata ridotta la pena a seguito di una modifica del codice giudiziario. I parenti di quella vittima si sentono dunque \u201ctraditi\u201d dalla giustizia del loro Stato e il loro senso di rappacificazione con la comunit\u00e0 va in frantumi: per evitare questo essi sentono il bisogno della condanna a morte, per fare in modo che, con l'esecuzione, finisca il loro dolore in maniera definitiva, e non vi sia possibilit\u00e0, per il colpevole, di essere rilasciato.\nA gruppi e motivazioni simili si oppongono movimenti come il Murder Victims Families for Reconciliation, un'associazione che riunisce parenti di vittime di omicidio contrari all'uso della pena di morte.\nVendetta.\nIl fatto che la pena di morte sia vista come un servizio reso al benessere della famiglia ha portato studiosi e intellettuali a chiedersi se il conforto psicologico e il senso di soddisfazione da parte delle vittime nell'assistere ad un'esecuzione non \u00e8 altro che un desiderio, pi\u00f9 o meno confessato, di vendetta.\nRiflettendo su questo tema William Ian Miller, autore del bestseller \"Clint Eastwood and Equity\", afferma che se un tempo la vendetta veniva considerata un peccato sia dal punto di vista religioso, che giuridico e morale, oggi le cose sono cambiate: la vendetta \u00e8 un sentimento umano del quale non si deve provare vergogna. A confermare questa tesi troviamo un noto saggio di Steven Eisenstat, \"Revenge, Justice and Law\". I punti chiave del saggio sono: la vendetta non \u00e8 immorale se chi la applica ha delle buone ragioni, se \u00e8 proporzionata al torto subito e se ad essere punito \u00e8 il vero colpevole; infliggere sofferenze a chi ci ha privato di una persona cara non \u00e8 immorale, ma umano; la pena deve essere corretta, legalmente accettata dalla comunit\u00e0. Tra le conseguenze negative della vendetta vi \u00e8 la possibilit\u00e0 che il parente della vittima, condizionato da uno stato d'animo di rabbia e profondo dolore, possa colpire un innocente, assegnare una punizione iniqua rispetto al torto subito o creare un ciclo di violenze che, una volta scatenato, sar\u00e0 difficilmente arrestabile.\nFranklin Zimring, autore di \"The Contradiction of American Capital Punishment\", sostiene che la pena capitale \u00e8 vista dai sostenitori non come un mezzo dello Stato per esercitare un potere punitivo nei confronti di chi non rispetta le regole ma come un \u201crisarcimento\u201d che viene fatto dallo Stato stesso alle vittime e all'intera comunit\u00e0. La vendetta viene considerata quindi non un peccato ma anzi un diritto del quale la giustizia si deve avvalere per poter compensare il crimine commesso. Questa visione si collega direttamente a quella che in America viene chiamata vigilante tradition, ovvero la necessit\u00e0, di fronte ad un torto subito, a farsi giustizia da soli. Dobbiamo ricordare che negli Stati Uniti, in particolare in quelli del sud, \u00e8 stato per molto tempo praticato e considerato corretto il linciaggio (secondo le statistiche di Robert Bohm dal 1608 al 1998 i linciaggi negli USA sono stati 10.000).\nLe decisioni della Corte Suprema.\nNel corso della storia degli Stati Uniti l'atteggiamento della popolazione nei confronti della pena capitale \u00e8 cambiato molto spesso influenzando le decisioni della Corte Suprema e portandola a modificare le posizioni ideologiche prese. Infatti si sono alternati periodi nei quali si riteneva necessario l'utilizzo di una maggiore durezza e di un inasprimento delle pene, e periodi nei quali si riteneva necessario limitare i casi punibili con la pena capitale.\nSegue un elenco dettagliato delle pi\u00f9 importanti sentenze espresse dalla Corte riguardanti la pena di morte:\nRedenzione.\nNegli Stati Uniti d'America una giuria pu\u00f2 condannare a morte un imputato se \u00e8 colpevole di uno o pi\u00f9 crimini per i quali \u00e8 prevista la pena capitale. Questa categoria di criminali commette atti violenti che provocano il disgusto e l'indignazione di tutta la comunit\u00e0, costringendola ad adottare misure di sicurezza per fare in modo che quel crimine orrendo non si ripeta pi\u00f9. Secondo alcuni studi, la maggioranza di questi individui \u00e8 composta da persone instabili e incapaci di domare la loro aggressivit\u00e0, che commettono reati per il gusto di farlo e sono in gran parte destinati a rimanere tali. Malgrado questo dato esistono esempi di casi nei quali diversi anni di reclusione hanno cambiato totalmente il carattere dei criminali. Tenendo conto di questo fatto la pena di morte spezzerebbe il meccanismo evolutivo- educativo: uccidendo il responsabile, viene ucciso anche il possibile esempio del cambiamento.\nRischio di innocenti nel braccio della morte.\nIl fatto che port\u00f2 l'allora Governatore dell'Illinois George Ryan a definire il sistema giudiziario di quello Stato \u201c\"pieno di errori\"\u201d e a proclamare la moratoria fu l'inquietante statistica che dimostrava che quasi met\u00e0 delle persone condannate a morte nell'Illinois si erano rivelate successivamente non colpevoli o colpevoli di un reato diverso da quello per il quale erano state processate e giudicate. In altri termini lo Stato governato da Ryan aveva giustiziato o stava per giustiziare degli innocenti. Nel 1999 il \"Chicago Tribune\" pubblic\u00f2 diversi articoli riguardanti casi di gravi errori giudiziari in Illinois che avevano portato molte giurie, in buona o cattiva fede, a condannare a morte imputati sulla base di prove rivelatesi false o non attinenti. Il problema della condanna a morte di innocenti riguarda tutti gli Stati dell'Unione favorevoli alla pena capitale. Esemplare \u00e8 il caso di Lena Baker.\nMolti sostenitori definiscono il prezzo da pagare in caso di errori \u201caccettabile\u201d, altri inorridiscono ma definiscono comunque la pena di morte una necessit\u00e0 statale alla quale non si pu\u00f2 rinunciare. L'utilizzo, iniziato a partire dalla met\u00e0 degli anni novanta del Novecento, del test del DNA ha dimostrato l'esistenza di diciotto casi di innocenti condannati a morte. Il risultato di questi test ha aiutato gli oppositori della pena capitale a mostrare le prove del fallimento di questa pratica. I favorevoli, per\u00f2, sostengono che il test rappresenta, anzi, un argomento di sostegno alla pena di morte, in quanto dimostra con sicurezza il legame che c'\u00e8 tra la vittima e l'imputato colpevole.\nConfronto tra vecchio e nuovo continente.\nGli Stati Uniti hanno un legame strettissimo con la pena capitale fin dalla loro nascita, ma questa pratica ha ricevuto sempre maggiori consensi dall'inizio degli anni ottanta del Novecento fino ad oggi, portando giornalisti e studiosi a chiedersi perch\u00e9 gli USA siano rimasti la sola democrazia occidentale ad adottarla, divergendo dalle tendenze abolizioniste europee (e, in particolar modo, della Gran Bretagna). Il concetto di pena capitale \u00e8 concepito in maniera diversa negli USA rispetto all'Europa, e in particolar modo all'Italia. Secondo lo scrittore Scott Turow, l'atteggiamento degli Stati Uniti d'America, opposto alla tendenza abolizionista degli Stati Europei, rimanda al forte attaccamento che ha il popolo americano verso le istituzioni e le leggi che esso stesso ha creato, rendendo il proprio paese il simbolo della democrazia nel mondo.\nI cittadini statunitensi, quasi tutti figli di immigrati, infatti, non essendo legati, come gli europei, a generazioni e generazioni di antenati con una lunga storia, si sentono uniti dall'insieme di regole che i padri fondatori della Repubblica hanno scritto per tutelare i diritti e le libert\u00e0 di tutti loro. La legge e le istituzioni sono viste negli States come delle cose che accomunano, uniscono, e rendono la convivenza tra i cittadini pi\u00f9 equa e giusta, incrementando le speranze comuni. Da questa concezione deriva il sentimento di necessit\u00e0 di punire coloro che hanno contribuito ad infrangere questa unit\u00e0 e questa fede, danneggiando tutto ci\u00f2 che si ritiene sia stato fatto per il bene comune.\nJaner Q. Whitman, autore di \"Harsh Justice\", sostiene che il diffuso consenso per la pena capitale negli USA sia dovuto al fatto che la mancanza di lunghe tradizioni aristocratiche renda il popolo americano unito non dalla storia ma dal rispetto verso leggi ed istituzioni che esso stesso ha creato. Questo ha portato, e porta anche oggi, gli americani al desiderio di una punizione esemplare per chi viola o non si adegua a tali regole ritenute standard della comunit\u00e0. Se in Europa il rispetto per il condannato simboleggia una sorta di eliminazione delle disuguaglianze sociali del passato, negli States questo non avviene.\nLa presenza della pena di morte negli USA \u00e8 anche spiegata se vengono prese in considerazione le grandi differenze che esistono tra il sistema americano e quelli europei. Se osserviamo la societ\u00e0 USA nel suo interno notiamo profonde frammentazioni, divisioni e molti pi\u00f9 pericoli rispetto ad altri esempi europei. Un dato statistico di rilievo \u00e8 il fatto che la percentuale di omicidi negli States \u00e8 quattro volte pi\u00f9 alta rispetto a quella dell'Unione europea. Laddove il tasso di delitti e violenza sono elevati, la paura, l'odio, la sofferenza sono pi\u00f9 forti e portano al mantenimento di una punizione considerata sopra tutte le altre: una punizione suprema.\nDavid Garland, autore di \"Capital Punishment e The Culture of Control\", afferma che per capire il largo consenso verso la pena di morte negli USA, \u00e8 necessario prendere in esame solo la storia pi\u00f9 recente del paese, infatti l'incremento della pratica della pena capitale \u00e8 avvenuto solo negli ultimi trent'anni, precedentemente ci sono stati periodi nei quali questa veniva applicata solo per un numero esiguo di reati o veniva sospesa provvisoriamente. Per quanto riguarda il collegamento tra pena di morte e linciaggio Garland ci aiuta a tenere presente che: a prevalere negli Stati del sud, pi\u00f9 che la tendenza a farsi giustizia da soli, \u00e8 stato il razzismo e l'intolleranza della popolazione bianca; negli ultimi trent'anni tra gli stati che possiedono la pena di morte nel sistema giuridico sono presenti anche stati del nord e dell'ovest; la pratica del linciaggio era (e, in diversi casi, \u00e8 ancora oggi) diffusa in tutto il mondo, non \u00e8 quindi una caratteristica della cultura o della tradizione statunitense.\nL'influenza delle riflessioni di Beccaria.\nIl saggio \"Dei delitti e delle pene\" di Cesare Beccaria, scritto nel 1764, \u00e8 considerato un pilastro dell'abolizionismo. La tesi del grande pensatore italiano consisteva nell'affermare che lo Stato non possiede alcun diritto di uccidere i propri cittadini, in quanto questi non devono necessariamente consegnare allo Stato di cui fanno parte il potere di vita e di morte su se stessi, come segno di appartenenza a quel determinato tipo di societ\u00e0. Beccaria metteva anche in dubbio uno dei motivi per il quale la pena di morte veniva, e viene ancora oggi, applicata: la deterrenza. Queste riflessioni provocarono gi\u00e0 tra i padri fondatori della repubblica degli Stati Uniti d'America grandi discussioni che portarono questi ad imporre molte limitazioni alla pena capitale.\nQuesta sanzione estrema venne considerata infatti come una forma di brutalit\u00e0 legalizzata che non teneva conto degli ideali di uguaglianza diffusi nel periodo dell'Illuminismo e del fatto che, col passare del tempo, le persone possono cambiare. Nel 1700 la pena veniva vista infatti non come una punizione, ma come un metodo utile per educare al rispetto delle regole e al cambiamento. Beccaria influenz\u00f2 alcuni tra i pi\u00f9 grandi pensatori e filosofi progressisti del periodo (tra questi anche due tra i pi\u00f9 famosi presidenti degli Stati Uniti), come Benjamin Rush, John Adams e Thomas Jefferson. Quest'ultimo, in particolare, eletto presidente, port\u00f2 avanti una politica di restringimento del campo entro il quale si potevano eseguire le esecuzioni, portando la Pennsylvania a limitare la pena di morte all'omicidio di primo grado nel 1794 e il Michigan, primo Stato negli USA, ad abolirla del tutto per i reati di omicidio nel 1846.\nLe ultime esecuzioni capitali.\nDal 1976 il Texas \u00e8 lo Stato in cui \u00e8 stato eseguito il maggior numero di esecuzioni capitali. Sempre nel 1976 la Corte Suprema aveva decretato una moratoria delle esecuzioni per dieci anni, ma non appena fin\u00ec il periodo le esecuzioni ricominciarono. Nel 2002 la Corte Suprema ha dichiarato incostituzionale l'esecuzione dei malati di mente. Contrarie alla Costituzione sono state anche ritenute le sentenze di morte emesse da giudici singoli e non dalla giuria popolare. Per questo motivo nel giugno 2002 sono state annullate oltre 150 condanne a morte in almeno cinque stati. Nel gennaio 2003 il governatore dello Stato dell'Illinois, George Ryan, tra gli ultimi atti compiuti in tale carica, ha commutato in ergastolo le condanne a morte di 167 persone e ha liberato quattro detenuti, convinto della loro innocenza. Anche il suo successore ha portato avanti la moratoria. Nel 2002 le esecuzioni sono state 71, riconfermando gli USA al quarto posto come numero di condanne a morte eseguite.\nL'esecuzione capitale avvenuta il 20 giugno 2006 in Texas ha avuto fasi drammatiche: il condannato a morte Lamont Reese ha lottato fisicamente fino all'ultimo momento per non farsi trascinare nella camera della morte del carcere di Huntsville. \"Mi state assassinando\", urlava il condannato. Anche la madre di Reese, presente, ha cominciato a prendere a calci il vetro divisiorio, costringendo i boia a portarla via. Sempre nel 2006, esattamente il 29 agosto, il governatore del Dakota del Sud ha rinviato l'esecuzione tramite iniezione letale di un uomo di 24 anni, Elijah Page, in quanto la legge prevede l'uso di due farmaci, mentre i funzionari del carcere intendono aggiungere un terzo farmaco; quest'ultima \u00e8 stata eseguita l'11 luglio 2007 alle 22.00 (ora locale del Dakota del Sud) presso il penitenziario di Stato in Sioux Falls. Nel Dakota del Sud, Elijah Page \u00e8 la prima persona giustiziata da quando la pena di morte \u00e8 stata reintrodotta, mentre \u00e8 la quindicesima persona giustiziata dal 1877 in quanto l'ultima condanna a morte \u00e8 stata eseguita sessant'anni fa tramite sedia elettrica l'8 aprile 1947 a George Sitts.\nNel novembre 2006 un condannato \u00e8 morto dopo circa 40 minuti (invece dei 7 previsti) tra atroci sofferenze; questo ha sollevato ulteriori dubbi e perplessit\u00e0 sull'uso della pena capitale al punto che due stati hanno sospeso temporaneamente la pena di morte in attesa di una decisione definitiva. Nel maggio 2007 l'esecuzione nello Stato dell'Ohio di Christopher Newton \u00e8 durata oltre due ore. Il boia non \u00e8 riuscito a trovare la vena per le caratteristiche del corpo del condannato (estremamente obeso) e ha necessitato di oltre 10 tentativi. Al condannato, nel frattempo, era stata anche concessa una pausa per andare al bagno.\nIl 25 settembre 2007 \u00e8 stata eseguita quella che sarebbe potuta essere l'ultima condanna a morte negli Stati Uniti d'America: Michael Wayne Richard \u00e8 stato ucciso in Texas tramite iniezione letale. La sua \u00e8 stata la 42\u00aa esecuzione nel 2007, la 1.099\u00aa dalla reintroduzione della pena di morte nel 1976. Dopo il pronunciamento del 15 aprile 2008 della Corte Suprema, affermante che l'iniezione letale non \u00e8 crudele, sono riprese le esecuzioni.\nDopo una sospensione \"de facto\" di circa sette mesi delle condanne a morte in tutta la nazione, il 6 maggio 2008 alle 19.00 ora locale (l'1.00 Italiana), lo Stato della Georgia ha eseguito la prima condanna a morte tramite iniezione letale, di William Earl Lynd, accusato di omicidio della sua fidanzata. Il 22 maggio lo Stato del Mississippi ha messo a morte per iniezione letale, nel carcere di Parchman, Earl Wesley Berry, condannato per omicidio. Si tratta della seconda esecuzione negli Usa da quando la Corte Suprema ha espresso la sua valutazione sulla costituzionalit\u00e0 dell'iniezione letale. Berry aveva cercato inutilmente di ottenere un rinvio dell'ultima ora da parte dei giudici di Washington. Era stato condannato per aver rapito nel 1987 una donna all'uscita di una chiesa, picchiandola poi a morte.\nAlle 21.00 del 23 settembre 2010, presso il Greensville Correctional Center di Jarrat in Virginia, \u00e8 stata giustiziata Teresa Lewis. Si tratta della prima donna ad essere giustiziata in Virginia dal 1912 e della prima condanna ad essere eseguita mediante iniezione letale (fino ad allora si \u00e8 sempre utilizzata la sedia elettrica). La donna \u00e8 stata condannata nel 2003 per aver ordinato l'uccisione del marito e del figlio adottivo di lui, allo scopo di incassare la loro assicurazione sulla vita. L'esecuzione \u00e8 stata preceduta da manifestazioni e raccolta di firme per chiedere la sospensione della condanna, anche a causa dei problemi di salute mentale della donna.\nAlle 23.08 (ora locale) del 21 settembre 2011, nel carcere di Jackson, in Georgia \u00e8 stato giustiziato con una iniezione letale Troy Davis, 42 anni, condannato per l'omicidio di un poliziotto fuori servizio, Mark McPhail, ucciso a Savannah nel 1989. Le ultime parole del condannato sono state: \u201cNon sono stato io, non avevo una pistola quella notte. Dovete trovare la verit\u00e0\u201d. Poi, riferendosi agli agenti che lo stavano legando alla barella: \u201cA chi sta per prendermi la vita dico: Dio abbia piet\u00e0, e benedica le vostre anime\u201d. Il Carolina del Nord, nel 2009, ha emanato il \"Racial Justice Act\", secondo cui un condannato a morte pu\u00f2 fare appello se tale sentenza \u00e8 stata emessa sulla base di pregiudizi razziali.\nLa moratoria di fatto.\nDal 25 settembre 2007 al 6 maggio 2008 c'\u00e8 stata una moratoria di fatto delle esecuzioni capitali: in quel periodo, tutte le pene che avrebbero dovuto essere eseguite in seguito sono state bloccate dalla Corte Suprema, dalle corti d'appello federale o dal Presidente degli Stati Uniti.\nLe esecuzioni sospese a partire da quella data sono le seguenti:\nMolti di questi detenuti sono stati giustiziati dopo le sentenze della Corte Suprema. \nLa situazione corrente.\nGli Stati di New York, e Kansas non applicano la pena capitale dal 1976. Nello Stato di New York, la Corte Suprema statale ha dichiarato la pena di morte incostituzionale, ma il Congresso statale non ha ancora decretato una legge che la abolisca del tutto, malgrado abbia commutato tutte le condanne a morte in ergastolo senza possibilit\u00e0 di scarcerazione. Nel 2018 anche la Corte Suprema dello Stato di Washington ha dichiarato incostituzionale la pena di morte. \nI territori non incorporati, come Porto Rico non accettano la legge federale che contempla la pena di morte.\nNel Nuovo Messico tuttavia, l'abolizione riguarda i reati commessi dopo luglio 2009. Nell'Illinois \u00e8 stata abolita nel 2011, dopo una moratoria che durava dal 2000 per volont\u00e0 di George Ryan, il quale accortosi dei molti errori giudiziari legati a essa, decise anche, come ultimo atto da governatore a gennaio 2003, di convertire tutte le condanne a morte in ergastoli e concedere 4 grazie. L'anno dopo \u00e8 stata la volta del Connecticut (ma in questo caso non c'\u00e8 retroattivit\u00e0); il 6 novembre 2012 la California ha votato sulla possibile abolizione della pena di morte, mantenendola con il 52% dei consensi. La stessa California mantiene e commina la pena di morte dalla reintroduzione (1992), ma, pur non essendo in moratoria volontaria, l'ha applicata appena 13 volte e l'ultima sentenza \u00e8 stata eseguita nel 2006 (in seguito alla penultima, la controversa esecuzione del \"criminale redento\" Stanley Williams, che ha suscitato accese proteste). A partire dal 13 febbraio 2019, il governatore Newsom ne ha annunciato la sospensione.\nIl Kentucky ha deciso una moratoria dal 1999, ma nel 2008 ha eseguito una condanna a morte richiesta dallo stesso detenuto, che intendeva morire, nonostante i legali lo ritenessero un suicidio assistito illegale. L'Oregon attua un'esplicita moratoria dal 1997. Nel 1964 fu l'unico Stato ad abolire la pena capitale per referendum, reintroducendola successivamente sempre con tale strumento; un condannato ha richiesto di essere giustiziato, ma il governatore John Kitzhaber nel 2013 ha rinviato nuovamente l'esecuzione, affermando di volere una moratoria completa durante il suo mandato (fino al 2014), essendo contrario. Nel New Hampshire l'abolizione per legge \u00e8 stata rimandata dopo essere fallita per un solo voto al Senato dello Stato il 18 aprile 2014, per poi essere approvata nel 2019.\nIl Nebraska ha invece cambiato metodo, adottando l'iniezione letale, dichiarando incostituzionale la sedia elettrica che era il solo metodo usato. Nel 2014 \u00e8 stata votata una legge che l'ha abolita del tutto, superando con un doppio voto a maggioranza ampia il veto del governatore.\nLa Corte Suprema \u00e8 stata pi\u00f9 volte chiamata a pronunciarsi sulle modalit\u00e0 di esecuzione e sulla costituzionalit\u00e0 federale e nei singoli stati della pena capitale (la Costituzione proibisce pene crudeli e disumane, ma la pena di morte, con le modalit\u00e0 attuali, in precedenti pronunce, non fu considerata tale). La Corte suprema dell'Arkansas, il 22 giugno 2012, ha bloccato temporaneamente le esecuzioni, poich\u00e9 ha giudicato incostituzionale la legge che affida ai penitenziari stessi la gestione delle procedure e la selezione dei farmaci usati.\nIl Maryland ha abolito definitivamente la pena di morte il 15 marzo del 2013. Gli stati dove non si applica la pena di morte, al 2014 sono 19 abolizionisti (pi\u00f9 il DC e Porto Rico) e 8 ufficialmente in moratoria. 23 sono quelli che ne fanno uso, pi\u00f9 o meno regolare.\nNel 2014 l'86 % delle esecuzioni si \u00e8 concentrato in Texas, Georgia e Missouri; solo sei Stati hanno eseguito condanne, e la maggioranza relativa dei giudici della Corte suprema ha espresso dubbi di costituzionalit\u00e0.\nIl Colorado ha votato per l'abolizione della pena capitale a decorrere dal 23 marzo 2020, mentre la Virginia l'ha abolita il 24 marzo 2021.\nNuovi problemi di costituzionalit\u00e0.\nIn seguito ad alcuni problemi con il nuovo cocktail dell'iniezione letale (che ha provocato un'esecuzione con molta sofferenza al condannato il 30 aprile 2014 in Oklahoma) - per effetto del boicottaggio delle case farmaceutiche non \u00e8 disponibile il cocktail approvato - alcuni stati hanno proposto il ritorno alla sedia elettrica o al plotone d'esecuzione, mentre il Presidente Barack Obama \u00e8 intervenuto, dicendo che, pur essendo la pena di morte in apparenza appropriata per alcuni gravissimi delitti - occorre una seria riflessione sulla pena capitale e i suoi metodi, aprendo il dibattito su una possibile sospensione o abolizione (Obama ha fatto riferimento anche alla discriminazione razziale e alle numerose condanne di innocenti).\nL'ufficio dell'ONU per i diritti ha ripetutamente invitato gli Stati Uniti, in particolare il governo federale, a non tornare a vecchi metodi, considerati contrari ai diritti umani, e a imporre agli stati membri una moratoria della pena di morte tramite iniezione letale, sospendendo quindi l'applicazione della massima sanzione. La Corte Suprema ha sospeso temporaneamente molte esecuzioni a partire dal 1\u00ba maggio 2014, pur non accogliendo l'invito, dovendo nel frattempo riesaminare la questione di costituzionalit\u00e0.\nLa Georgia e il Missouri hanno ricominciato per primi le esecuzioni dal 18 giugno 2014. Insieme all'Okhlahoma, hanno approvato infatti una legge che mantiene segreta la provenienza dei farmaci, per evitare contestazioni (legge che molti ritengono anticostituzionale).\nQuesta vertenza potr\u00e0 portare, per alcuni, la Corte suprema a dichiarare il cocktail di farmaci oggi disponibile incostituzionale, inducendo quindi alcuni stati, come ad esempio il Tennessee, a tentare il ritorno alla sedia elettrica (usata l'ultima volta nel 2010, in questo Stato), all'impiccagione, alla fucilazione o alla camera a gas (che per\u00f2 hanno anch'essi un grosso rischio di incostituzionalit\u00e0, specialmente i primi due, mentre gli ultimi due disturbano la sensibilit\u00e0 di molti, ad esempio gli ebrei si oppongono alla camera a gas perch\u00e9 usata dai nazisti) o a proclamare, in futuro, una moratoria di fatto delle esecuzioni.\nNel 2014 il Procuratore generale degli Stati Uniti d'America (cio\u00e8 il ministro della Giustizia) Eric Holder si \u00e8 dichiarato contrario alla pena di morte; \u00e8 la prima volta che questo avviene; Holder ha detto che \u00ab\u00e8 la cosa pi\u00f9 seria che faccio come ministro della giustizia: determinare quando chiedere l'applicazione della pena di morte. E come ministro della giustizia l'ho fatto, anche se personalmente sono contro. Come ministro della Giustizia devo far applicare la legge federale\u00bb. Hoder nel 2015 ha chiesto ufficialmente una moratoria.\nLa Corte suprema nel gennaio 2015 ha nuovamente cominciato a esaminare la costituzionalit\u00e0 dell'iniezione letale, e la possibilit\u00e0 di usare altri metodi anch'essi sospettati di non costituzionalit\u00e0, come la sedia elettrica. Nel giugno 2015 ha autorizzato di nuovo l'uso del midazolam in assenza di pentothal."}
{"id": "96328", "revid": "838137", "url": "https://it.wikipedia.org/wiki?curid=96328", "title": "276 a.C.", "text": ""}
{"id": "96330", "revid": "838137", "url": "https://it.wikipedia.org/wiki?curid=96330", "title": "275 a.C.", "text": ""}
{"id": "96331", "revid": "838137", "url": "https://it.wikipedia.org/wiki?curid=96331", "title": "274 a.C.", "text": ""}
{"id": "96332", "revid": "2142040", "url": "https://it.wikipedia.org/wiki?curid=96332", "title": "Ettore Muti", "text": "Convinto fascista fin dagli esordi del movimento, partecip\u00f2 alle iniziative delle squadre d'azione, ricopr\u00ec numerose cariche tra cui quella di segretario del Partito Nazionale Fascista dall'ottobre 1939 fino al 28 ottobre 1940. Era soprannominato \"Gim dagli occhi verdi\".\nMedaglia d'oro al valor militare e uomo d'azione , rimase ucciso in circostanze oscure circa un mese dopo la caduta del fascismo, avvenuta il 25 luglio 1943.\nBiografia.\nGiovent\u00f9.\nFiglio di Celestina Ghirardi, donna di nobili origini, e di Cesare, un modesto impiegato dell'anagrafe, gli fu imposto il nome di Ettore dalla madre, come omaggio a Ettore Fieramosca. Crebbe sotto l'influenza del carattere forte e patriottico di quest'ultima, nonch\u00e9 delle sue due sorelle maggiori, Linda e Maria. La famiglia Muti (il cognome originario Muty fu cambiato dallo stesso padre di Ettore, per andare incontro alle istanze patriottiche della madre) abitava a Ravenna in corso Garibaldi (attuale via di Roma), immediatamente di fronte alla caserma di cavalleria di Santa Maria in Porto. Per questo motivo, fin da piccolo fu attratto dal mondo militare. Pi\u00f9 volte scapp\u00f2 di casa per andare ad assistere ai vari eventi della vita della caserma. Anche nei giochi trasferiva la sua passione, formando una piccola banda di ragazzini e costruendo avventure ispirate a quelle degli eroi ritratti nel settimanale \"L'Esploratore\", di cui era avido lettore. Il protagonista delle imprese raccontate nella rivista era un ragazzo di nome \"Gim\", ed Ettore ottenne per s\u00e9 questo soprannome, che lo accompagn\u00f2 poi per tutta la vita. Tra i suoi compagni della prima infanzia, vi fu anche il futuro petroliere Attilio Monti, che sarebbe pi\u00f9 tardi divenuto suo autista e assistente. Terminate le scuole elementari, fu iscritto a quelle tecniche, dove continu\u00f2 a dare prova della sua indole ribelle e inquieta. Immerso nella propaganda interventista dei mesi immediatamente precedenti all'entrata del Regno d'Italia nella prima guerra mondiale (maggio 1915), si rese protagonista di un curioso episodio. Dopo aver assistito a una lezione del proprio professore, di inclinazioni socialiste e pacifiste, fu invitato a scrivere un tema sullo \"Studente esemplare\": Ettore riport\u00f2 fedelmente le opinioni del professore, descrivendo il tipo dello studente pacifista, volenteroso, schivo delle cattive compagnie, ma chiosando con la frase \"Questo per\u00f2 non \u00e8 un ragazzo, ma un aborto di natura\". L'episodio fece naturalmente scandalo, ma Ettore fu difeso dalla madre, che accolse con malcelato orgoglio le inclinazioni del figlio.\nA 13 anni non ancora compiuti venne espulso da tutte le scuole del regno per aver preso a pugni un insegnante. Non si scompose molto per questa sanzione e a 14 anni fugg\u00ec di casa per arruolarsi come volontario nella prima guerra mondiale, ma i carabinieri lo respinsero. L'anno seguente ritent\u00f2 e, dopo aver falsificato la sua data di nascita nei documenti, riusc\u00ec ad arruolarsi dapprima nel 6\u00ba reggimento di Fanteria della Brigata Aosta, poi negli Arditi. Al fronte si distinse per l'audacia e le imprese spericolate: la pi\u00f9 celebre avvenne nel giugno 1918, durante la Battaglia del Solstizio, quando il reparto di Arditi nuotatori al quale apparteneva fu mandato a formare una testa di ponte sulla riva sinistra del Piave. Dopo un feroce scontro all'arma bianca, i \"Caimani del Piave\" riuscirono nell'impresa ma, all'arrivo dei rinforzi, degli 800 uomini iniziali ne erano rimasti soltanto 22, tra i quali lo stesso Muti. Venne perci\u00f2 proposto per la Medaglia d'argento al valor militare, ma Muti rifiut\u00f2 nel tentativo di nascondere che si era arruolato sotto falso nome, in quanto minorenne. I superiori, insospettiti, scoprirono la sua vera identit\u00e0 e lo rispedirono a casa. Nel 1919 partecip\u00f2 all'Impresa di Fiume. I combattimenti veri e propri non erano molti e ci\u00f2 gli permise di compiere numerose imprese spericolate che, come la particolarit\u00e0 della vicenda fiumana dimostra nel suo complesso, hanno talvolta pi\u00f9 del goliardico che del militaresco. Gabriele D'Annunzio coni\u00f2 per lui l'appellativo di \u00abGim dagli occhi verdi\u00bb:\nL'adesione al Partito Fascista.\nDurante l'esperienza fiumana incontr\u00f2 Benito Mussolini, dal quale rimase affascinato. Rientrato da Fiume, entr\u00f2 a far parte dei fasci di combattimento, comandando diverse azioni e subendo alcuni arresti. Il 29 ottobre 1922 fu alla testa dei fascisti che occuparono la prefettura di Ravenna, durante le operazioni svoltesi sul territorio nazionale, contemporaneamente alla Marcia su Roma. Con l'istituzionalizzazione delle squadre d'azione, Muti incominci\u00f2 la carriera nella Milizia Volontaria per la Sicurezza Nazionale (MVSN), corpo creato per inquadrare le squadre fasciste. Nel 1923 fu comandante della \"coorte\" di Ravenna e nel 1925 divenne console (pari a colonnello nei gradi militari).\nLa sua vita fu sempre spensierata e irrequieta: organizzava feste, frequentava belle donne, guidava auto sportive, sfrecciava con la sua Harley Davidson nelle campagne romagnole e romane. Nel settembre 1926 si spos\u00f2 con Fernanda Mazzotti, figlia di un banchiere che non era d'accordo sulle nozze. Nel 1929 nacque la sua unica figlia, Diana. Il 13 settembre 1927 Muti sub\u00ec un attentato, mai ben chiarito, in piazza del popolo a Ravenna ai piedi della Torre dell'Orologio. Un bracciante (tale Lorenzo Massaroli) gli spar\u00f2 due volte, al braccio e all'inguine. L'attentatore venne ucciso sul posto dal federale Renzo Morigi (medaglia d'oro nel 1932 nel tiro alla pistola alle Olimpiadi di Los Angeles), noto rivale di Muti, immediatamente accorso.\nDopo una degenza in ospedale, Muti venne trasferito a Trieste, dove comand\u00f2 la terza legione della milizia portuaria e fece la conoscenza del Duca Amedeo d'Aosta, che lo convinse a entrare nella neonata Regia Aeronautica. Non essendo riuscito a integrarsi bene a Trieste (tornava sempre a Ravenna quando poteva), ed entusiasmatosi per la nuova avventura, accett\u00f2 l'offerta di buon grado.\nDall'Etiopia a segretario del PNF.\nL'arma azzurra segn\u00f2 per lui una svolta: Muti si appassion\u00f2 subito al volo e, pur di entrare in aeronautica, accett\u00f2 il declassamento al grado di tenente. Durante la guerra d'Etiopia si mise in luce, nonostante l'assenza di aviazione avversaria, ricevendo due medaglie d'argento ed una di bronzo al valore militare. Nelle fasi finali del conflitto entr\u00f2 nella 15\u00aa Squadriglia da bombardamento Caproni \"La Disperata\" con Galeazzo Ciano (di cui divenne amico), Roberto Farinacci e Alessandro Pavolini.\nNel 1936 torn\u00f2 in Italia accolto da eroe, ma part\u00ec nuovamente poco dopo, per partecipare, con lo pseudonimo di \"Gim Valeri\", alla Guerra di Spagna. Nel conflitto guid\u00f2 la sua squadriglia nell'Aviazione Legionaria, bombardando i porti delle citt\u00e0 controllate dai repubblicani: per queste missioni venne decorato con tre medaglie d'argento e, nel 1938, con una medaglia d'oro. Dalla Spagna torn\u00f2 con il soprannome di \"Cid alato\" e con l'ulteriore onorificenza dell'Ordine Militare di Savoia. Nel 1939 partecip\u00f2 all'invasione dell'Albania al comando di truppe motorizzate e l\u00ec, nonostante la scarsa opposizione, ricevette un'altra medaglia d'argento al valore militare.\nTornato dall'Albania, nell'ottobre 1939 venne nominato da Mussolini, su proposta di Ciano, segretario del Partito Nazionale Fascista (PNF) al posto di Achille Starace. In questa veste, pur godendo di grandi poteri e del rango di ministro, non si trovava per\u00f2 a suo agio, fino a dimettersi nell'ottobre 1940.\nIl secondo conflitto mondiale.\nAl 10 giugno 1940 il maggiore Muti comandava il XLI Gruppo SM-79 del 12\u00ba Stormo dell'Aeroporto di Ciampino Nord.\nCon lo scoppio della seconda guerra mondiale, col pretesto di andare \"l\u00e0 dove c'\u00e8 bisogno\", si fece inviare al fronte col grado di tenente colonnello. Combatt\u00e9 prima in Francia e poi nei cieli d'Inghilterra, lasci\u00f2 volontariamente la segreteria del partito in quanto si definiva non un uomo da scrivania, ma d'azione e smise di frequentare quei gerarchi che giudicava negativamente, perdendo anche l'amicizia con Ciano.\nNel 1940 commission\u00f2 al giovane architetto Luigi Moretti l'allestimento e l'arredo della sua residenza romana, presso l'antica torre di Porta San Sebastiano. \nDal 6 luglio 1940 and\u00f2 all'Aeroporto di Gadurr\u00e0. Il 15 luglio stesso 10 S.M.79 del XLI Gruppo del Maggiore Muti bombardarono i depositi di petrolio di Haifa lanciando da 5.000 m 120 bombe da 50 kg, provocando vasti incendi e l'interruzione della corrente in citt\u00e0.\nIl 21 luglio Muti comp\u00ec una ricognizione offensiva su Alessandria d'Egitto con il primo CANT Z.1007bis del XLI Gruppo.\nIl 6 agosto 10 SM 79 del XLI Gruppo del Magg. Muti lanciarono da 4.000 m 120 bombe da 50 kg colpendo il porto ed incendiando i depositi di petrolio e l'oleodotto di Haifa.\nIl 18 ottobre 1940 4 Savoia-Marchetti S.M.82 Marsupiale, del 41\u00b0 Gr. Autonomo bombardarono i pozzi petroliferi di Manama nelle isole del Bahrein con 3000 litri in pi\u00f9 di carburante e bombe dirompenti da 15 kg. Ai comandi dell'aereo capo formazione, erano il Ten.Col. Muti, il Cap. Paolo Moci ed il Maggiore Roma. Tre velivoli colpirono la raffineria ma non il quarto, che rimase separato dalla formazione. I 4 velivoli ripiegarono verso la rotta di rientro verso le 05:00 l'Eritrea ed atterrare sull\u2019Aeroporto Internazionale di Massaua. Arrivati vicino alla costa, avvisati che Massaua e zone vicine a nord erano sotto attacco, i 4 decisero di dirigersi verso l\u2019aeroporto pi\u00f9 vicino, che era situato a Zula. Volando radente sul mare \u2013 per non essere intercettati \u2013 alle ore 09:00 gli SM 82 atterrarono.\nNell'estate del 1943 entr\u00f2 nel piccolo Servizio Informazioni Aeronautica (SIA), un servizio segreto militare interno all'arma, e incominci\u00f2 a frequentare la \"soubrette\" della compagnia teatrale di Odoardo Spadaro Dana Harlova, nome d'arte della cecoslovacca Edith Ficherova, in seguito sospettata di essere una spia tedesca o inglese.\nComplessivamente nel corso della seconda guerra mondiale venne insignito di quattro Medaglie d'argento al valor militare, oltre alla Croce di ferro tedesca di I e II classe.\nLa morte.\nIl 25 luglio, giorno della caduta di Mussolini, Muti era in Spagna per conto del SIA, per cercare di recuperare un radar da un aereo statunitense precipitato, ma \u00e8 stata avanzata l'ipotesi che gli scopi della missione potessero essere diversi, data la concomitanza di trattative riservate fra rappresentanti di Badoglio e del governo inglese.\nRientr\u00f2 a Roma il 27 luglio per ritirarsi in una villetta presa in affitto a Fregene, in via della Palombina 12. Dopo la destituzione di Mussolini, Muti si era posto agli ordini del re, sebbene restasse in ottimi rapporti con il generale von Richthofen, collaboratore del maresciallo Kesselring, e con elementi della Divisione Corazzata di Camicie Nere \"M\" delle MVSN, ora divenuta 136\u00aa Divisione Corazzata \"Centauro II\".\nAl rientro dalla missione fu convocato da Badoglio, che intendeva verificare la sua lealt\u00e0 agli ordini del re e assegnargli il comando di una divisione corazzata di camicie nere attestata presso Bracciano, che non aveva alcuna intenzione di passare agli ordini del nuovo governo, ma Muti rifiut\u00f2.\nIl 10 agosto un rapporto dei carabinieri inviato a Badoglio indicava in Muti il comandante, o almeno uno dei partecipanti, a un progetto di insurrezione per la restituzione a Mussolini della guida della nazione. La notte tra il 23 e il 24 agosto 1943 il tenente dei carabinieri Taddei si present\u00f2 alla villa di Muti con una decina di uomini, oltre a un carabiniere aggiuntosi durante una breve sosta alla stazione dei carabinieri di Maccarese e un personaggio non identificato in divisa kaki. Muti vi si trovava con la Ficherova. Il primo commento ufficiale fu dell'Agenzia Stefani, il 25 agosto:\nLe vicende di cui si parla non furono mai chiarite e nemmeno chi avesse sparato i colpi dalla pineta in cui arrestato e scorta si erano diretti a piedi (anzich\u00e9 tornare alle auto). Nella sparatoria l'unico a essere raggiunto dai colpi fu Ettore Muti, il cui berretto, recuperato fortunosamente dalla famiglia e tuttora esistente, reca due fori di proiettile sparati a distanza ravvicinata: uno sulla parte posteriore, in corrispondenza della nuca, l'altro davanti, che attraversa la visiera. Diverse altre circostanze confermano la tesi dell'esecuzione politica dello scomodo personaggio, definito da Badoglio \"una minaccia\" in una lettera spedita poco prima (il 20 agosto del 1943), al capo della polizia Carmine Senise. Essa recita testualmente:\nBadoglio avrebbe in seguito ammesso di aver scritto il biglietto, ma sostenuto che non sia mai stato recapitato. Fra le ipotesi sull'eventuale movente, la supposta partecipazione a progetti d'insurrezione oppure la possibile venuta a conoscenza delle trattative segrete a Madrid con gli inglesi o l'impossessamento di materiali o informazioni compromettenti. Dopo la guerra, dei presenti al momento dell'arresto, nessuno intese dare la sua versione dell'accaduto: n\u00e9 la Ficherova (intanto andata sposa a un diplomatico spagnolo), n\u00e9 l'attendente di Muti (Masaniello), n\u00e9 la cameriera Concettina Verit\u00e0. Era ospite di Muti, la sera dell'arresto, anche un vecchio amico, Roberto Rivalta, che dopo aver detto di aver identificato il misterioso uomo in divisa kaki, fu arrestato e tradotto al carcere di Ravenna, ove fu in seguito trovato assassinato. Uno dei carabinieri che avevano partecipato all'arresto aveva rilasciato alla polizia della RSI, quando questa indag\u00f2 sulla morte di Muti, una versione suffragante l'ipotesi dell'esecuzione, sebbene questa testimonianza sia poi stata considerata \"non spontanea\".\nSecondo altre fonti, il presunto ordine di Badoglio e la testimonianza del carabiniere sono dei falsi creati dalla propaganda e dai servizi segreti della RSI, suggeriti dal direttore del \"Popolo di Alessandria\" (periodico dei Fasci Repubblicani), Gian Gaetano Cabella: supposizione basata sul fatto che durante l'inchiesta sulla morte di Ettore Muti, svolta nel dopoguerra, il carabiniere ritratt\u00f2 gran parte della sua testimonianza.\nDopo l'armistizio (8 settembre 1943) la figura di Muti fu ampiamente celebrata nella Repubblica Sociale Italiana che a lui intitol\u00f2:"}
{"id": "96333", "revid": "767487", "url": "https://it.wikipedia.org/wiki?curid=96333", "title": "273 a.C.", "text": ""}
{"id": "96334", "revid": "1652635", "url": "https://it.wikipedia.org/wiki?curid=96334", "title": "272 a.C.", "text": ""}
{"id": "96337", "revid": "1355461", "url": "https://it.wikipedia.org/wiki?curid=96337", "title": "Lingue italiche", "text": "Le lingue italiche, un tempo considerate una famiglia linguistica indoeuropea unitaria, parallela ad altri suoi sottogruppi, in realt\u00e0 costituiscono due distinti rami della famiglia indoeuropea, entrambi attestati esclusivamente in territorio italico e, di conseguenza, avvicinate da fenomeni di convergenza. Geneticamente, tuttavia, la moderna indoeuropeistica \u00e8 incline a ritenere che le due branche abbiano avuto un'origine indipendente, quali evoluzioni separate di un vasto \"continuum\" indoeuropeo presente in Europa centrale fin dall'inizio del III millennio a.C..\nFilogenesi.\nStoria della filogenesi.\nA detta di alcuni autori, l'etichetta di \"lingue italiche\" potrebbe essere applicata, \"sensu lato\", a qualsiasi lingua parlata nella regione italiana nell'antichit\u00e0, sia essa di ceppo indoeuropeo o no: in questo senso ampio, sarebbero da considerarsi lingue italiche anche alcune parlate da popolazioni insistenti nella penisola italiana ma comunemente ritenute non indoeuropee, quali l'etrusco, il retico e la lingua della Stele di Novilara; il ligure \u00e8 di attribuzione controversa, mentre troppo scarse sono le conoscenze sul sicano e l'elimo per consentire ipotesi ragionevolmente fondate. A rigore, tuttavia, si riserva l'espressione di \"Lingue italiche\" alle sole lingue indoeuropee parlate anticamente in Italia e non appartenenti ad altre famiglie indoeuropee, escludendo quindi ad esempio il messapico, l'illirico, nonch\u00e9 celtiche quali il gallico e il leponzio.\nInizialmente, gli indoeuropeisti erano stati inclini a postulare, per le varie lingue indoeuropee dell'Italia antica, un'appartenenza a una famiglia linguistica unitaria, parallela per esempio a quella celtica o germanica; caposcuola di questa ipotesi \u00e8 considerato Antoine Meillet (1866-1936). A partire dall'opera di Alois Walde (1869-1924), per\u00f2, questo schema unitario \u00e8 stato sottoposto a critica radicale; decisive, in questo senso, sono state le argomentazioni addotte da Vittore Pisani (1899-1990) e, in seguito, anche da Giacomo Devoto (1897-1974), che ha postulato l'esistenza di due distinti rami indoeuropei (probabilmente uno di origine ario-europea) nei quali \u00e8 possibile inscrivere le lingue italiche. Le diverse ipotesi relative all'esistenza di due diverse famiglie indoeuropee, variamente riformulate negli anni successivi alla seconda guerra mondiale, si sono poi definitivamente imposte, anche se i tratti specifici che le separano o le avvicinano, nonch\u00e9 i processi esatti di formazione e di penetrazione in Italia, restano ancora oggetto di ricerca da parte della linguistica storica.\nL'albero della famiglia linguistica italica.\nGeneralmente condiviso, oggi, \u00e8 uno schema che individua due famiglie linguistiche tradizionalmente raccolte sotto l'etichetta di \"lingue italiche\":\nQuadro storico.\nI locutori delle lingue italiche si stabilirono nell'omonima penisola verso la fine del II millennio a.C. Archeologicamente, la cultura appenninica (inumazione) penetra nella penisola italiana a partire ca. dal II millennio a.C., da est verso ovest; la cultura dei campi di urne raggiunge l'Italia ca. dal 1100 a.C., con la cultura protovillanoviana (cremazione), penetrando da nord a sud. Prima dell'arrivo degli Italici, l'Italia era popolata soprattutto da gruppi non Indo-Europei (forse compresi gli Etruschi). I primi insediamenti sul Palatino datano a ca. il 750 a.C., gli insediamenti sul Quirinale a ca. il 720 a.C. (cfr. Fondazione di Roma).\nLe lingue italiche sono attestate per la prima volta da iscrizioni latine che datano al VI o V secolo a.C. Gli alfabeti usati sono basati sul vecchio alfabeto italico, che \u00e8 basato sull'alfabeto greco. Le lingue Italiche mostrano comunque influenze minori dalla lingua etrusca e maggiori dal Greco antico.\nAppena Roma estese il suo dominio politico sull'intera penisola italiana, il latino divenne dominante sulle altre lingue italiche, che cessarono completamente di essere parlate forse nel I secolo d.C. Dal cosiddetto latino volgare emersero le lingue romanze o neolatine.\nL'antica lingua venetica, come rivelato dalle iscrizioni (che comprendono anche frasi complete) \u00e8 considerata da molti linguisti essere molto vicino alle lingue Italiche e considerata come Italica. \nLingua osca.\nOsco \u00e8 il glottonimo con il quale viene indicata la lingua dei Sanniti, lingua poi estesa a gran parte dell'Italia meridionale dopo l'espansione delle genti sannitiche in queste zone. I Sanniti erano popolazione assai affine ai Sabini e ai Sabelli, come il nome stesso dichiara; oltre ai Sanniti in senso stretto, appartenevano a questo ramo anche i Frentani e gli Irpini. L'osco fu, dunque, parlato in Lucania, nel Bruzio (tranne sulla costa, sulla quale erano da tempo stanziati i Greci) e a Messina in Sicilia, in seguito all'impresa dei Mamertini.\nI Sanniti occuparono anche la Campania (nel 423 a.C. Capua e nel 420 a.C. Cuma): in questa occasione sottomisero la popolazione degli Osci, di origine non sannitica, a cui tolsero il nome, che fu pure dato alla loro lingua. Oltre le notizie degli antichi, anche taluni vasi di terracotta con epigrafi etrusche ed osche etruschizzanti e nelle quali spesso \u00e8 incerto decidersi per l'osco o per l'etrusco, ci inducono a ritenere che la Campania dall'VIII secolo a.C. fino alla conquista sannitica fosse qua e l\u00e0 abitata da Etruschi, che esercitarono un certo predominio su tutta la regione.\nNel corso del IV secolo a.C. anche buona parte dell'Apulia fu occupata; ne \u00e8 data testimonianza dalle legende delle monete coniate localmente, le quali mostrano costantemente iscrizioni in lingua osca, sebbene in molte parti della regione le legende sono trilingui (in osco, greco e messapico).\nL'osco ci \u00e8 noto per circa 230 iscrizioni, delle quali molte contengono solo nomi propri, altre sono mutile. Le pi\u00f9 estese sono la \"Tabula Bantina\" (iscr.17), il \"Cippus Abellanus\" (iscr.127) e la \"lamina di piombo di Capua\" (iscr.128).\nDifferenze dialettali nell'osco si trovano specialmente in Capua e in Bantia; talune sono dovute alla varia grafia, altre sono maggiori, tanto che il Bantino forma una variet\u00e0 dialettale a s\u00e9 e in minor grado del Capuano. L'osco si conserv\u00f2 fin presso il principio dell'era volgare e in Pompei fino alla distruzione della citt\u00e0 (79 d.C.), ma pare che sia scomparso dall'uso ufficiale fin dalla guerra sociale (88 a.C.) per cedere il posto al latino.\nSabelli erano non solo i Marsi, i Peligni, i Marrucini e i Vestini, ma anche tutte le popolazioni tra i Sanniti e gli Umbri, e perci\u00f2 anche gli Ernici, gli Equicoli, i Sabini, i Prettuzi e i Piceni. Di questi popoli non si hanno quasi documenti epigrafici, e quei pochi giunti fino ai giorni nostri sono scarsissimi, per\u00f2 sembra che il loro dialetto fosse intermedio fra l'osco e l'umbro, avvicinandosi di pi\u00f9 all'osco. Gi\u00e0 al tempo di Varrone (prima met\u00e0 del I secolo a.C.) il sabino s'era assai latinizzato, e forse un po' pi\u00f9 tardi il peligno, il marso e gli altri dialetti cedettero il campo al latino.\nLingua umbra.\nL'umbro ci \u00e8 noto per i pi\u00f9 estesi documenti dei dialetti di cui ci occupiamo: le tavole di bronzo di Gubbio (\"Tabulae Iguvinae\") ed inoltre per alcune brevi iscrizioni di altre localit\u00e0 umbre e monete di Iguvium e Tuder. Le \"Tabulae Iguvinae\" sono sette e scritte, fuorch\u00e9 la terza e la quarta, sulle due facciate; esse contengono prescrizioni per il collegio sacerdotale degli Atiedii di Iguvium, specialmente per il rituale dei sacrifici. Le tavole Ia - Va e le prime sette linee della Vb sono scritte in alfabeto umbro. Il rimanente in alfabeto latino. Le prime sono dette paleoumbre, quelle scritte alla latina neoumbre. Tra di esse le differenze di lingua sono dovute in gran parte alla diversit\u00e0 della grafia, giacch\u00e9 l'alfabeto nazionale umbro non aveva segni per \"o, g, d\" e spesso scriveva \"p\" per \"b\" e il paleoumbro\" \u0159\" nel neoumbro \u00e8 reso con \"rs\". A quanto sembra, l'umbro si conserv\u00f2 fino al principio dell'era volgare e nelle contrade remote e nelle valli dell'Appennino non era ancora totalmente spento nei primi secoli dopo Cristo.\nBibliografia.\n\"Introduzioni:\"\n\"Grammatiche e Dizionari:\"\n\"Profili linguistici:\"\n\"Testi:\"\n\"Studi su singole lingue:\""}
{"id": "96338", "revid": "109102705", "url": "https://it.wikipedia.org/wiki?curid=96338", "title": "Ipocentro", "text": "L'ipocentro, o fuoco, (dal greco \u1f51\u03c0\u03cc\u03ba\u03b5\u03bd\u03c4\u03c1\u03bf\u03bd, \"centro al di sotto\") \u00e8 il punto all'interno della Terra dove comincia a propagarsi la frattura che genera un terremoto.\nDescrizione.\nL'ipocentro di un terremoto \u00e8 il luogo a partire dal quale si libera l'energia elastica accumulata durante la deformazione della roccia, originando cos\u00ec il flusso di forze che genera il terremoto. Una volta cominciato il processo di rottura, dall'ipocentro si irradiano onde longitudinali e trasversali; in seguito all'interferenza di quest'ultime con la superficie terrestre, si generano le onde superficiali, a carattere pi\u00f9 complesso. L'ipocentro si trova verticalmente sotto l'epicentro e la distanza tra epicentro e ipocentro \u00e8 detta \u00abprofondit\u00e0 focale\u00bb.\nSi ricorda che la sorgente sismica non \u00e8 mai puntiforme, bens\u00ec occupa un'estensione geometrica: di conseguenza, il termine \u00abipocentro\u00bb si riferisce al centro di massa del volume di roccia dove avviene la rottura.\nProfondit\u00e0.\nA seconda della profondit\u00e0 dell'ipocentro si distinguono:\nLa maggior parte dei terremoti avviene relativamente vicino alla superficie terrestre, con profondit\u00e0 focali quindi inferiori a 70 km; ciononostante, alcuni ipocentri possono raggiungere addirittura profondit\u00e0 superiori a 700 km. Tale sismicit\u00e0 \u00e8 propria delle zone di subduzione, dove la zolla oceanica, scorrendo al di sotto della zolla continentale, meno densa, sprofonda nel mantello; non a caso, il valore di 720 km rappresenta proprio la massima profondit\u00e0 che una placca litosferica pu\u00f2 raggiungere subducendo.\nNon sono conosciuti sismi con ipocentro pi\u00f9 profondo di 720 chilometri, in quanto - oltre tali profondit\u00e0 - le rocce cessano di esibire un comportamento fragile, assumendo caratteristiche duttili: in questo modo, dovendo le rocce subire grandi deformazioni prima della rottura, si scongiura l'insorgere di eventi sismici. Da ci\u00f2 ne consegue che, minore \u00e8 la profondit\u00e0 dell'ipocentro, maggiori sono gli effetti del terremoto in superficie.\nIn particolare, se l'ipocentro si trova a piccole profondit\u00e0, la zona interessata e sconvolta dal sisma (detta \u00abarea epicentrale\u00bb) risulter\u00e0 molto ridotta. Per contro, se il terremoto \u00e8 profondo (ipocentro a grande profondit\u00e0), l'area epicentrale \u00e8 pi\u00f9 vasta."}
{"id": "96340", "revid": "1305772", "url": "https://it.wikipedia.org/wiki?curid=96340", "title": "Numistro", "text": "Numistro \u00e8 un termine che ha diverse accezioni e distinti significati:"}
{"id": "96341", "revid": "2146488", "url": "https://it.wikipedia.org/wiki?curid=96341", "title": "Raptor", "text": ""}
{"id": "96342", "revid": "47767", "url": "https://it.wikipedia.org/wiki?curid=96342", "title": "Severino (abate)", "text": "Venerato come santo della Chiesa cattolica, \u00e8 patrono principale dell'Austria, della Baviera, della citt\u00e0 e diocesi di San Severo in Puglia e Striano nella Citt\u00e0 metropolitana di Napoli . La sua festa liturgica si celebra l'8 gennaio.\nBiografia.\nNato intorno al 410 in Italia, Severino apparteneva ad una nobile famiglia romana. \nGiunse nel 453 nel Norico (nell'attuale Austria). La sua intensa attivit\u00e0 fu caritativa e politica insieme, e fu estesa anche alla Rezia orientale, con capoluoghi ad \"Asturis\" (forse Zwentendorf an der Donau), \"Comagenis\" (Tulln), \"Favianis\" (Mautern an der Donau), \"Cucullis\" (Kuchl) e \"Iuvao\" (Salisburgo), \"Quintanis\" (K\u00fcnzing, presso Osterhofen, in Baviera), \"Batavis\" e \"Boiotro\" (Passavia e Passau-Innstadt), \"Lauriacum\" (Lorch) e nuovamente a \"Comagenis\" e \"Favianis\".\nCon notevole abilit\u00e0 di organizzazione ed amministrazione, il monaco suppl\u00ec all'assoluta assenza di controllo da parte di Roma, occupandosi della cura sia religiosa che materiale (dall'approvvigionamento alimentare al vestiario, fino alla liberazione di ostaggi in mano ai germani) della popolazione romana ivi residente e della difesa militare (comunque subordinata alla pi\u00f9 fine diplomazia) contro i barbari Rugi che premevano ai confini orientali minacciando stragi e saccheggi. Con questo fiero popolo tent\u00f2 pi\u00f9 volte d'instaurare duraturi rapporti di pacifica convivenza, ma invano.\nSeverino, che secondo le leggende agiografiche sarebbe stato capace di preveggenza, convert\u00ec i norici alla fede cristiana, fond\u00f2 diverse chiese e cenobi - probabilmente aventi per regola un florilegio di testi patristici - e, seppur privo di alcun riconoscimento ufficiale, esercit\u00f2 di fatto il potere nella grande regione oggi divisa tra la Germania meridionale (sud della Baviera) e l'Austria, giungendo ad imporre decime per il sostentamento dei poveri. Severino visse in povert\u00e0, vestendo una tunica sia d'estate che d'inverno e dormendo per terra, coi fianchi cinti dal cilicio. In quaresima assumeva cibo solo una volta alla settimana.\nSeverino, presto appellato \"apostolo del Norico\", mor\u00ec l'8 gennaio del 482 nel monastero di \"Favianis\".\nLa \"Vita sancti Severini\".\nLa \"Vita sancti Severini\" scritta dall'abate Eugippio consta di quarantasei capitoli che ripercorrono le tappe della evangelizzazione dei popoli del Norico, narrando la vicenda spirituale del santo fino alla sua morte e descrivendo la traslazione del suo corpo in Italia al seguito di Odoacre.\nDa essa si apprende che Severino nacque intorno al 410 e che in giovinezza fu monaco in Oriente, dove fu attratto dalla vita contemplativa. Qualcuno ritenne il santo di origine africana, ma la bont\u00e0 del suo linguaggio latino lo fece ritenere figlio di nobile romano e presbitero. Nonostante la scarsit\u00e0 dei documenti circa l'origine e la giovinezza di Severino, si riconobbe ad un uomo con quella esperienza una formazione dottrinale ed ascetica realizzata al contatto con il pensiero dei Padri orientali e con il monachesimo basiliano.\nNella sua vita di eremita in Oriente, egli matur\u00f2 la vocazione che lo port\u00f2 nel Norico a svolgere opera di apostolato tra le genti di quella regione dell'impero. Nel 454, ormai uomo maturo e \"come novello Mos\u00e8\", egli raggiunse quelle terre che avevano subito le devastazioni di Attila e che vedevano il cristianesimo affermarsi con difficolt\u00e0 tra il miscuglio delle religioni pagane ed eretiche vissute dalle genti della frontiera danubiana. Nella 'Romania' danubiana Severino trov\u00f2 una vita religiosa basata su una rete di monasteri e chiese che aspettavano una guida unificante, che li sostenesse contro gli assalti delle orde e contro l'influenza dei culti pagani.\nSeverino si present\u00f2 dotato di grande fascino e con un potere profetico e carismatico che appariva miracoloso. Egli fu riconosciuto come uomo di Dio dalle genti barbare; avvi\u00f2 la sua predicazione impregnandola del pensiero di san Paolo e del desiderio del Regno di Dio; e bas\u00f2 la sua opera sulla carit\u00e0 verso i fedeli e verso gli stessi barbari.\nLa sua prima tappa fu \"Asturia\" (forse Zwentendorf an der Donau), la pi\u00f9 orientale citt\u00e0 del Norico. Di l\u00ec il suo impegno si diffuse a raggiera per tutto il Norico occidentale, e giunse fino alla Rezia.\nCon la sua predicazione egli ammans\u00ec la ferocia degli invasori; a lui accorrevano le folle per ascoltarlo, per ricevere il suo soccorso, per essere riscattate dalla schiavit\u00f9. Severino realizz\u00f2 iniziative per la cura delle malattie a favore dei cristiani e dei barbari. La sua opera era ricercata in ogni circostanza avversa e si esprimeva con grande efficacia soprannaturale in ogni occasione, persino per scacciare bestie feroci dalle campagne, per arginare fiumi ed impedire tempeste. Il suo consiglio politico era ricercato da notabili di ogni schieramento; nobili e principi si recavano da lui per essere illuminati e benedetti; a lui si riconosceva autorit\u00e0 spirituale e territoriale suprema. Gli fu anche offerto di divenire vescovo, cosa che per umilt\u00e0 rifiut\u00f2.\nA \"Favianis\" (Mautern) Severino fond\u00f2 un monastero che utilizz\u00f2 come sede principale, e a cinque miglia di distanza egli si costru\u00ec una celletta solitaria con la speranza di vivere in ritiro e contemplazione. Ma gli eventi erano tanti e tali da farlo continuamente agire nell'opera sociale e di soccorso alle popolazioni. La cittadina fu una volta da lui liberata dalle locuste che distruggevano le biade. Da Favianes la sua opera, centrata tra \"Vindobona\" (Vienna) e Passavia, si estese per tutto il Norico e raggiunse la Drava. Vero \"defensor civitatis\" egli fond\u00f2 il suo monastero principale proprio di fronte alla residenza del sovrano dei Rugi, Flacciteo, che stava sulla sponda opposta del Danubio. Dopo un viaggio a Milano, egli sul Danubio intraprese la cura delle anime accompagnandola costantemente con l'opera caritativa. Si interess\u00f2 del clero e dei monaci; istitu\u00ec la raccolta delle decime per sostenere la sua attivit\u00e0, e propose il riscatto dei prigionieri mediante lo scambio tra le parti in lotta.\nPer realizzare la sua opera religiosa tesa al Regno di Dio, egli pens\u00f2 di fondare molti nuclei monastici, e cerc\u00f2 di dirigere la vita dei monaci con regole ben stabilite, basate sul consiglio, sulla disciplina e sulla provvisoriet\u00e0 della dimora terrena. Continuamente egli proponeva ai suoi monaci il distacco dalle cose del mondo come bene irrinunciabile per la vita monastica.\nMolti esempi sono stati tramandati di come Severino attenuava i bisogni dei suoi confratelli. Egli oper\u00f2 guarigioni numerose e il suo aiuto per i poveri era occupazione costante; molte contrade furono nutrite ed aiutate dalla sua attenta sollecitudine. I suoi monaci gli furono sempre accanto in ogni circostanza. Egli aveva la consapevolezza di essere un \u201causiliatore\u201d mandato da Dio proprio per aiutare la gente della frontiera che viveva i pericoli delle invasioni barbariche. La testimonianza di Eugippio sullo sfacelo della dominazione romana in quei territori \u00e8 impressionante. In quel contesto l'azione di Severino assunse caratteri politici rilevanti. La forza della sua personalit\u00e0 e la stima di cui godeva gli consentivano di intervenire direttamente nei disordini politici e nei contrasti bellici. Si narra che entr\u00f2 a porte chiuse nel castello di Comaggiore ed impose tre giorni di penitenza ai cristiani ivi tenuti prigionieri; al termine di quella penitenza un violento terremoto spavent\u00f2 i carcerieri che fuggirono lasciando liberi i cristiani. Il vicino re Flacciteo non pot\u00e9 sottrarsi alla sua influenza, e lo chiam\u00f2 come consigliere nelle controversie con i Goti. Il figlio di questo re, il giovane Fewa, continu\u00f2 a riconoscere in Severino una grande guida morale per le sue decisioni.\nSeverino divenne con la sua parola e con la sua presenza il personaggio pi\u00f9 rappresentativo della romanit\u00e0 di quella frontiera, ed impose il rispetto per i romani e il valore del Cristianesimo. Nello stile paolino egli non attribuiva ai suoi meriti l'efficacia della sua opera; e di fronte a questo atteggiamento molte popolazioni abbandonavano gli antichi riti pagani e sceglievano di vivere una vita pi\u00f9 ragionevole e santa. Il suo carattere ascetico si manifestava in ogni sua mortificazione ed in ogni sua preghiera; egli era realmente animato dal grande distacco per le cose del mondo; camminava a piedi scalzi anche in pieno inverno con la neve, ed esercitava virt\u00f9 eroiche che suscitavano l'ammirazione delle genti. In questo modo riusciva a fermare anche orde selvagge. Le sue penitenze richiamavano l'austerit\u00e0 degli eremiti orientali; ogni giorno mangiava solo al tramonto, e durante la quaresima solo una volta alla settimana. La sua ascesi e la sua opera divennero famose, e i grandi personaggi dell'epoca avevano per lui una grande deferenza. A lui era legato con grande stima anche Gibuldo, re degli Alemanni.\nCon Odoacre, re degli Eruli, egli ebbe un legame particolare. Questo re barbaro nel 470-471, quando il santo viveva tra il lago Balaton Salzach e Inn, si rec\u00f2 da lui per consiglio. Odoacre chiese la benedizione per s\u00e9 e per il suo seguito: il santo lo fiss\u00f2 a lungo e poi gli disse di andare come un figlio al quale, predicendogli la sua vittoria, consigli\u00f2 di fare molto bene a favore del popolo. Odoacre divenne poi primo re d'Italia, e in quella occasione, prima di scendere in Italia, volle conoscere e salutare Severino.\nDue anni prima di morire, avvisato dal Cielo, Severino diede l'annuncio della sua morte ai discepoli, e affront\u00f2 con serenit\u00e0 gli ultimi giorni. Profeticamente annunci\u00f2 anche che, dopo la sua morte, i suoi discepoli avrebbero lasciato la Pannonia e perci\u00f2 li preg\u00f2 di portare con loro il suo corpo in Italia. Nel momento della morte egli chiam\u00f2 i monaci intorno a s\u00e9; li incoraggi\u00f2 e diede loro il bacio della pace; poi partecip\u00f2 all'Eucaristia, e ordin\u00f2 di intonare il canto di un salmo. Il pianto generale imped\u00ec il canto e fu lo stesso Severino ad intonare il \"Laudate Dominum in Sanctis eius\"; e quando fu alle parole \"Omnis Spiritus laudet Dominum\" il suo respiro si interruppe. Era l'8 gennaio 482.\nSei anni dopo la morte di Severino, nel 488, Odoacre ordin\u00f2 l'evacuazione dei romani dalla Pannonia, e li fece trasferire in Italia. I discepoli del santo, guidati dall'abate Lucillo suo successore e memori della sua richiesta di trasportare la sua reliquia in Italia, prepararono un'arca ed aprirono il suo sepolcro nel convento \u201cjuxta Fabiana\u201d. Essi prelevarono il corpo ancora intatto e, tra il canto di salmi, lo posero nell'arca e si avviarono in Italia. Si ebbe cos\u00ec la prima traslazione del corpo del santo, da Faviana al Montefeltro; altri dicono Feltro, Monte Faletro o Feretro. Si narra che lungo la strada lo spirito di san Severino era di guida e di difesa per il seguito di monaci e di genti; e numerosi furono i miracoli che oper\u00f2 ad ogni tappa e lungo la via. Il corpo sost\u00f2 nel Montefeltro fino al 492; poi papa Gelasio I propose di traslarlo a Napoli, ove fu deposto nel Castro Lucullano. Si ebbe cos\u00ec la seconda traslazione di san Severino, che fu curata dall'abate Marciano, successore di Lucillo, e con il beneplacito di san Vittore, vescovo di Napoli. Fino ad un ventennio prima il Lucullano era stata la prigione dell'ultimo imperatore, Romolo Augusto, deposto da Odoacre. Poi si prefer\u00ec dare una destinazione pi\u00f9 significativa a quell'edificio che si trasform\u00f2 cos\u00ec nella sede di una comunit\u00e0 monastica e in un complesso di edifici sacri intorno alla tomba di san Severino. Il sepolcro fu predisposto da Barbaria, nobildonna aristocratica, che forse era la madre stessa del deposto ultimo imperatore.\nPer merito dei numerosi monaci della congregazione da lui fondata, che intendevano preservarle da eventuali razzie barbariche, o - secondo altri - per ordine di Odoacre che impose l'esodo dei romani del Norico verso luoghi pi\u00f9 sicuri entro i confini del suo regno, le sue spoglie vennero trasferite in Italia, dapprima nel Montefeltro (attuale comune di San Leo) nel 488, quindi, sotto il pontificato di papa Gelasio I (492-496), al napoletano \"Castellum\" ovvero \"Castrum Lucullanum\", cos\u00ec chiamato dalla villa che Lucullo fece costruire sull'isolotto di Megaris, lo scoglio dove oggi sorge il celeberrimo Castel dell'Ovo. Qui Eugippio, discepolo e autore dell'importante \"Vita sancti Severini\" (scritta intorno al 511), fond\u00f2 insieme ai compagni un monastero di cui, successivamente, divenne abate.\nNel 599 Gregorio Magno indirizz\u00f2 una lettera al vescovo di Napoli, san Fortunato, al quale chiedeva di donare alcune reliquie di santa Giuliana e san Severino (\u00ab\"sanctuaria beatorum Severini confessoris et Julianae martyris\"\u00bb) alla nobildonna Januaria, che intendeva erigere un oratorio dedicato ai due santi. In un'altra lettera al suddiacono Pietro, lo stesso pontefice espresse la volont\u00e0 di dedicare a san Severino una chiesa in Roma e di ricevervi alcune sue reliquie.\nSolo nel 902 i resti di Severino furono, dimesso e spianato il Lucullano, traslati nella monumentale basilica partenopea dei Santi Severino e Sossio, grandiosa costruzione annessa all'omonima abbazia fondata dai benedettini nel IX secolo. Il monastero urbano, dei monaci benedettini, era stato voluto da Atanasio II, vescovo di Napoli. \nLa cronaca della traslazione si legge negli \"Acta translationis sancti Severini abbatis\" di Giovanni Diacono. I saraceni avevano imperversato per le coste meridionali e i napoletani furono costretti a distruggere il Castro Lucullano. L'abate del monastero benedettino chiese dunque il corpo del santo al vescovo di Napoli, Stefano III, e al duca di Napoli, Gregorio IV. La concessione di entrambi consent\u00ec la traslazione, che si realizz\u00f2 il 10 settembre 902 in forma solenne, alla presenza del vescovo, dei chierici, del duca, della nobilt\u00e0 e di tanto popolo. La cripta del cenobio benedettino accolse cos\u00ec le spoglie di san Severino e i monaci le tennero in grandissima venerazione.\nLa memoria del santo, gi\u00e0 celebrata nei martirologi antichi (tra cui quello di Beda il Venerabile), si estese in Europa ovunque avesse modo di esprimersi la testimonianza del monachesimo benedettino. \nL'importanza del monastero di San Severino nelle secolari vicende di Napoli e del Regno \u00e8 testimoniata a vari livelli con privilegi e influenze culturali. Il monastero fu centro importantissimo di religiosit\u00e0, arte e dignit\u00e0 civile. L'abate e i suoi monaci erano tenuti in gran conto dalle case regnanti e presenziavano nei consigli della nobilt\u00e0 e nella gestione di vasti territori; in ogni luogo essi diffondevano la fama e la devozione di san Severino e san Sossio. Lo stemma del monastero univa gli attributi iconografici dei due titolari: il bacolo pastorale dell'abate e la palma del martire. A lungo la devozione popolare napoletana ha attribuito alla preghiera fatta sulla tomba dei due santi la possibilit\u00e0 di liberare le anime del Purgatorio.\nNel 1807, a seguito della soppressione dei monasteri attuata l'anno precedente, l'arcivescovo Michele Arcangelo Lupoli, nativo di Frattamaggiore, fece traslare i corpi di san Severino e di san Sossio a Frattamaggiore, che venera il santo levita e martire quale patrono principale. Le vicende della ricognizione dei corpi e della loro traslazione sono raccontate negli \"Acta inventionis Sanctorum corporum Sosii Diaconi ac Martyris Misenati et Severini Noricorum Apostoli\" editi dallo stesso prelato.\nAttualmente il corpo del patrono dell'Austria si venera, con quello di san Sossio, in una cappella della chiesa madre di Frattamaggiore, di recente elevata a basilica pontificia.\nReliquie insigni del santo si venerano anche nella chiesa a lui dedicata a San Severo e nella chiesa matrice di Striano.\nA San Severo.\nIl patronato di san Severino \u00e8 antico quanto la stessa San Severo, originariamente denominata \"Castellum Sancti Severini\". Al santo \u00e8 dedicata la pi\u00f9 antica chiesa cittadina, prima parrocchia e matrice. Secondo la leggenda, il patrono apparve due volte in soccorso della citt\u00e0 a lui affidata: nel 1522, con san Sebastiano, per avvertire i cittadini dell'improvviso attacco di mercenari intenzionati a fare saccheggio; nel 1528, a cavallo a capo di numerosi guerrieri celesti, per scacciare l'esercito imperiale che voleva punire San Severo per aver tradito Carlo V. Dopo il secondo miracolo il santo fu dichiarato \"Difensore della Patria\" e fu raffigurato nello stemma civico. Inoltre da allora, ogni anno, nel giorno della sua solennit\u00e0 (8 gennaio), il comune offre al santo il \"voto\", ossia cento libbre di cera (oggi sostituite da una somma di denaro). Nel 1580, istituita la diocesi, il santo ne divenne \"naturaliter\" il patrono, come confermato dai vescovi in tutti i sinodi diocesani. Nel 1817 fu commissionata all'artista napoletano Arcangelo Testa una bella statua del santo, che sostitu\u00ec il busto cinquecentesco che ne custodiva una reliquia insigne, trafugata dai soldati francesi nel 1799 e sostituita con un frammento del cuore del santo, donato dal vescovo Giancamillo Rossi nel 1824. Ridotto a secondario nel corso dell'Ottocento, il patrocinio principale di san Severino fu ripristinato da S. Pio X con decreto dell'8 aprile 1908.\nIl corpo del santo, custodito nella basilica di Frattamaggiore, \u00e8 giunto in \"peregrinatio\" a San Severo due volte, nell'ottobre del 2008, in occasione del 480\u00ba anniversario dell'apparizione, e nell'ottobre del 2011, per la solenne conclusione del giubileo diocesano indetto dal vescovo Lucio Angelo Renna per il XVI centenario della nascita del santo (23 ottobre 2010 - 23 ottobre 2011) e per il quale la Penitenzieria Apostolica ha concesso l'indulgenza plenaria quotidiana; nella settimana di chiusura dell'anno giubilare hanno presieduto due solenni celebrazioni nella chiesa di san Severino i cardinali Dar\u00edo Castrill\u00f3n Hoyos e Severino Poletto; quest'ultimo ha accolto personalmente in cattedrale, insieme col vescovo, l'urna coi resti del santo patrono, guidando il trasferimento delle spoglie nella chiesa matrice e, successivamente, la solenne processione per le strade della citt\u00e0.\nNel 2008 la basilica di Frattamaggiore, gemellata con la chiesa matrice sanseverese, ha donato a quest'ultima una nuova reliquia insigne del santo, un grosso frammento osseo, che si venera insieme al frammento del cuore giunto nel 1824.\nA Striano.\nSan Severino abate \u00e8 ormai da secoli patrono principale della citt\u00e0 di Striano. Gi\u00e0 nel XIII secolo vi sono tracce di una chiesa dedicata al Santo del Norico costruita fuori le mura cittadine e nei secoli eretta anche a parrocchia. Infatti sul frontespizio della copertina del primo registro dei Battesimi leggiamo: \"LIBER BAPTIZZATORUM DE PAROCHIALI ECCLESIA S. SEVERINI ABBATIS TERRAE STRIANO A.D. 1574-1589\".\nPurtroppo varie calamit\u00e0 naturali (terremoti, eruzioni del Vesuvio) e l'inevitabile usura del tempo fecero andare in rovina questo splendido edificio fino al completo abbandono verso la fine del XVIII e l'inizio del XIX secolo. \u00c8 dunque possibile che nel corso della prima met\u00e0 del XIX secolo l'antica chiesa sia crollata definitivamente. Il suo suolo e quello dello spiazzale antistante fu scelto e utilizzato dal comune per ubicarne il \"Campo Santo\", e proprio sulle rovine della vetusta parrocchia venne edificata l'odierna cappella madre del cimitero risalente alla met\u00e0 del XIX secolo. La nuova ed attuale Chiesa dedicata a San Giovanni Battista, che si fregia del titolo di matrice, costruita nel centro storico verso la fine del XVI secolo, venne eretta a parrocchia nel 1741. Essa conserva alcune opere d'arte dell'antica chiesa di San Severino Abate, tra le quali una splendida pala d'altare del pittore Protasio Crivelli del 1506. Nonostante le difficolt\u00e0 dei tempi ed il trascorrere dei secoli non \u00e8 venuta mai meno da parte degli strianesi la devozione ed il culto verso san Severino. Il suo nome \u00e8 stato ed \u00e8 ancora molto comune tra gli abitanti del luogo ed a lui non cessano le continue preghiere e suppliche dei fedeli. L'8 gennaio di ogni anno, memoria liturgica del Celeste Protettore, si svolge la tradizionale processione del Santo per le strade di Striano.\nDa qualche anno la parrocchia matrice di Striano svolge un pellegrinaggio a Frattamaggiore, presso la Basilica di San Sossio Levita e Martire ove \u00e8 custodito il corpo dell'Apostolo del Norico. Proprio il gemellaggio con la chiesa frattese ha fatto scaturire negli animi degli strianesi, in questi ultimi anni, il desiderio di possedere una reliquia del Santo Patrono. Cos\u00ec, a testimonianza della fede e della devozione del popolo di Striano all'apostolo del Norico, il 22 ottobre 2006 la comunit\u00e0 parrocchiale di San Sossio di Frattamaggiore ha donato alla parrocchia di Striano una reliquia di San Severino Abate.\nIl corpo del santo, custodito nella Basilica di San Sossio Levita e Martire di Frattamaggiore, \u00e8 giunto in \"peregrinatio\" a Striano il 18 aprile 2010, in occasione del XVI centenario della nascita del santo. La Penitenzieria Apostolica, per l'occasione, ha concesso l'indulgenza plenaria. Le spoglie sono state accolte con sommo giubilo dall'intera popolazione nell'antica chiesa parrocchiale dedicata a San Severino Abate. Successivamente, il corpo \u00e8 stato portato in processione per le strade principali della citt\u00e0, addobbate maestosamente per l'occasione. Al termine, il rettore della Basilica di San Sossio in Frattamaggiore, il parroco rettore della Chiesa matrice della citt\u00e0 hanno presieduto la celebrazione eucaristica. Nella notte, migliaia di cittadini, provenienti da tutto l'Agro Nocerino-Sarnese e dalla diocesi di Nocera Inferiore-Sarno, hanno venerato incessantemente il corpo del santo nella chiesa parrocchiale matrice della citt\u00e0. Il giorno seguente, numerosi cittadini hanno preso parte alla festa in citt\u00e0, animata dai vari gruppi parrocchiali e associazioni presenti sul territorio. Nel pomeriggio mons. Gioacchino Illiano, allora vescovo di Nocera Inferiore-Sarno, ha presieduto la solenne celebrazione eucaristica, alla quale hanno partecipato numerosi sacerdoti da tutta la diocesi. Al termine, il vescovo ha consacrato l'urna e gli amministratori hanno consegnato la chiave della citt\u00e0 al Santo Patrono."}
{"id": "96346", "revid": "181699", "url": "https://it.wikipedia.org/wiki?curid=96346", "title": "Severo di Napoli", "text": "Biografia.\nIl suo episcopato data dal 357 circa al 400 e s'inserisce d'autorit\u00e0 nella storia napoletana all'indomani di complesse vicende religiose e civili. Scarse sono le notizie sulla vita di Severo, ma in un'importante testimonianza se ne descrive lo spessore umano e religioso: una lettera a lui indirizzata da sant'Ambrogio da Milano nel 393. Anche il pagano Quinto Aurelio Simmaco, \"praefectus urbi\", riconosce le qualit\u00e0 di Severo, come dimostra una sua lettera del 397-8 al console napoletano Decio Albino.\nL'episcopato severiano \u00e8 caratterizzato da una forte spinta evangelizzatrice, concretizzatasi nella costruzione di diversi edifici di culto, tra cui la basilica di San Giorgio Maggiore dove, sotto la mensa dell'altare maggiore, sono tuttora conservate le spoglie del santo e del battistero di Napoli, considerato il pi\u00f9 antico dell'Occidente. Ha riportato a Napoli i resti del suo predecessore san Massimo di Napoli.\nA san Severo, inoltre, secondo la leggenda devozionale, \u00e8 legato il primo dei cosiddetti \"miracoli della liquefazione del sangue di san Gennaro\".\nSan Severo \u00e8 patrono secondario di Napoli e patrono principale della citt\u00e0 e della diocesi di San Severo in Puglia. La sua festa liturgica si celebra il 29 aprile (nella diocesi sanseverese, per speciale concessione, il 25 settembre)."}
{"id": "96347", "revid": "124785091", "url": "https://it.wikipedia.org/wiki?curid=96347", "title": "Mario Castelnuovo-Tedesco", "text": "Biografia.\nMario Castelnuovo-Tedesco nacque a Firenze il 3 aprile del 1895 in una famiglia di banchieri senesi di origine ebraica. Suo padre era Amedeo, i suoi fratelli maggiori Ugo (nato nel 1890, avvocato) e Guido (nato nel 1891, ingegnere). Mostr\u00f2 fin da piccolo un precoce talento musicale. Ricevute le prime lezioni di piano dalla madre, Noemi Senigaglia, si iscrisse al Conservatorio Luigi Cherubini di Firenze, dove studi\u00f2 pianoforte con Edgardo Del Valle de Paz (1861-1920), pianista e compositore allievo di Beniamino Cesi presso il Conservatorio di Napoli, e quindi composizione con Ildebrando Pizzetti, che, giunto a Firenze da Parma nel 1908, era il musicista allora pi\u00f9 significativo in citt\u00e0 (a lui Castelnuovo-Tedesco dedicher\u00e0 anche uno dei suoi \"Caprichos de Goya\").\nOttenuto nel 1914 il diploma di pianoforte e nel 1918 quello di composizione, Castelnuovo-Tedesco riscosse sin dall'inizio della carriera ottimi consensi in tutta Europa come concertista e compositore. La sua produzione attrasse l'attenzione di Alfredo Casella, che la incluse nel repertorio della Societ\u00e0 Nazionale di Musica (fondata da Casella nel 1917) e gi\u00e0 nel 1922 opere di Castelnuovo-Tedesco furono eseguite a Salisburgo al primo festival della International Society for Contemporary Music. Nel 1925, con \"La mandragola\", vinse un importante concorso di composizione e l'opera fu rappresentata al Teatro La Fenice di Venezia.\nArturo Toscanini e la New York Philharmonic Orchestra presentarono in prima rappresentazione diverse opere di Castelnuovo-Tedesco, inclusi \"I profeti\" (Concerto per violino no. 2) nel 1933 con Jascha Heifetz come solista e, nel 1935, il Concerto per violoncello con Gregor Piatigorsky come solista. Nel 1932 Castelnuovo-Tedesco incontr\u00f2 a Venezia per la prima volta Andr\u00e9s Segovia con il quale stabil\u00ec una collaborazione destinata a protrarsi negli anni e che avrebbe fatto di Castelnuovo-Tedesco uno dei pi\u00f9 importanti compositori del Novecento per chitarra classica.\nA Firenze prese parte attiva alla vita musicale e culturale, non solo con la sua musica ma con una vasta produzione saggistica e collaborando con Vittorio Gui alla nascita del Maggio Musicale Fiorentino. Nel 1939 a causa delle leggi razziali promulgate dal regime fascista, i compositori ebrei italiani si trovarono senza lavoro, le loro opere messe al bando. Al pari dei colleghi Renzo Massarani e Vittorio Rieti, Castelnuovo-Tedesco si vide costretto a lasciare l'Italia con la sua famiglia. Grazie all'aiuto offertogli da Arturo Toscanini, Jascha Heifetz e Albert Spalding, si trasfer\u00ec negli Stati Uniti, dapprima a New York, dove al suo arrivo nel 1939 pot\u00e9 esibirsi come solista al pianoforte per la prima esecuzione del suo Concerto n.2 per pianoforte con la New York Philharmonic Orchestra, in un concerto diretto da John Barbirolli.\nRicevette quindi un contratto (e un lavoro stabile) a Hollywood con la Metro-Goldwyn-Mayer affermandosi come stimato autore di colonne sonore per film. 11 sono quelle che furono a lui accreditate, ma tra il 1940 e il 1971 furono oltre 200 quelle a cui collabor\u00f2 (non accreditato) nel ruolo di compositore di musiche originali o come arrangiatore. Accanto alla carriera cinematografica, Castelnuovo-Tedesco continu\u00f2 la sua attivit\u00e0 di compositore di musica classica e dal 1946 lavor\u00f2 come insegnante di composizione al conservatorio di Los Angeles.\nEbbe tra i suoi allievi musicisti del calibro di Elmer Bernstein, Jerry Goldsmith, John Williams, Henry Mancini, Andr\u00e9 Previn, Nelson Riddle. Aveva anche stretti contatti con Robert Strassburg Nel 1946 Castelnuovo-Tedesco ottenne la cittadinanza americana, ma rimase molto legato all'Italia, tornandovi di frequente in visita o per lavoro. Nel 1958 vinse il Concorso Campari con l'opera \"Il mercante di Venezia\", che fu rappresentata nel 1961 al Maggio Musicale Fiorentino sotto la direzione di Franco Capuana con Rosanna Carteri e Renato Capecchi. Castelnuovo-Tedesco mor\u00ec a Beverly Hills in California il 17 marzo 1968.\nNel 2000 il ricchissimo archivio contenente i manoscritti musicali e la corrispondenza epistolare del compositore fu donato nella sua interezza dagli eredi alla Library of Congress di Washington a formare la \"Mario Castelnuovo-Tedesco Collection\". Il fondo, che il compositore stesso aveva avviato nel 1966, si era gi\u00e0 arricchito tra il 1970 e il 1978 con una serie di donazioni da parte della vedova. Consiste oggi in 161 scatole di materiale manoscritto. Il catalogo \u00e8 accessibile online. Nel 2005 venne pubblicata in Italia, con il titolo \"Una vita di musica: un libro di ricordi\", l'autobiografia del Maestro, che aveva scritto nel dopoguerra.\nIl 23 gennaio 2018, ottant\u2019anni dopo le leggi razziali e nel 50\u00ba anniversario della morte, gli sono stati dedicati il Premio del Presidente della Repubblica Italiana e la Medaglia della Camera dei Deputati.\nComposizioni.\nCastelnuovo-Tedesco fu un autore molto prolifico. Nel corso della sua carriera scrisse, tra l'altro, sei opere liriche, cinque oratori, undici ouverture per altrettanti lavori shakespeariani, quattro balletti, concerti per pianoforte, violino, chitarra, violoncello, arpa e oboe, oltre cento composizioni per pianoforte e altrettante per chitarra, pi\u00f9 di cento composizioni corali, quasi quattrocento composizioni vocali e un gran numero di composizioni cameristiche.\nDotato di una vena melodica ricchissima e fluente, Castelnuovo-Tedesco eccelse soprattutto nel campo della musica vocale: \u00ab\"Ho scritto una grande quantit\u00e0 di melodie vocali nella mia vita; ne ho pubblicate centocinquanta (per non parlare di quante sono rimaste inedite nel cassetto) e le ho composte in tutte le lingue che conosco - italiano, francese, inglese, tedesco, spagnolo, latino. La mia ambizione e, ancora pi\u00f9, una urgenza profonda, \u00e8 sempre stata quella di unire la mia musica ai testi poetici che hanno destato il mio interesse e la mia emozione, per coglierne l'espressione lirica\"\u00bb.\nCompositore colto e raffinato, music\u00f2 autori come Dante, Cavalcanti, Petrarca, Vogelweide, Cervantes, Shakespeare, Lorca, Whitman. Accanto agli autori classici e contemporanei, la propria cultura ebraica fu fonte di continua ispirazione per il compositore, che scrisse opere di argomento biblico o per la liturgia sinagogale. La preparazione tecnica solidissima gli permise di avere un dominio assoluto della forma e del contrappunto. Nel secondo dopoguerra fu criticato (anche aspramente) per il suo linguaggio conservatore, legato in egual misura al romanticismo tardo ottocentesco, all'impressionismo e al folklore spagnolo.\nOggi \u00e8 ricordato dal grande pubblico soprattutto per la sua produzione per chitarra, strumento a cui si dedic\u00f2 con attenzione per tutta la vita, e a cui regal\u00f2 alcune delle sue pagine pi\u00f9 ispirate e autobiografiche. Un elenco delle sue opere pi\u00f9 famose comprende i seguenti brani:\nColonne sonore.\nElenco completo degli 11 film, dei quali Castelnuovo-Tedesco fu accreditato come \"autore della colonna sonora\"\nElenco dei film, ai quali Castelnuovo-Tedesco collabor\u00f2 (non accreditato) come \"compositore di musiche originali\"\nElenco (parziale) di film ai quali Castelnuovo-Tedesco collabor\u00f2 (non accreditato) come \"arrangiatore\""}
{"id": "96348", "revid": "1873126", "url": "https://it.wikipedia.org/wiki?curid=96348", "title": "Punto", "text": ""}
{"id": "96351", "revid": "1305772", "url": "https://it.wikipedia.org/wiki?curid=96351", "title": "Superficie (disambigua)", "text": ""}
{"id": "96354", "revid": "228587", "url": "https://it.wikipedia.org/wiki?curid=96354", "title": "Giacinta Pezzana", "text": "Biografia.\nIscrittasi all'Accademia Filodrammatica di Torino nel 1857, fu respinta per mancanza di attitudini l'anno seguente; continu\u00f2 quindi gli studi nella scuola di Carolina Gabusi Malfatti. Esord\u00ec in teatro nel 1859 con la compagnia Prina-Boldrini; pass\u00f2 quindi nella compagnia piemontese Toselli, una compagnia dialettale nella quale ottenne i suoi primi successi.\nNel 1862 divent\u00f2 prima attrice nella compagnia Dondini, accanto ad Ernesto Rossi. Il suo repertorio comprendeva le tragedie di William Shakespeare, le commedie di Carlo Goldoni e i drammi romantici.\nNel 1863 spos\u00f2 lo scrittore Luigi Gualtieri, dal quale si separ\u00f2 alcuni anni dopo, padre dell'unica figlia Ada.\nNel 1865 pass\u00f2 nella compagnia di Luigi Bellotti Bon e nel 1868 nella compagnia del Teatro dei Fiorentini di Napoli. Costitu\u00ec quindi una propria compagnia, insieme con Luigi Monti e Guglielmo Privato. Nel 1873 part\u00ec per una lunga tourn\u00e9e in Spagna, Portogallo, in Sudamerica e nell'Europa orientale, rientrando in Italia per una breve pausa nel 1877.\nNel 1879 al Teatro dei Fiorentini port\u00f2 in scena \"Teresa Raquin\" di \u00c9mile Zola, considerata la sua interpretazione pi\u00f9 celebre; gli altri interpreti del dramma erano Giovanni Emanuel e una giovanissima Eleonora Duse.\nLasciata l'attivit\u00e0 regolare, negli anni successivi Giacinta Pezzana fece solo sporadiche apparizioni e nel 1887 si ritir\u00f2 ad Acicastello. Torn\u00f2 sulle scene nel 1895, ma non per stagioni regolari, salvo qualche breve eccezione come nel 1903 quando partecipa alle recite di addio di Tommaso Salvini. Nel 1910 fece un'altra \"tourn\u00e9e\" in Sudamerica e si stabil\u00ec per qualche tempo a Montevideo, dove apr\u00ec una scuola di recitazione.\nAllo scoppio della Prima guerra mondiale rientr\u00f2 in Italia. Nel 1915 interpret\u00f2 il suo unico film, \"Teresa Raquin\", diretto da Nino Martoglio. Si ritir\u00f2 definitivamente ad Aci Castello, dove mor\u00ec nel 1919.\nLa Pezzana incarn\u00f2 un nuovo modello di attrice a cavallo tra Ottocento e Novecento: sobria, elegante, dotata di fisico statuario, trasform\u00f2 i personaggi da lei interpretati creandoli da capo e dando loro un respiro \"altro\" rispetto alla consueta visione che si aveva di essi.\nFu maestra ammirata di Eleonora Duse e donna emancipata, come testimoniano le sue epistole con alcuni personaggi femminili dell'epoca tra i quali Sibilla Aleramo e Giorgina Saffi. Ancora prima di Sarah Bernhardt recit\u00f2 \"en travesti\" il ruolo di Amleto, dimostrando grande coraggio e spirito di innovazione."}
{"id": "96358", "revid": "330340", "url": "https://it.wikipedia.org/wiki?curid=96358", "title": "Giuseppe Berto", "text": "Vita e opere.\nNasce da Ernesto, maresciallo dei Carabinieri in congedo, e Nerina Peschiutta, sua compagna d'infanzia. Il padre, abbandonata l'Arma per amore della moglie, aveva aperto un negozio di cappelli e ombrelli e, con il suo aiuto, s'improvvisava venditore ambulante nei mercatini dei dintorni. La cappelleria era anche sede della locale ricevitoria del Lotto Regio e delle riunioni di ex Carabinieri organizzate da Ernesto.\nNonostante le modeste condizioni economiche della famiglia, il giovane Berto, primo maschio di cinque figli, venne iscritto a frequentare il ginnasio nel Collegio salesiano Astori di Mogliano, dove studi\u00f2 con grande diligenza soffrendo al pensiero dei sacrifici economici sostenuti dalla famiglia per mantenerlo agli studi. Frequent\u00f2 successivamente il liceo Antonio Canova a Treviso e lo port\u00f2 a termine nonostante lo scarso impegno, aiutato dalla fortuna, e da quanto aveva imparato al ginnasio.\nScoraggiato dallo scarso profitto del figlio, il padre lo avvert\u00ec che non avrebbe provveduto a mantenerlo all'universit\u00e0. \u00c8 questo un episodio emblematico del tormentato rapporto col padre, mai risolto, nodo cruciale della sofferta esperienza personale e letteraria di Berto.\nIntanto Berto nel 1929 era entrato negli Avanguardisti, successivamente far\u00e0 parte dei Giovani fascisti.\nCarriera militare.\nCostretto ad arrangiarsi, si arruol\u00f2 nel Regio Esercito e venne mandato in Sicilia. Ancora militare si iscrisse alla Facolt\u00e0 di Lettere dell'Universit\u00e0 degli Studi di Padova, perch\u00e9 tra tutte era la meno costosa. Tuttavia fu pi\u00f9 attratto dai caff\u00e8 e dal biliardo che non dalle lezioni di Concetto Marchesi e Manara Valgimigli. Entr\u00f2 nei Gruppi universitari fascisti, fu capo manipolo della Giovent\u00f9 italiana del littorio.\nScoppiata nel 1935 la guerra d'Abissinia, Berto part\u00ec volontario per l'Africa orientale, combattendo per quattro anni come sottotenente in un battaglione di ascari, prima di rimanere ferito al piede destro, e, per il suo eroico comportamento in battaglia, fu insignito di una medaglia d'argento e una di bronzo al valor militare; \"\"un vero affare, poich\u00e9 ancor oggi\" - scriveva egli stesso nel 1965 - \"riscuotevo il relativo assegno\". Il sentimento patriottico contraddistinse l'intera giovinezza di Berto come conseguenza dell'educazione fascista.\nTornato in Italia nel 1939, cerc\u00f2 di riprendere gli studi in un clima per\u00f2 poco favorevole, a causa dell'imminente scoppio della seconda guerra mondiale nella quale l'Italia entr\u00f2 nel 1940. Rivestita allora la divisa, termin\u00f2 gli esami che ancora gli mancavano e si laure\u00f2 nel 1940 con una tesi in Storia dell'arte. Sempre nello stesso anno, in autunno, pubblic\u00f2 sul \"Gazzettino sera\" di Venezia in quattro puntate il racconto lungo \"La colonna Feletti\", una sorta di reportage su un episodio realmente accadutogli e dedicato alla memoria di quattro compagni coraggiosamente caduti in Africa orientale uno dei quali, Edgardo Feletti, viene citato nel titolo. Il racconto rivela una notevole vocazione narrativa, di tono giornalistico. Esso si \"distacca dalla letteratura acclamata in quegli anni\"\", come scriver\u00e0 lo stesso Berto.\nAncora in autunno, presentata invano una domanda di volontario di guerra, dovette insegnare latino e storia nell'Istituto Magistrale di Treviso e nell'anno successivo italiano e storia nell'Istituto tecnico per geometri della stessa citt\u00e0. Furono due esperienze dalle quali egli ricav\u00f2 la persuasione che quello non era il suo mestiere.\nAbbandonato l'insegnamento e desideroso di andare a combattere al fronte, poich\u00e9 il Regio Esercito voleva spedirlo a frequentare un corso di perfezionamento per la promozione a capitano a Parma, prefer\u00ec arruolarsi come ufficiale nella Milizia Volontaria per la Sicurezza Nazionale, chiedendo di essere inviato a combattere in Africa settentrionale. \nSi ritrov\u00f2 cos\u00ec nel settembre 1942 nel VI Battaglione Camicie Nere a Misurata. Spedito urgentemente al fronte dopo il disastro di El Alamein, il VI Battaglione partecip\u00f2 all'affannosa ritirata dalla Cirenaica alla Tunisia affrontando sul Mareth una colossale battaglia e uscendone quasi interamente annientato, sebbene si fosse battuto con coraggio e valore. Su questa vicenda lo scrittore si atterr\u00e0, molti anni dopo per la stesura del volume-diario \"Guerra in camicia nera\" (Garzanti, Milano 1955). Berto, addetto al rifornimento viveri se la cav\u00f2 fuggendo e, fallito un tentativo di rientrare in Italia, venne spedito a rinforzare il X Battaglione Camicie Nere \"M\", i fedelissimi di Mussolini. Con questa unit\u00e0, in cui era finito per caso, pass\u00f2 gli ultimi giorni della guerra africana rintanato in una buca per scampare alle cannonate degli inglesi, lottando contro i pidocchi e la malinconia, cadendo infine prigioniero al termine della campagna di Tunisia il 13 maggio 1943.\nLa prigionia.\nTrasferito negli Stati Uniti, passando da un campo di prigionia all'altro, fin\u00ec al Campo di concentramento di Hereford, nel Texas, dove dopo l'8 settembre 1943, opt\u00f2 per la \"non cooperazione\" subendo violenze e patimenti di ogni genere e dove ebbe come compagni di prigionia Gaetano Tumiati, Dante Troisi, Ervardo Fioravanti e Alberto Burri. Questa esperienza fu molto importante perch\u00e9 fece rinascere in Berto il desiderio di scrivere, passione inconscia e frustrata della sua giovinezza.\nAlcuni compagni fondarono una rivista intitolata \"Argomenti\" che veniva letta a turno nell'unica copia manoscritta. Nella ricerca di collaboratori, essi si rivolsero anche a Berto, per il solo fatto che risultava laureato in lettere. Messo per la prima volta davanti a un compito di scrittore e non pi\u00f9 di giornalista, elabor\u00f2 un pezzo di prosa ritmica, dannunziana da cima a fondo, dove esaltava la vicenda delle stagioni al suo paese.\nSempre nell'ambiente della prigionia entr\u00f2 in contatto con la letteratura americana: \"Furore\" di Steinbeck e qualche racconto di Hemingway. In prigionia, Berto scrisse numerosi racconti, i primi brevi e scherzosi, i successivi sempre pi\u00f9 lunghi e impegnati, tre dei quali rielaborati successivamente entrarono a far parte del volume \"Un po' di successo\" (Longanesi, Milano, 1963), con i titoli \"Economia di candele\", \"Gli eucaliptus\", \"Il seme tra le spine\". Pi\u00f9 importanti i romanzi, anch'essi del '44: \"Le opere di Dio\", il primo scritto da Berto, e soprattutto \"La perduta gente\", di pochi mesi posteriore.\nIl rientro nel dopoguerra.\nTornato a casa nel febbraio del 1946, tent\u00f2 senza successo di attirare l'attenzione degli editori sui manoscritti che aveva riportato dalla prigionia. La fortuna gli fece incontrare Leo Longanesi, il quale fiut\u00f2 l'affare. Il romanzo (\"La perduta gente\") usc\u00ec tra il Natale del 1946 e il Capodanno del 1947: \u00absoltanto quando lo vide nelle vetrine dei librai Berto seppe che Longanesi l'aveva intitolato \"Il cielo \u00e8 rosso\", era un titolo bellissimo e astuto, che magari aveva poco a che fare col testo ma restava immediatamente impresso in chi lo vedeva. Berto sa che una parte non piccola del successo del romanzo \u00e8 dovuta a quel titolo\u00bb, scriver\u00e0 lo stesso autore ne \"L'inconsapevole approccio\".\n\"Il cielo \u00e8 rosso\".\nIl romanzo, che divenne immediatamente un successo internazionale, narra le difficili vicende di un gruppo di ragazzi che la guerra ha abbandonato al loro destino e che tra violenze e orrori ritrovano solidariet\u00e0 e umanit\u00e0.\nNel 1948 il romanzo, apprezzato dalla critica nazionale e internazionale, vinse il Premio Firenze per la letteratura assegnato da una giuria di livello: Silvio Benco, Attilio Momigliano, Eugenio Montale, Aldo Palazzeschi, Pietro Pancrazi. L'opera fu pubblicamente lodata anche da Ernest Hemingway intervistato da Eugenio Montale a Venezia nel 1958. Nel 1950 Claudio Gora ne trasse un film omonimo mentre nel 1954 venne ristampato da Longanesi e successivamente, nel 1969, da Rizzoli.\nDopo \"Il cielo \u00e8 rosso\".\nInconsapevolmente Berto si trov\u00f2 \"intruppato in quella schiera di artisti chiamati neorealisti\", racconter\u00e0 in seguito lo stesso autore in un articolo apparso su \"Il Resto del Carlino\" il 1\u00ba giugno 1965. Sull'onda del successo de \"Il cielo \u00e8 rosso\", per altro non confermato dalle \"Opere di Dio\", Berto scrisse \"Il brigante\", uscito presso Einaudi nel 1951, da cui furono tratti un film di Renato Castellani e una riduzione radiofonica.\nLa sua uscita non risollev\u00f2 le sorti dell'autore e il libro fu stroncato da Emilio Cecchi. Come nei suoi romanzi precedenti fuori da precisi riferimenti si riflette nel \"Brigante\" una congerie sincera e spesso poeticamente patetica di rivendicazione sociale e di umana fratellanza, vale a dire di marxismo e di cristianesimo, come l'autore li sperimentava nel clima egualitario e rinnovatore suscitato dalla guerra.\nTrasferitosi a Roma, torn\u00f2 a Mogliano a causa dell'aggravarsi delle condizioni di salute del padre, che di l\u00ec a poco morir\u00e0 per un cancro. A Roma conobbe e spos\u00f2 Manuela, da cui ebbe una figlia, Antonia, nata il 9 novembre 1954. Gli insuccessi ottenuti aprono la strada di una lunga malattia che verr\u00e0 diagnosticata come nevrosi da angoscia, che lo affligger\u00e0 per quasi un decennio impedendogli di lavorare con continuit\u00e0.\nPrima che la malattia raggiungesse il culmine, Berto ricostru\u00ec e ordin\u00f2 in un diario, edito da Garzanti nel 1955 col titolo \"Guerra in camicia nera\", gli avvenimenti che aveva annotato prima di essere fatto prigioniero. Il romanzo-diario testimonia la dolorosa e lenta evoluzione dal neorealismo ad uno psicologismo a sfondo umoristico. Dal 1955 al 1964 tent\u00f2 di uscire dalla nevrosi passando da una cura all'altra, si occup\u00f2 di giornalismo e scrisse sceneggiature cinematografiche. Il racconto \"La Luna \u00e8 nostra\" del 1957 lo vede nei panni di s\u00e9 stesso, giornalista, alle prese con Febo C\u00f2rtore, uno strano e misterioso meccanico. Nel 1963 rimase famoso nelle cronache lo scontro, a cui segu\u00ec una vertenza giudiziaria, con Alberto Moravia, che non apprezzava l'opera di Berto, in occasione dell'assegnazione del premio Formentor alla giovane autrice Dacia Maraini per il suo secondo romanzo \"L'et\u00e0 del malessere\".\nFinalmente Berto trov\u00f2 sollievo per le sue condizioni psichiche approdando ad una terapia psicoanalitica presso l'abruzzese Nicola Perrotti, esperienza questa per lui determinante.\nIl male oscuro.\nIl 1964 \u00e8 probabilmente l'anno fondamentale della carriera letteraria di Berto; esce infatti \"Il male oscuro\" che, in precedenza rifiutato da pi\u00f9 di un editore, si aggiudic\u00f2 in una sola settimana i due premi letterari Viareggio e Campiello. Autentico caso letterario, il romanzo ripercorre autobiograficamente la vita dell'autore alla ricerca delle radici della sua sofferenza; frutto del percorso psicoanalitico, opera una dissoluzione delle strutture narrative in modo nuovo e personalissimo, in un contesto di generale rinnovamento.\nAnche da quest'opera verr\u00e0 tratto un film, diretto nel 1989 da Mario Monicelli.\nContraendo un debito, frattanto, Berto aveva acquistato un terreno a Capo Vaticano, in Calabria, dove, bonificata la sterpaglia, edific\u00f2 una villa destinata a diventare il suo rifugio per gran parte dell'anno \"l'isola degli aranci sta dall'altra parte celeste e gialla e un poco verde nella sua breve lontananza, e in mezzo c'\u00e8 un piccolo tratto di mare proprio piccolo ma non ho il coraggio di passarlo, padre non ho coraggio, (...) e del resto non tutti coloro che volevano la terra promessa poterono giungervi, non tutti furono degni della sua stabile perfezione, e cos\u00ec verso sera cerco un posto da dove si possa guardare la Sicilia, di notte l'altra costa \u00e8 una lunghissima distesa di lampadine con segnali rossi e bianchi (...) ecco qui mi costruir\u00f2 con le mie mani un rifugio di pietre e penso che in conclusione questo potrebbe andar bene come luogo della mia vita e della mia morte\" (\"Il male oscuro\", cit.).\nNel biennio successivo al grande successo del \"Male oscuro\" pubblica altri due romanzi: \"La fantarca\" e \"La cosa buffa\".\nGli ultimi anni.\nNella produzione successiva, libri d'impegno si alternano a pagine occasionali, e Berto sciupa quasi coscientemente e con rabbia il suo talento. Lontano da circoli o accademie letterarie, non si associa ad alcun partito, non vota ed \u00e8 politicamente incerto. \u00abA destra lo ritengono di sinistra, i comunisti pensano che sia fascista, e i fascisti lo giudicano un traditore. Egli, per conto suo, \u00e8 convinto d'essere pressappoco un anarchico\u00bb.\nDopo anni di silenzio collabora a sceneggiature cinematografiche, tra le quali spicca quella del film del 1970 \"Anonimo veneziano\" di Enrico Maria Salerno. Nel 1971 pubblica per i tipi della Rizzoli un curioso pamphlet dal titolo \"Modesta proposta per prevenire\", che suscit\u00f2 un certo dibattito politico letterario, ottenendo il plauso di Armando Plebe allora responsabile culturale del MSI, facendolo divenire ancor pi\u00f9 un autore scomodo. Rispondendo alle polemiche che lo vogliono intruppare in questo o in quello schieramento politico, nel saggio egli non si definisce fascista o antifascista, ma \"afascista\". Alfredo Cattabiani approfitt\u00f2 dell'ostracismo che la cultura dominante gli riservava per portarlo alla Rusconi, di cui era direttore editoriale. Nel 1972 gli viene assegnato presso la \"tavola\" mestrina di Dino Boscarato il prestigioso premio \"Amelia\".\nNel 1973 prese parte al \u00ab1\u00ba Congresso per la difesa della cultura \u2013 Intellettuali per la libert\u00e0\u00bb organizzato per denunciare il monopolio culturale della sinistra: vi partecipano, fra gli altri, Eug\u00e8ne Ionesco, l'accademico di Francia Thierry Maulnier, Sigfrido Bartolini, Sergio Ricossa e Vintil\u0103 Horia.\nPresso Rusconi usc\u00ec nel 1974 il romanzo \"Oh, Serafina!\", che gli fece vincere il Premio Bancarella, e che divenne un film.\nScritto in soli sei mesi il suo ultimo libro, \"La gloria\" (Arnoldo Mondadori Editore, 1978) \u00e8 una riabilitazione di Giuda Iscariota, contraddittoria ed eretica autodifesa in cui Giuda parla di s\u00e9 stesso come di uno strumento necessario al compiersi di un \"evento gi\u00e0 scritto\".\nDopo un lungo soggiorno in una clinica di Innsbruck e una parimenti lunga convalescenza a Capo Vaticano, durante la quale trov\u00f2 il tempo per comporre una breve apologia, \"Intorno alla Calabria\", dedicata agli amici, Berto mor\u00ec di cancro a Roma il 1\u00ba novembre 1978; la salma \u00e8 tumulata a Ricadi, nel cimitero di San Nicol\u00f2.\nPostumo \u00e8 uscito da Marsilio Editori nel 1986 il volume di saggi \"Colloqui col cane\".\nAlla sua memoria sono intitolati i licei di Mogliano Veneto e di Vibo Valentia. Inoltre, per divulgarne l'opera, \u00e8 stata costituita l'associazione \"Amici di Giuseppe Berto\" con sedi a Ricadi e Mogliano, comuni gemellati ormai da anni. Compito dell'associazione \u00e8 anche quello scegliere il vincitore del Premio Giuseppe Berto che si svolge alternativamente ogni anno nei due comuni.\nSceneggiatore.\nElenco parziale delle sceneggiature firmate da Berto:"}
{"id": "96361", "revid": "1543377", "url": "https://it.wikipedia.org/wiki?curid=96361", "title": "Crocodylus porosus", "text": "Il coccodrillo marino (\"Crocodylus porosus\" - ) o estuarino \u00e8 il pi\u00f9 grande rettile vivente.\n\u00c8 una delle tre specie di coccodrillo presenti nel subcontinente indiano insieme al Crocodylus palustris e al Gaviale del Gange, ma l'areale del coccodrillo marino include l'Indocina, la Melanesia e le coste settentrionali dell'Australia.\nIl suo morso \u00e8 il pi\u00f9 potente tra gli animali attualmente esistenti sul pianeta.\nAreale.\nIl coccodrillo marino era presente in tutta la regione australo-asiatica, e precisamente in:\nAustralia, Papua Nuova Guinea, Bangladesh, Brunei, Birmania (Burma), Cambogia, Cina, India (incluse le isole Andamane e Nicobare), Indonesia, Malaysia, Palau (Isole Caroline), Filippine, Singapore, Sri Lanka, Isole Salomone, Thailandia, Vanuatu (Isole Banks) e Vietnam.\nDa alcuni decenni il suo areale si \u00e8 ristretto di molto, attualmente infatti \u00e8 estinto in Thailandia, Laos e Vietnam. Nel resto dell'Indocina \u00e8 sempre pi\u00f9 raro.\nQuesta specie non \u00e8 a rischio di estinzione perch\u00e9 \u00e8 ancora comune in Papua Nuova Guinea e nel nord dell'Australia.\nIndividui isolati possono essere ritrovati a notevole distanza dal loro solito habitat, anche oltre i 1000\u00a0km (ad es. in Giappone).\nStoricamente presente alle Seychelles, attualmente vi \u00e8 stato dichiarato estinto.\nCaratteristiche distintive.\nUn paio di creste vanno dalle orbite al centro del muso, diventando pi\u00f9 pronunciate con l'et\u00e0. La superficie superiore della mandibola diventa molto rugosa nei grandi esemplari adulti. Le scaglie sui fianchi sono pi\u00f9 ovali rispetto alle altre specie. Gli osteodermi (scaglie ossee) sono confinate alla schiena e a un piccolo inserto sulla nuca. Le squame ventrali sono rettangolari, regolari e relativamente piccole. In alcune regioni, una piccola percentuale degli animali tende a essere pi\u00f9 chiara. La colorazione giovanile persiste per vari anni, diventando via via pi\u00f9 sbiadita e meno vivace. Gli adulti sono in genere scuri, con aree grigie o giallastre pi\u00f9 chiare. Bande e strisce scure sono presenti sui fianchi bassi, ma non si estendono alla regione ventrale. Il coccodrillo marino dispone da 28 a 40 ghiandole del sale, ognuna con il suo poro di apertura sulla lingua, per smaltire efficacemente l'eccesso di sali ingeriti attraverso il cibo e l'acqua.\nDimensioni.\nUn esemplare di maschio adulto di coccodrillo marino raggiunge i di lunghezza per di peso. Le femmine sono pi\u00f9 piccole, con una taglia media intorno ai 3 m.\nCome tutti i coccodrilli, cresce per tutto l'arco della sua vita, anche se a ritmo pi\u00f9 sostenuto durante gli anni della giovinezza e pi\u00f9 lentamente una volta raggiunta la piena maturit\u00e0.\nLa lunghezza massima accertata \u00e8 di 7,1 metri (afferente a un esemplare catturato in India il 16 giugno 2006 ed attualmente vivente al Bhitarkanika Wildlife Sanctuary di Orissa). Esistono vari racconti di coccodrilli di dimensioni oltre gli otto metri ma vengono spesso classificati come leggende.\nI maschi di oltre sei metri sono comunque rari, particolarmente dopo la caccia intensiva della prima met\u00e0 del XX secolo, che ha sterminato gli animali pi\u00f9 grandi.\nIn generale, comunque, i coccodrilli tenuti in cattivit\u00e0 e gli ibridi crescono di pi\u00f9 e pi\u00f9 velocemente.\nAd esempio, il coccodrillo Yai, ibrido di \"C. porosus\" e \"C. siamensis\" tenuto in cattivit\u00e0 a Bangkok, all'et\u00e0 di 30 anni (nel 2000) ha toccato i 6 metri di lunghezza e i 1.200 chili di peso diventando il pi\u00f9 grande coccodrillo tenuto in cattivit\u00e0. Oggi la sua crescita \u00e8 rallentata, ma continua.\nSecondo i ricercatori Gordon Grigg e Carl Gans, i coccodrilli marini australiani possono raggiungere i 7 metri di lunghezza ed un peso di .\nIl morso di questo rettile pu\u00f2 superare i per una pressione di oltre , pari a quella presente sul fondo della fossa delle Marianne. La forza generata dal morso fu, per molti anni, considerata equivalente a quella sprigionata dal tirannosauro, ma studi recenti hanno dimostrato che il T. Rex avesse un morso almeno 4 volte pi\u00f9 potente di quello del coccodrillo marino (circa 64.000 N, pari a 7,1 tonnellate), ed \u00e8 fino a quindici volte pi\u00f9 potente del morso di una tigre o dello squalo bianco. Le mascelle si chiudono a scatto in 20 centesimi di secondo.\nCoccodrilli giganti.\nEsistono vari racconti di coccodrilli con dimensioni oltre gli otto metri, ma vanno valutati con attenzione. Il British Museum conserva un cranio di un coccodrillo marino che si dice sia appartenuto a un animale lungo 10,1\u00a0m catturato nel golfo del Bengala. Tuttavia, la misurazione del cranio (che \u00e8 circa 1/7 della lunghezza dell'intero coccodrillo), porta a concludere che le dimensioni effettive dovevano essere in un intervallo compreso tra i . La famiglia Kanika di Orissa in India conserva il cranio di un coccodrillo marino ucciso, si dice, nel 1926, che pare fosse circa 7,6 m. Il dato, mancando lo scheletro, non \u00e8 comunque certo. \nAlcune fonti indicano il ritrovamento di un esemplare di (Filippine 1997), del quale, tuttavia, non \u00e8 mai stata confermata l'autenticit\u00e0. In Australia esistono racconti di vecchi cacciatori che parlano di prede di oltre otto metri di lunghezza (famoso l'episodio di Normanton nel Queensland, in Australia che menziona un esemplare di ben 8,63 mt ucciso nel 1957 e ribattezzato \"Krys\"), ma senza misurazioni precise e certificate sono destinati ad essere classificati come leggende.\nProbabilmente un tempo era relativamente semplice trovare coccodrilli marini di grandi dimensioni nelle paludi dell'Australia e dell'Asia inferiore. Tuttavia, la spietata caccia della prima met\u00e0 del XX secolo ha decimato questi esemplari.\nDieta e formula dentaria.\nTotale denti: 64 - 68. Pre mascellari: 4; Mascellari: 13 - 14; Mandibolari: 15. I denti ricrescono.\nI giovani si nutrono prevalentemente di insetti, anfibi, crostacei e piccoli pesci e rettili. \nLa dieta si amplia man mano che l'animale cresce, bench\u00e9 continui a essere costituita in prevalenza da piccoli animali anche negli adulti.\nGli esemplari pi\u00f9 grandi, predano bufali, scimmie, sambar, cinghiali, squali, animali d'allevamento, a volte anche uomini.\nCome tutti i coccodrilli, il coccodrillo marino non \u00e8 in grado di masticare le prede perci\u00f2 le fa a pezzi e inghiotte i bocconi tutti interi.\nMorso.\nIl coccodrillo marino detiene il record per il morso pi\u00f9 potente mai registrato (tra gli animali ancora in vita) con una forza pari a 16460 N, equivalente a 1678 kg.\nHabitat e comportamento.\nLe aree di cova e crescita per i piccoli sono stabilite nelle aree di acqua dolce. Le femmine raggiungono la maturit\u00e0 sessuale alla lunghezza di 2,2/2,5 metri (circa a 10 o 12 anni), i maschi verso i 3,2 metri (circa 16 anni). Ogni anno vengono deposte in media 40/60 uova (bench\u00e9 questo numero possa variare da un minimo di 25 a un massimo di 90) in nidi costruiti con materia vegetale e fango.\nI nidi vengono costruiti tra novembre e marzo (durante la stagione delle piogge).\nOgni anno numerosi nidi vengono sommersi, uccidendo tutti gli embrioni ancora nell'uovo.\n\u00c8 stato osservato che se il nido \u00e8 invece a rischio di siccit\u00e0, la femmina cerca di spruzzare su di esso dell'acqua da una adiacente \"piscina\", costruita allo scopo.\nBench\u00e9 la femmina vigili vicino al nido, alcune uova rimangono vittime di predatori, come le lucertole, i maiali selvatici o umani che ne cercano le uova.\nLa femmina estrae i neonati dal nido quando cominciano a pigolare in modo caratteristico, e li trasporta in acqua tenendoli in bocca.\nIl sesso dei nascituri \u00e8 determinato dalla temperatura del nido (il massimo numero di maschi si ha intorno ai 31,6\u00a0\u00b0C, mentre le femmine nascono prevalentemente in presenza di temperature superiori o inferiori).\nIl tasso di mortalit\u00e0 dei piccoli si attesta intorno al 99%.\nOltre alla predazione da parte di altre specie, cadono vittime di altri coccodrilli marini adulti."}
{"id": "96362", "revid": "118172766", "url": "https://it.wikipedia.org/wiki?curid=96362", "title": "Travelling wave tube", "text": "Il Travelling Wave Tube (Tubo ad onda progressiva), abbreviato in TWT, \u00e8 un dispositivo elettronico usato per generare onde radio o microonde di elevata potenza.\nPi\u00f9 propriamente si tratta di un amplificatore, per cui il nome completo dovrebbe essere Travelling Wave Tube Amplifier, TWTA. Un segnale pilota a bassa potenza viene introdotto nel dispositivo, il quale ne incrementa la potenza.\nLa banda passante pu\u00f2 essere ampia, ma esistono anche dispositivi accordati (o a banda stretta). Le frequenze operative spaziano da 300 MHz a 50 GHz ed il guadagno in potenza \u00e8 dell'ordine di 40 decibel.\nIl dispositivo \u00e8 costituito da un lungo tubo a vuoto (7 in figura) con un cannone elettronico (un catodo incandescente che emette elettroni) ad una estremit\u00e0 (1). Un solenoide avvolto intorno al tubo (3) focalizza gli elettroni in un raggio, che \u00e8 inviato lungo l'asse del dispositivo, all'interno di un filo avvolto a spirale nel lume interno del tubo (5), fino a colpire un collettore all'altra estremit\u00e0 (8).\nUn sistema di accoppiamento direzionale (2) (una guida d'onda o un elettromagnete) introduce il segnale radio di bassa potenza da amplificare in prossimit\u00e0 del catodo. La spirale interna, in cui si induce una corrente, agisce ritardando la propagazione del segnale radio, che viaggia cos\u00ec alla stessa velocit\u00e0 del raggio di elettroni.\nIl campo elettromagnetico prodotto dalla corrente indotta nella spirale interagisce con gli elettroni causandone una oscillazione avanti ed indietro (modulazione di velocit\u00e0), e questa oscillazione a sua volta induce altra corrente nella spirale.\nUn secondo accoppiatore (6) posto vicino al collettore riceve il segnale amplificato. Un attenuatore (4) impedisce che parte del segnale possa tornare indietro verso il catodo.\nTWTA a cavit\u00e0 accoppiata.\nNei TWTA la potenza di picco \u00e8 limitata dalla corrente sopportabile dal filo interno a spirale. Per potenze eccessive il filo pu\u00f2 surriscaldarsi e deformarsi. Lo spessore del filo pu\u00f2 essere incrementato per sopportare maggiore corrente, rendendo per\u00f2 pi\u00f9 difficoltosa la formazione della spirale con il passo adatto per le frequenze di lavoro. I TWTA a spirale hanno potenze massime\ninferiori a 2,5 KW.\nNei TWTA a cavit\u00e0 accoppiata questo limite \u00e8 superato sostituendo la spirale con una serie di cavit\u00e0 disposte intorno all'asse del raggio elettronico. Concettualmente si ottiene una guida d'onda a spirale, in grado di generare la modulazione per velocit\u00e0. La potenza massima ottenibile \u00e8 nell'ordine di 15 KW. Il funzionamento \u00e8 simile al Klystron eccetto per l'attenuazione.\nImpieghi.\nPrima dell'evoluzione dei dispositivi a semiconduttore di potenza, la tecnologia dei tubi ad onda progressiva TWTA, \u00e8 stata utilizzata nei ponti radio analogici, per poter ottenere potenze elevate a microonde.\nL'utilizzo pi\u00f9 comune del TWTA \u00e8 nei ripetitori radio (transponder) a bordo di satelliti.\nAlcuni modelli sono impiegati anche nei radar, con l'aggiunta di una griglia di controllo di fronte al cannone elettronico per ottenere un funzionamento ad impulsi."}
{"id": "96364", "revid": "1343317", "url": "https://it.wikipedia.org/wiki?curid=96364", "title": "Cipolla rossa di Tropea Calabria", "text": "La cipolla rossa di Tropea \u00e8 il nome dato alla cipolla rossa (\"Allium cepa\") coltivata tra Nicotera, in provincia di Vibo Valentia, e Campora San Giovanni, nel comune di Amantea, in provincia di Cosenza, e lungo la fascia tirrenica. Viene prevalentemente prodotta tra Briatico e Capo Vaticano.\nDescrizione.\n\u00c8 composta da varie tuniche concentriche carnose di colorito bianco e con involucro rosso; \u00e8 coltivata in queste zone da oltre duemila anni, importata dai Fenici, e da oltre un secolo, ora abbinata al turismo, contribuisce allo sviluppo socio-economico della zona. La dolcezza dell'ortaggio pare dipenda dal microclima particolarmente stabile nel periodo invernale, senza sbalzi di temperatura per l'azione di mitezza esercitata dalla vicinanza del mare, e dai terreni freschi e limosi, che determinano le caratteristiche pregiate del prodotto.\nLa forma \u00e8 rotonda od ovoidale.\nPlinio il Vecchio, nella \"Naturalis Historia\", fa riferimento alla cipolla rossa come rimedio per curare una serie di mali e di disturbi fisici.\nPropriet\u00e0 organolettiche e componenti vitaminici e minerali.\nIl gusto \u00e8 determinato in particolare dalla consistente presenza di zuccheri tra i quali glucosio, fruttosio, saccarosio. Contribuisce alla dieta alimentare con circa 20 calorie per 100 grammi di prodotto fresco.\nQuesto ortaggio contiene vitamina C, vitamina E, ferro, selenio, iodio, zinco e magnesio.\nPropriet\u00e0 benefiche.\nIl bulbo ha molti effetti benefici; uno di questi \u00e8 il potere antisclerotico che porta beneficio per il cuore e le arterie, e previene il rischio di infarto.\nUna delle sue propriet\u00e0 \u00e8 quella di essere un sedativo naturale, utile a conciliare il sonno.\nStagionalit\u00e0.\nIn funzione della tecnica adottata (piantamento dei bulbi, semina diretta, trapianto), la coltivazione pu\u00f2 iniziare da fine agosto a inizio ottobre, e la conseguente raccolta da ottobre anche fino a marzo."}
{"id": "96365", "revid": "2225", "url": "https://it.wikipedia.org/wiki?curid=96365", "title": "Oscar 1992", "text": ""}
{"id": "96367", "revid": "2225", "url": "https://it.wikipedia.org/wiki?curid=96367", "title": "Oscar 1929", "text": ""}
{"id": "96368", "revid": "599013", "url": "https://it.wikipedia.org/wiki?curid=96368", "title": "Twt", "text": ""}
{"id": "96369", "revid": "287204", "url": "https://it.wikipedia.org/wiki?curid=96369", "title": "Ammiano Marcellino", "text": "Sebbene nato in Siria nel seno di una famiglia ellenofona, scrisse la sua opera interamente in latino. \u00c8 il maggiore degli storici romani del IV secolo la cui opera sia stata preservata, seppure in parte. I suoi \"Rerum gestarum libri XXXI\", o semplicemente \"Res gestae\", descrivono gli anni che vanno dal 96 al 378, continuando l'opera del grande storico Tacito.\nBiografia.\nNascita.\nNon si conosce n\u00e9 la sua data di nascita n\u00e9 quella di morte con precisione. Il suo luogo di nascita fu quasi certamente la citt\u00e0 di Antiochia di Siria, anche se alcuni storici, fra cui Charles W. Fornara, hanno recentemente avanzato dei dubbi in proposito. Tali dubbi si fondano sulla supposizione che le sue origini siano menzionate solo in una lettera inviatagli nel 392 dal suo concittadino Libanio che, secondo gli storici citati, non era probabilmente diretta ad Ammiano Marcellino bens\u00ec ad altro destinatario non ben identificato (anch'egli di nome Marcellino e originario di Antiochia). La missiva in questione, che si \u00e8 sempre ritenuto indirizzata ad Ammiano, non \u00e8 tuttavia l'unica prova del suo luogo di origine, come hanno messo in evidenza John Matthews e Guy Sabbah nel rispondere alle critiche menzionate.\nCarriera militare.\n\u00abMilitare e greco\u00bb, si autodefin\u00ec Ammiano nelle sue \"Storie\", ma allo stesso tempo si sent\u00ec sempre e profondamente romano, convinto come pochi altri della missione civilizzatrice di Roma e del suo impero. Scrive di lui uno storico francese: \u00ab...Si forgi\u00f2 un'anima tutta romana, costituendosi, in qualche modo, difensore di una civilt\u00e0 che appariva tanto pi\u00f9 preziosa quanto pi\u00f9 si trovava minacciata...\u00bb. La sua iscrizione fra l'\u00e9lite dei \"protectores domestici\" mostra che era nobile di nascita. Entr\u00f2 nell'esercito in giovane et\u00e0, sotto l'imperatore Costanzo II, e venne distaccato alle dirette dipendenze di Ursicino, governatore di Nisibis nella Mesopotamia romana e \"magister militum\".\nFu inviato in Italia con Ursicino quando questi fu richiamato da Costanzo e lo accompagn\u00f2 nella spedizione contro Claudio Silvano, che era stato spinto, per una ingiusta accusa dei suoi nemici, a proclamarsi imperatore in Gallia. Con Ursicino si rec\u00f2 per due volte nell'Oriente romano e a malapena riusc\u00ec a fuggire, salvando la vita da Amida (la moderna Diyarbak\u0131r in Turchia) allorch\u00e9 fu espugnata dal re persiano Sapore II. Quando Ursicino perse, a seguito della caduta della citt\u00e0, il proprio incarico e il favore di Costanzo, sembra che Ammiano ne abbia condiviso la caduta abbandonando l'esercito. Con l'ascesa al potere di Giuliano, che egli stesso aveva precedentemente conosciuto in Gallia nelle campagne contro gli Alamanni e che era succeduto a Costanzo come imperatore, riacquist\u00f2 tuttavia i propri gradi e posizione. Prese parte al seguito di Giuliano, per il quale espresse profonda ammirazione, alla tentata conquista della Persia Sasanide e, dopo la morte dell'imperatore, fu coinvolto nella ritirata di Gioviano fino ad Antiochia.\nGli anni romani.\nLasciato definitivamente il servizio attivo nell'esercito risiedette ad Antiochia e poi in altre citt\u00e0 dell'Oriente romano (fra cui, per un breve periodo, anche ad Atene). Si trovava ad Antiochia nel 372, quando un certo Teodoro fu ritenuto essere stato individuato come successore dell'imperatore Valente tramite divinazione; in qualit\u00e0 di testimone oculare dei fatti, Marcellino narra come Teodoro e molti altri furono fatti confessare tramite tortura, e crudelmente puniti.\nAttorno al 380, si trasfer\u00ec a Roma. Quivi trascorse il resto della sua esistenza, occupandosi della redazione del proprio capolavoro (\"Res Gestae\") e della diffusione dei suoi contenuti mediante letture pubbliche, il cui successo provoc\u00f2 l'ammirazione di Libanio che, nella gi\u00e0 citata epistola del 392, inviata da Antiochia, ebbe parole di elogio per lo storico. Non si conosce con certezza n\u00e9 il luogo n\u00e9 l'anno della morte di Ammiano. Secondo alcune fonti Ammiano sarebbe stato ancora in vita nel 397, anno in cui, verosimilmente, termin\u00f2 di scrivere le \"Res Gestae\", secondo altre, non sarebbe probabilmente deceduto prima del 400.\nOpera letteraria.\nI libri della sua storia giunti fino a noi riguardano gli anni 353 - 378 e costituiscono la fonte pi\u00f9 affidabile e importante riguardo a quel periodo.\nL'opera, nota sia con il titolo latino di \"Res Gestae\" (da non confondere tuttavia con le \"Res gestae divi Augusti\") sia con quello di \"Storie\", fu scritta dopo il trasferimento dello storico a Roma agli inizi degli anni ottanta del IV secolo e divulgata tramite letture pubbliche, come gi\u00e0 si \u00e8 accennato, nel decennio successivo. In essa venivano prese in esame le vicende dell'impero romano dall'ascesa di Nerva (96) alla morte di Valente nella Battaglia di Adrianopoli (378). Tale Storia, nelle intenzioni dell'autore, doveva costituire la continuazione del lavoro portato a termine circa tre secoli prima da Tacito. Le \"Rerum Gestarum Libri XXXI\" si articolavano originalmente, come appare evidente dal titolo, in trentuno libri, ma i primi tredici sono andati perduti. I rimanenti diciotto libri riguardano il periodo compreso dal 353 al 378. Nell'insieme \u00e8 stata ed \u00e8 tuttora considerata un'opera di eccezionale valore storico e documentario e un resoconto libero, completo e imparziale degli eventi, scritti da un protagonista dotato di onest\u00e0 intellettuale, preparazione militare, giudizio indipendente e ampie letture. Gli studi recenti hanno anche messo in luce la forza retorica della sua narrazione.\nLe \"Storie\" di Ammiano, dato il periodo preso in esame, possono essere anche viste come un lungo prologo alla narrazione della guerra contro i Goti, culminata, nel 378, con la disastrosa sconfitta militare di Adrianopoli subita dall'imperatore Valente, rimasto ucciso nel corso della battaglia, che caus\u00f2 una profonda impressione nell'autore e in tutto il mondo romano. Pochi decenni pi\u00f9 tardi, dopo un'effimera ripresa prodottasi durante il regno di Teodosio I (379-395) e l'et\u00e0 di Stilicone (395-408), in Occidente sarebbe incominciato un processo di smembramento irreversibile che avrebbe portato alla piena indipendenza i vari stati indipendenti romano-germanici che si erano andati costituendo al suo interno e che saranno all'origine dell'Europa moderna, mentre in Oriente si sarebbe col tempo sviluppato un impero romano-greco o bizantino. Ammiano ci descrive una romanit\u00e0 ancora vigorosa e unitaria in cui egli stesso continuava a riporre le proprie speranze ma in cui si intravedevano gi\u00e0 i segni del futuro disfacimento: l'eccessiva pressione fiscale, la decadenza economica e finanziaria delle classi medie e, soprattutto, il declino progressivo dello spirito militare e patriottico di un esercito costituito in gran parte da barbari.\nAmmiano, profondo interprete dei suoi tempi, concentra la sua opera intorno alla figura dell'imperatore e degli alti dignitari intorno a lui: i funzionari, i generali, l'aristocrazia. Il popolo rimane sullo sfondo ed \u00e8 guardato con disprezzo. L'autorit\u00e0 dei potenti \u00e8 celebrata con venerazione quando si astiene dall'avversare i privilegi dell'aristocrazia. Si rispecchia qui una societ\u00e0 avviata verso la scomparsa delle classi medie e con un popolo ridotto a servit\u00f9 della gleba (struttura che sar\u00e0 caratteristica dell'Alto Medioevo). La societ\u00e0 rappresentata ha costumi barbarico-feudali, dove dominano ferocia, violenza, malafede, tradimenti, agguati, torture, delazione, sospetti, adulazioni e mormorazioni dei potenti cortigiani, denunce degli \"agentes in rebus\" (\"agenti in missione\", il servizio di spionaggio). In Ammiano gli uomini sono soggetti a impulsi irrazionali e mutevoli e tutti gli eventi del mondo sono sotto il dominio dell'irrazionale, del magico, del demoniaco, della magia, dell'astrologia. Egli accoglie altres\u00ec nella sua opera dottrine che vanno dal fatalismo al neoplatonismo.\nCritica moderna.\nLo storico del XVIII secolo, Edward Gibbon, ha cos\u00ec giudicato Ammiano: \nBench\u00e9 Ammiano fosse un pagano, egli, nella sua opera, scrive del Cristianesimo senza alcuna animosit\u00e0. Particolarmente importante \u00e8 la testimonianza che ci fornisce della persecuzione dei difensori della definizione di Nicea da parte dell'imperatore Costanzo, cristiano ma di confessione ariana, sia per i fatti narrati sia per il ruolo di assoluto rilievo ricoperto dal vescovo di Roma (all'epoca della persecuzione, papa Liberio). Il Papa veniva fin da allora percepito dallo storico e dai suoi contemporanei come la massima autorit\u00e0 ecclesiastica, sia nell'Occidente che nell'Oriente romano.\nLo stile di Ammiano, molto elaborato, spesso ricercato, e non sempre di agevole interpretazione, presenta tuttavia, come si \u00e8 gi\u00e0 accennato, un notevole vigore retorico e una grande espressivit\u00e0. Dobbiamo a tale proposito ricordare che la sua opera era stata progettata per una pubblica lettura e che questa richiedeva spesso l'uso dei necessari abbellimenti retorici, anche a scapito, talvolta, della linearit\u00e0 narrativa. Alcune costruzioni e locuzioni utilizzate da Ammiano tradiscono inoltre l'influsso della lingua e della cultura elleniche.\nAmmiano, bench\u00e9 militare di carriera, \u00e8 riuscito ad analizzare con notevole spirito critico i problemi sociali ed economici che travagliavano il mondo romano del tempo. Il suo approccio verso le popolazioni non romane dell'impero \u00e8 stato generalmente contraddistinto da una maggiore tolleranza e flessibilit\u00e0 di quelle di altri storici che lo avevano preceduto. Di grande interesse risultano le sue digressioni sui vari paesi che aveva visitato sia come militare, sia come privato cittadino, dopo aver lasciato, all'et\u00e0 di circa quarant'anni, il servizio attivo nell'esercito."}
{"id": "96372", "revid": "287204", "url": "https://it.wikipedia.org/wiki?curid=96372", "title": "Accuratezza", "text": "Nella teoria degli errori, l'accuratezza \u00e8 il grado di corrispondenza del dato teorico, desumibile da una serie di valori misurati (campione di dati), con il dato reale o di riferimento, ovvero la differenza tra valore medio campionario e valore vero o di riferimento.\nIndica la vicinanza del valore trovato a quello reale. \u00c8 un concetto qualitativo che dipende sia dagli errori casuali che da quelli sistematici.\nIn passato, specie nel mondo anglosassone o nell'ambiente elettrico-elettronico, il termine \"accuratezza\" era sinonimo di precisione. Nella moderna metrologia i due termini invece indicano concetti differenti, e l'accostamento deve essere pertanto evitato. La precisione di una misurazione \u00e8, infatti, una connotazione globale non direttamente quantificabile. \u00c8 riferibile, invece, pi\u00f9 correttamente, a due aspetti quantificabili di quella misurazione: la accuratezza e la ripetibilit\u00e0 di quella misura.\nConcetto d'accuratezza.\nPer chiarire il concetto, si faccia riferimento ad una nota analogia con una serie di frecce scagliate su un bersaglio: pi\u00f9 la serie di frecce tende a colpire il centro del bersaglio, pi\u00f9 questa si definisce \"accurata\". Nell'immagine a destra, gli esempi \"A\" e \"C\" rappresentano due rosate \"accurate\", in quanto tutte e due tendono \"mediamente\" verso il centro del bersaglio.\nCome si nota, mentre la rosata \"A\" si presenta circoscritta intorno al centro, la rosata \"C\" si presenta dispersa su una larga superficie. La dispersione della serie di frecce non incide sull'accuratezza (ovvero la \"tendenza\" delle frecce ad andare verso il centro cio\u00e8 verso il valore medio di riferimento), ma \u00e8 definibile in termini di scarsa ripetibilit\u00e0 dei risultati dei tiri (varianza dei tiri).\nLa rosata \"B\", pur essendo ripetibile, non si presenta accurata, in quanto non tende a colpire il centro del bersaglio. Lo scostamento del tiro, costante e ripetibile, evidenzia invece un errore sistematico nel lancio delle frecce rispetto al valore medio di riferimento cio\u00e8 il centro del bersaglio. Le misure possono per\u00f2 dirsi ripetibili o a varianza bassa (impropriamente: 'pi\u00f9 precise') rispetto al loro valore medio campionario.\nL'esempio \"D\" mostra infine il caso peggiore, in cui i risultati non sono n\u00e9 accurati n\u00e9 ripetibili.\nNelle scienze militari, il concetto di accuratezza viene impiegato tecnicamente anche per indicare l'accuratezza di fuoco. Questo misura la precisione di fuoco espressa dalla vicinanza di un insieme di tiri diretti al bersaglio e attorno ad esso, rispetto a quelli fuori bersaglio.\nAccuratezza della misura.\nIn accordo con concetto generale, l'accuratezza della misura \u00e8 il grado di concordanza tra il valore medio desunto attraverso una o pi\u00f9 misure e il relativo valore vero cio\u00e8 il valore assunto come riferimento.\nL'errore che deriva dallo scostamento tra il valore misurato e il \"valore vero \"\u00e8 chiamato errore d'accuratezza (o semplicemente accuratezza) e, come gi\u00e0 accennato, normalmente non \u00e8 un contributo nella valutazione dell'incertezza di misura (si veda pi\u00f9 avanti per il caso degli strumenti).\nComunemente questo errore \u00e8 espresso come:\nNel caso pi\u00f9 semplice, il \"valore misurato\" \u00e8 il valore ottenuto da una singola misura; altrimenti, specie dove si sospetta l'esistenza di fonti di errori casuali significativi, \u00e8 la media di una serie di misure fatte mantenendo le medesime condizioni.\nRelativit\u00e0 dell'accuratezza.\nBisogna notare che il valore vero \u00e8 un valore convenzionale, tanto pi\u00f9 che nessun valore pu\u00f2 essere perfettamente noto. Il valore vero, pur essendo convenzionale, \u00e8 dedotto da misure effettuate con strumenti molto precisi, cio\u00e8 strumenti i cui valori misurati, di una stessa grandezza fisica, si discostano molto poco fra loro. Ad esempio, non assumeremmo mai come valore vero della massa di un oggetto, il valore medio misurato con una bilancia che ha fornito un set di misure del genere: 20,3 g; 25,4 g 32,5g 27,9\u00a0g. Al contrario il valore medio della stessa grandezza, misurato con una bilancia che ha fornito quest'altro set di misure:\" 20,3 g; 20,2 g; 20,1 g ; 20,2 g pu\u00f2 ragionevolmente essere assunto come valore vero. Ne consegue che il concetto d'accuratezza va sempre messo in relazione al valore-vero che gli operatori considerano \"giusto\", per scelta, dove tale scelta \u00e8 motivata dalla precisione dello strumento con cui \u00e8 stato ottenuto quel valore: la precisione \u00e8 oggettiva non soggettiva.\nEsempio:\nIn questo caso, se \u00e8 considerato \"vero\" il valore nominale del peso, lo strumento risulta inaccurato; ma se invece \u00e8 considerato \"vero\" il valore del rapporto di taratura, lo stesso strumento risulta molto accurato. Ci\u00f2 \u00e8 possibile in quanto, facendo un'analisi pi\u00f9 approfondita, si \u00e8 potuto cambiare il \"valore convenzionalmente vero\" usato come riferimento.\nCorrezione degli errori d'accuratezza.\nCome si \u00e8 accennato, la presenza d'errori costanti che \"spostano\" le letture reali dal valore vero, indicano l'esistenza di fonti di errori sistematici.\nUna volta riconosciuti e adeguatamente caratterizzati, gli errori sistematici possono essere corretti agendo sul valore misurato. Riprendendo l'esempio precedente, se la bilancia in taratura presentasse a tutti i pesi campione usati una lettura superiore dello 0,01 %, si potrebbe pensare di correggere a posteriori tutte le misure da essa effettuata, annullando l'errore d'accuratezza.\nUn altro sistema per correggere gli errori d'accuratezza \u00e8 quello di agire a priori, calibrando opportunamente la strumentazione di misura o eliminando fisicamente le fonti d'errore sistematico.\nAccuratezza strumentale.\nSi definisce accuratezza strumentale l'attitudine di uno strumento di misura a dare indicazioni prive d'errori sistematici, e tendenti al valore vero del misurando,\nUno strumento deteriorato o alterato, usato per acquisire una serie di valori, potrebbe apparire preciso in quanto i valori ottenuti potrebbero essere vicini tra loro, ma essere scarsamente accurato se questi valori differiscono dal valore reale del misurando. Si pensi per esempio, ad un metro impiegato ad una temperatura ambientale elevata e quindi allungatosi a causa della dilatazione termica.\nLa valutazione dell'accuratezza strumentale viene fatta tarando lo strumento tramite opportuni campioni. Per il calcolo dell'errore d'accuratezza valgono le indicazioni generali riportate nel paragrafo precedente.\nAccuratezza strumentale e incertezza di misura.\nCome detto in precedenza, gli errori sistematici per loro natura possono essere corretti, e pertanto l'errore d'accuratezza non dovrebbe influire sull'incertezza di misura.\nNella pratica per\u00f2 spesso la correzione degli errori d'accuratezza su strumenti di misura:\nIn questo modo l'utilizzatore finisce per considerare come \"vero\" il valore direttamente letto sullo strumento, corretto o meno. In tal caso, l'errore d'accuratezza finisce a tutti gli effetti per peggiorare la precisione di misura, o in termini metrologici: aumentare l'incertezza di misura strumentale.\nIn pratica, all'incertezza di misura dovuta agli altri errori non correggibili (risoluzione, ripetibilit\u00e0, incertezza dei campioni, ecc.) si somma anche l'incertezza che deriva dalla mancata correzione degli errori sistematici. Pertanto, in linea di massima:\nEsempio: un operatore raramente si porr\u00e0 il problema di correggere dagli errori d'accuratezza le letture effettuate su un manometro. Normalmente per praticit\u00e0, far\u00e0 una misura e considerer\u00e0 \"vero\" il valore letto. Per dare un senso alla misura, bisogner\u00e0 cos\u00ec sommare all'incertezza dovuta agli errori non correggibili, anche il massimo errore d'accuratezza rilevato dalla taratura.\nQuesto \u00e8 un problema comune a molti sistemi di misura a lettura diretta (indicatori digitali, voltmetri, ecc.): il vantaggio di questi strumenti sta nella praticit\u00e0 della lettura, che non si vuole ovviamente annullare con la necessit\u00e0 di complicate correzioni sulle misure. Si finisce cos\u00ec per pagarlo con un aumento dell'incertezza strumentale.\nApproccio statistico.\nCon la pubblicazione della norma ISO GUM (\"Guide Uncertainty Measurement\"), introdotta in Italia con la norma UNI CEI ENV 13005 \"Guida all'espressione dell'incertezza di misura\", e la diffusione dell'approccio statistico nella determinazione dell'incertezza di misura, \u00e8 nata la necessit\u00e0 d'integrare (dove necessario) il contributo all'incertezza dovuta agli errori d'accuratezza non corretti.\nOggi diverse norme e raccomandazioni cercano di uniformare le valutazioni dei contributi d'incertezza, almeno per tipologia di strumenti. Ma a tutt'oggi, presso gli organi di normazione o presso chi si occupa attivamente del calcolo dell'incertezza di misura, vi \u00e8 ancora discussione di come effettuare l'integrazione tra contributi derivanti da errori casuali e quelli derivanti da errori sistematici.\nUn metodo semplice, anche se forse troppo conservativo, \u00e8 valutare il contributo d'incertezza pari al massimo errore d'accuratezza (rilevato da una serie di misure) diviso radice 3; cio\u00e8:\nIn questo caso l'incertezza estesa viene espressa con un fattore di copertura pari a 1 (che, in una distribuzione normale, rappresenta una probabilit\u00e0 pari a circa il 68 % che il valore vero del misurando ricada all'interno dell'intervallo tra il valore misurato formula_12), anche se, normalmente, nei documenti le incertezze estese vengono espresse con fattore di copertura pari a 2, per avere una probabilit\u00e0, all'interno di una distribuzione normale, del 95,45 % .\nIl coefficiente di \"radice 3\" si applica dal momento che si considera una distribuzione rettangolare dell'incertezza. Tale scelta \u00e8 dettata dal momento che \u00e8 la pi\u00f9 conservativa tra le dispersioni semplici, ossia quella che meno sottostima l'incertezza di misura."}
{"id": "96374", "revid": "1718925", "url": "https://it.wikipedia.org/wiki?curid=96374", "title": "Precisione", "text": "Nella teoria degli errori, la precisione \u00e8 il grado di \"convergenza\" (o \"dispersione\") di dati rilevati individualmente (campione) rispetto al valore medio della serie cui appartengono ovvero, in altri termini, la loro varianza (o deviazione standard) rispetto alla media campionaria.\nFacendo una analogia con una serie di frecce scagliate su un bersaglio, quanto pi\u00f9 le frecce giungono raggruppate, tanto pi\u00f9 la serie di tiri \u00e8 \"precisa\". Non importa quanto il centro del gruppo (la media) si avvicini al centro del bersaglio, quest'altro fattore \u00e8 infatti determinato dall'accuratezza.\nNell'immagine a destra, le serie di dati \"A\" e \"B\" sono ugualmente precise, ma la serie \"B\" fornisce un valore medio scostato dal valore atteso, che \u00e8 rappresentato dal centro del bersaglio: la misura \u00e8 detta perci\u00f2 inaccurata. In \"C\", i dati sono poco precisi, ma la misura \u00e8 invece accurata. In \"D\", non si hanno n\u00e9 precisione n\u00e9 accuratezza.\nLa dispersione di valori pu\u00f2 essere prodotta da variazioni casuali non ripetibili (errore statistico).\nPer ottenere un valore medio affidabile \u00e8 necessario effettuare un numero sufficientemente elevato di rilevazioni. In statistica la precisione \u00e8 esprimibile in termini di deviazione standard.\nUno strumento preciso dovrebbe essere allo stesso tempo anche accurato, a meno di conoscere l'entit\u00e0 dello scostamento (errore sistematico) ed apportare le opportune correzioni.\nSi distinguono tre diversi tipi di precisione:\nPrecisione degli strumenti di misura.\nNel campo degli strumenti di misura, la precisione \u00e8 definita dal Vocabolario Internazionale di Metrologia (VIM) come grado di concordanza tra indicazioni o valori misurati ottenuti da un certo numero di misurazioni ripetute dello stesso oggetto o di oggetti similari, eseguite in condizioni specificate."}
{"id": "96375", "revid": "125232354", "url": "https://it.wikipedia.org/wiki?curid=96375", "title": "\u00c9mile Zola", "text": "Considerato uno dei maggiori esponenti del naturalismo, fu uno dei romanzieri francesi pi\u00f9 apprezzati, pi\u00f9 pubblicati, tradotti e commentati in tutto il mondo, lasciando il segno nel mondo letterario francese per molto tempo. I suoi romanzi hanno avuto diversi adattamenti per il cinema e per la televisione.\nLa sua vita e la sua opera sono state oggetto di numerosi studi storici. A livello letterario, \u00e8 maggiormente noto per i Rougon-Macquart, un affresco romantico in venti volumi raffigurante la societ\u00e0 francese sotto il Secondo Impero che raffigura il percorso di una famiglia attraverso le sue diverse generazioni e di cui ciascuno dei rappresentanti, di una particolare epoca e generazione particolari, \u00e8 oggetto di un romanzo.\nZola descrisse la societ\u00e0 del Secondo Impero nelle sue diversit\u00e0, evidenziandone la durezza nei confronti dei lavoratori (\"Germinale\", 1885), le sue turpitudini (\"Nan\u00e0\", 1880), ma anche i suoi successi (\"Al paradiso delle signore\", 1883) . In una ricerca della verit\u00e0 che prende a modello i metodi scientifici, \u00c9mile Zola accumula osservazioni e documentazioni dirette su ogni argomento. Con il suo acuto senso del dettaglio e della metafora efficace, con il ritmo delle sue frasi e le sue costruzioni narrative, fu in grado di creare un potente mondo immaginario, abitato da domande angosciate sul corpo umano e sociale.\nGli ultimi anni della sua vita furono segnati dal coinvolgimento nell'affare Dreyfus con la pubblicazione, nel gennaio 1898, sul quotidiano L'Aurore, dell'articolo \"J'Accuse\u2026!\", che gli cost\u00f2 una causa per diffamazione e l'esilio a Londra lo stesso anno.\nBiografia.\nOrigini familiari.\nIl padre di \u00c9mile, Fran\u00e7ois Zola (nato Francesco Zolla; 1795\u20131847), \u00e8 un militare ed ingegnere italiano naturalizzato francese. Nato a Venezia, proviene da una famiglia originaria del territorio bresciano che ha prestato servizio per varie generazioni nell'esercito della Serenissima. Dopo una breve carriera militare si dedica a importanti opere di ingegneria. Nell'ambito di un progetto per l'ampliamento del porto marsigliese, poi non realizzato, si reca spesso a Parigi, dove conosce Fran\u00e7oise-\u00c9milie-Aur\u00e9lie Aubert (1819-1880), una donna originaria di Dourdan, nella Beauce (la regione di Chartres, a sud della capitale), venuta a Parigi con i genitori - vetraio e imbianchino il padre, cucitrice la madre - nei primi anni Trenta. Nonostante i ventiquattro anni di differenza e la scarsa dote di lei, si sposano al municipio del I \"arrondissement\" il 16 marzo 1839. Il matrimonio religioso viene celebrato l'anno successivo, il 29 febbraio 1840, a Saint-Germain l'Auxerrois.\nI primi anni: trasferimento ad Aix-en-Provence.\nFiglio unico, \u00c9mile Zola nasce nel II \"arrondissement\" di Parigi, al 10 bis di Rue Saint-Joseph, il 2 aprile del 1840. Nel 1843, la famiglia Zola si trasferisce ad Aix-en-Provence, dove il padre \u00e8 stato chiamato a dirigere la costruzione di una diga e di un canale per alimentare la citt\u00e0 di acqua potabile. Prende in affitto una casa sita al numero 6 di rue Silvacanne, alla periferia della citt\u00e0. L'anno successivo anche i nonni paterni del futuro scrittore si stabiliscono in Provenza.\nNei primi anni provenzali Fran\u00e7ois Zola viaggia molto per lavoro, soggiornando a Marsiglia e Parigi; \u00e8 in occasione di uno di questi spostamenti che moglie e figlio lo seguono nella capitale nella seconda met\u00e0 del 1845. Il primo vero contatto con la realt\u00e0 parigina si risolve per Zola in una cocente delusione. Molti anni dopo rievocher\u00e0 il suo arrivo nella grande citt\u00e0: nel racconto \"La Banlieue\", contenuto ne \"Le Capitaine Burle\" (1883), il narratore afferma di essersi aspettato una \u00absuccessione di palazzi\u00bb mentre altro non c'erano, prima dell'ingresso in citt\u00e0, che \u00abedifici malfamati, case sospette, vie scure\u00bb. \u00abMi ricordo\u00bb, dice inoltre, \u00ab [...] di aver provato in quel contesto una delle delusioni pi\u00f9 crudeli della mia vita\u00bb.\nMorto il padre nel 1847, Zola viene iscritto alla Pension Notre-Dame (o, dal nome del direttore Joseph Isoard, Pension Isoard), la scuola elementare in cui entra in ritardo, all'et\u00e0 di sette anni. La primissima istruzione gli \u00e8 stata impartita in casa dalla madre e dalla nonna materna - forse anche dal padre -, che gli hanno insegnato a leggere e a far di conto. Alla Pension Notre-Dame studia il latino e si applica con discreto profitto, legando in particolare con due compagni, Philippe Solari, che diventer\u00e0 scultore, e Marius Roux, futuro romanziere e giornalista.\nAl Coll\u00e8ge Bourbon: l'amicizia con Paul C\u00e9zanne.\nNel 1852 entra come interno al Coll\u00e8ge Bourbon (l'attuale Lyc\u00e9e Mignet), unico istituto laico in una citt\u00e0 fortemente clericale. \u00c8 uno studente modello, che quasi sempre riesce a ottenere molti dei premi di fine anno. Gi\u00e0 appassionatosi ai romanzi d'avventura, si dedica massicciamente alla loro lettura quando, tra l'estate e l'autunno del 1854, trascorre tre mesi in campagna, con madre e nonni, per sfuggire a un'epidemia di colera. Legge, tra gli altri, Alexandre Dumas padre, Eug\u00e8ne Sue e Paul F\u00e9val.\nSecondo Paul Alexis, scrittore destinato a diventare uno dei pi\u00f9 cari amici di Zola (nonch\u00e9 suo biografo), questi avrebbe portato a compimento gi\u00e0 a dodici anni \u00abun grande romanzo storico di ambientazione medievale, un episodio delle crociate, credo, con dettagli tratti dal Michaud\u00bb. In ogni caso dell'opera non \u00e8 rimasta traccia, come perduta \u00e8 andata la commedia \"Enfonc\u00e9 le pion\", in tre atti e in versi, che secondo Henri Mitterand, massimo biografo zoliano, fu cominciata al tempo del Coll\u00e8ge Bourbon e conclusa durante il primo anno parigino, nel 1858.\nIn settima o in sesta stringe con Paul C\u00e9zanne, di un anno pi\u00f9 vecchio, un'amicizia destinata a durare trent'anni. Successivamente si unisce, a completare un terzetto cui i compagni danno la qualifica di \"inseparabili\", Jean-Baptistin Baille, che eccelle nelle materie scientifiche e diverr\u00e0 un fisico apprezzato. I tre si riconoscono per la loro sensibilit\u00e0 e profondit\u00e0, in un contesto come quello del Coll\u00e8ge Bourbon, frequentato fondamentalmente da figli di notai, avvocati, artigiani o ricchi contadini, destinati a seguire senza sforzo le orme paterne e per nulla interessati allo studio.\nCon C\u00e9zanne e Baille, Zola organizza lunghe gite nella campagna circostante, dove i tre amici nuotano nudi nei meandri del fiume Arc o vanno a caccia, accompagnati da libri di poesie. \u00abNon eravamo soli\u00bb, racconter\u00e0 Zola, \u00abavevamo con noi dei libri, nelle tasche o nei carnieri. Per un anno, Victor Hugo regn\u00f2 su noi come monarca assoluto\u00bb. Alla passione per l'autore delle \"Orientales\" e delle \"Feuilles d'automne\" si sostituisce presto quella per il de Musset di \"Rolla\" e delle \"Nuits\", la cui \u00abumanit\u00e0 canzonatoria o disperata\u00bb, essi sentono \u00abpi\u00f9 vicina a loro rispetto all'enfasi sostenuta di Hugo\u00bb.\nFrattanto la situazione economica della famiglia, gi\u00e0 difficile nel 1847, quando la morte del padre ha lasciato molti debiti da saldare, va progressivamente peggiorando. \u00c9milie Aubert possiede 121 azioni della Soci\u00e9t\u00e9 du canal Zola, e Jules Migeon, l'azionista di maggioranza, le deve 150000 franchi. Prima e dopo la bancarotta della Soci\u00e9t\u00e9, dichiarata nel 1852, la madre di Zola si impegna inutilmente in onerose battaglie giudiziarie che si risolvono sistematicamente nello scacco, costringendola a traslochi sempre pi\u00f9 frequenti in dimore sempre pi\u00f9 modeste. Anche per far studiare il figlio al Coll\u00e8ge Bourbon \u00e8 stato necessario chiedere una borsa, poi accordata, al consiglio municipale, favore che la vedova impetra, si legge nel verbale, \u00abcome ricompensa postuma per i servizi resi dal marito alla citt\u00e0 di Aix\u00bb.\nNel 1856, Zola pu\u00f2 beneficiare di una novit\u00e0 introdotta solo quattro anni prima dal ministro dell'educazione Hyppolite Fortoul; mentre fino al 1852 esisteva il programma unico, ora gli allievi possono scegliere tra maturit\u00e0 classica (\"baccalaur\u00e9at \u00e8s lettres\") e scientifica (\"baccalaur\u00e9at \u00e8s sciences\"). Opta per la soluzione che pi\u00f9 lo avvicina alla tradizione familiare: la maturit\u00e0 scientifica.\nLa madre \u00c9milie continua con le sue battaglie legali e quando, il 22 dicembre 1857, il tribunale di commercio della Senna decreta che la donna non ha diritto, neanche in minima parte, al capitale della vecchia Soci\u00e9t\u00e9, non volendosi arrendere sale a Parigi, pronta a fare ricorso anche alla Corte imperiale. La trafila va per le lunghe, il tribunale civile le d\u00e0 torto, ma \u00e8 autorizzata a ricorrere alla Corte. \u00c9milie, per evitare spese eccessive e per non lasciare troppo tempo da soli il padre e il figlio (la madre \u00e8 morta l'11 novembre 1857), chiede loro di raggiungerla. Nel febbraio 1858, cos\u00ec, Zola lascia la Provenza e i suoi due grandi amici, mentre si trova nel pieno della seconda classe, il penultimo anno.\nIl ritorno a Parigi.\nGiunto nella capitale, Zola va a vivere al 63 di rue Monsieur-le-Prince, nel Quartiere latino. Da una cittadina di provincia si trova catapultato in una metropoli brulicante di vita e in espansione, nel pieno della trasformazione haussmanniana, durante il Secondo Impero. Il modesto appartamento ammobiliato che la madre ha preso in affitto \u00e8 vicino al prestigioso Lyc\u00e9e Saint-Louis, dove Zola viene iscritto. Malgrado la precaria situazione economica, la famiglia gode di protettori influenti, grazie ai quali ottiene una borsa e la possibilit\u00e0 di entrare ad anno in corso. Zola si sente spaesato e solo, preoccupato inoltre dalle difficolt\u00e0 materiali domestiche. In un liceo d'\u00e9lite, il pi\u00f9 adatto per chi voglia intraprendere la carriera di ingegnere, i suoi compagni sono brillanti, snob e pi\u00f9 ricchi di lui. Scriver\u00e0 il 19 agosto 1879, su \"Le Voltaire\": \u00abFui profondamente ferito, quando constatai che invece di confermarmi tra i primi, mi trovai ad essere il ventesimo, su una sessantina di allievi. Evidentemente, il livello degli studi era molto pi\u00f9 alto a Parigi che in provincia. Ammetto che mi disgustai e che diventai uno studente decisamente mediocre\u00bb.\nZola si mantiene su ottimi livelli solo in francese, unica materia che lo vede premiato a fine anno, con un secondo posto. Il suo professore, Pierre-\u00c9mile Levasseur, \u00e8 un giovane storico di vaglia, futuro membro dell'Acad\u00e9mie des sciences morales et politiques. Levasseur \u00e8 il primo a scrivere una storia della classe operaia francese, e professa lo stretto legame che collega l'economia e la politica allo sviluppo morale e intellettuale. Per quanto gli insegnanti debbano attenersi ai programmi scolastici, da cui \u00e8 bandito ogni riferimento alla contemporaneit\u00e0, nell'esaltazione dell'Antichit\u00e0 e del Grand Si\u00e8cle (Boileau, Bossuet e alcune opere di Racine e Corneille figurano nel programma di seconda, con qualche concessione al Settecento, soprattutto alle opere storiche di Voltaire), \u00e8 probabile che Levasseur lasci trapelare qualcosa delle proprie posizioni, poi convintamente sostenute da Zola. In questo periodo Zola scrive anche il piano di una tragedia in tre atti, \"Annibal \u00e0 Capoue\", di cui non \u00e8 rimasto nulla, all'infuori di una pagina e mezza in cui \u00e8 riportata la trama, assai particolare e ricca di spunti parodici.\nAttorno a met\u00e0 agosto torna ad Aix, dove la madre si deve recare per la solita questione giudiziaria. Zola ritrova cos\u00ec C\u00e9zanne e Baille, e riprende con loro le gite spensierate nella campagna provenzale. Declamano e improvvisano versi, nuotano nell'Arc, visitano la diga del padre di Zola. C\u00e9zanne e lui fanno anche progetti di collaborazione letteraria (vorrebbero comporre un'opera teatrale, \"Henri VIII d'Angleterre\", poi mai scritta, e partecipare a un concorso di poesie, altra idea rimasta senza seguito). A inizio ottobre rientra a Parigi, dove, grazie alla nuova intercessione di influenti protettori, \u00e8 esonerato dalle spese scolastiche, con decreto ministeriale del 10 marzo 1859.\nPrimordi letterari e doppia bocciatura alla maturit\u00e0.\nHa appena cominciato l'ultimo anno accademico quando viene colpito da quella che Alexis chiama \u00abfebbre mucosa\u00bb, probabilmente tifo. Nel novembre 1858 \u00e8 costretto per settimane a letto, in uno stato di delirio e semi-coma che lo porta vicino alla morte. Rievocher\u00e0 l'esperienza in uno scritto del 1866, \"Printemps. Journal d'un convalescent\", dove sosterr\u00e0 che la malattia lo ha fatto come rinascere, acuendo la sua sensibilit\u00e0 e la sua immaginazione. Torna a scuola solo in gennaio, quando la famiglia si trasferisce in rue Saint-Jacques, verso sud, in una zona pi\u00f9 povera e pi\u00f9 lontana dal liceo. \nNel corso del 1859, Zola pubblica i suoi primi testi su \"La Provence\", giornale di Aix di tendenza liberale. Il 17 febbraio vi appare \"Le canal Zola\", poemetto con strofe di ineguale lunghezza e metrica variabile, pregno di stilemi hughiani e delilliani, dove il padre \u00e8 evocato come una creatura quasi divina, mitica, capace di governare la natura e riplasmarla attraverso la costruzione della diga. Il 23 giugno il foglio provenzale pubblica l'ode \"\u00c0 l'imperatrice Eug\u00e9nie\", verosimilmente commissionatagli al liceo, e scritta assieme al compagno Georges Pajot. Il 4 agosto sar\u00e0 la volta del poemetto \"Mon follet\", pieno di spirito mussetiano, in cui il poeta canta un amore inafferrabile e una misteriosa giovane che sparisce come un folletto, una ragazza quasi sicuramente frutto dell'animo sognatore di Zola o delle sue letture. Il 29 dicembre tocca invece a un racconto, \"La F\u00e9e amoureuse\".\nDelle molte altre poesie di quest'anno, la maggior parte sono andate perdute, ma tutte tradiscono l'influenza romantica. Di quelle conservate alcune esaltano la vita semplice della campagna ma altre, meno leggere, evocano una ragazza morta o una intravista nelle nubi della sera. Anche \"Rodolpho\", racconto in versi, mostra ascendenze romantiche, mussetiane (questa volta il de Musset dei \"Contes d'Espagne et d'Italie\" e di \"Com\u00e9dies et proverbes\"), ma nella crudezza della trama, incentrata su un triangolo amoroso, anticipa gi\u00e0 i primi romanzi, \"Th\u00e9r\u00e8se Raquin\" e \"Madeleine F\u00e9rat\".\nZola manifesta molto interesse anche per il teatro: oltre a \"Enfonc\u00e9 le pion!\" e al piano di \"Annibal \u00e0 Capoue\", stende tra il 1858 e il 1859 il piano di un altro dramma in versi, \"Rollon l'Archer\", e porta a termine un atto unico in versi, \"Il faut hurler avec les loups\", mentre nel gennaio 1860 inizia, senza darle seguito, un'altra opera, \"La Mascarade\".\nIl percorso scolastico \u00e8 invece irto di ostacoli. Combattuto tra il dovere di figlio, che gli impone di studiare le scienze che gi\u00e0 dall'anno precedente non ama pi\u00f9, e la vocazione del letterato, Zola comincia ad accarezzare l'ipotesi di fare il baccalaur\u00e9at \u00e8s lettres, e mal sopporta inoltre, i programmi scolastici, preferendo dedicarsi, da autodidatta, agli studi che pi\u00f9 gli aggradano. Non mancano le distrazioni: a marzo festeggia il carnevale per le vie di Parigi e a giugno, quando i francesi festeggiano la vittoria di Magenta che prelude all'unit\u00e0 italiana, scende in piazza, sentendo il richiamo delle origini paterne. Tuttavia, sia la folla carnevalesca, che con i suoi divertimenti vacui vuole nascondere a se stessa i propri mali, sia il pensiero che il successo di Magenta implichi, in quel momento, \u00abun misero campo di battaglia, pieno di morti e feriti\u00bb (come scrive a un altro amico di Aix, Louis Marguery), lo disgustano profondamente.\n\u00c8 in questo contesto, cui va aggiunta la nostalgia di Aix e dei suoi amici C\u00e9zanne e Baille, ai quali scrive con grande frequenza, che Zola tenta alla Sorbona, in agosto, gli esami per il baccalaur\u00e9at-\u00e8s-sciences. Con sua sorpresa ottiene buoni risultati allo scritto; ammesso all'orale, il pi\u00f9 sembra fatto ma, paradossalmente, impressiona positivamente la commissione nelle materie scientifiche, deludendola invece sul versante umanistico. Si dimostra impreparato sugli annali di Eginardo, il suo tedesco si rivela insufficiente per tradurre un passo di Schiller e la sua interpretazione di una favola di La Fontaine (autore gi\u00e0 molto amato da Zola) viene ritenuta insoddisfacente. In agosto torna ad Aix, e in novembre riprova a ottenere il diploma, optando questa volta per la maturit\u00e0 classica. Sostiene gli esami a Marsiglia, ma va ancora peggio: non supera nemmeno gli scritti. A fine mese \u00e8 nuovamente a Parigi.\nL'avvicinamento al positivismo.\nA met\u00e0 aprile del 1860 comincia a lavorare nell'amministrazione dei Docks Napol\u00e9on, alla dogana. Entra cos\u00ec in quella categoria di lavoratori in cui risiede, secondo quanto denuncia Edmond Texier sul quotidiano di opposizione \"Le Si\u00e8cle\", \u00abla miseria, la vera, quella che soffre di pi\u00f9\u00bb, che \u00abnon \u00e8 pi\u00f9, come una volta, nei bassifondi della societ\u00e0, ma in questa zona intermedia che ingloba tutti i paria della burocrazia e dell'amministrazione\u00bb. Negli ultimi 50 anni, il salario dei funzionari \u00e8 rimasto invariato, ma il costo della vita \u00e8 aumentato notevolmente. Zola si decide a entrare nel mondo del lavoro per senso del dovere, per aiutare una famiglia ormai quasi indigente, ma la letteratura e la libert\u00e0 rimangono la sua vocazione.\nLa frustrazione del lavoro ai Docks, che Zola abbandona a fine giugno, emerge da una lettera a C\u00e9zanne del 26 aprile 1860: \u00abQuando, curvo sul leggio, scrivendo senza sapere cosa, dormo pur essendo sveglio, come inebetito, un fresco ricordo attraversa talvolta all'improvviso il mio spirito, una delle nostre gite gioiose, uno dei luoghi che ci piacevano tanto, e provo una terribile stretta al cuore. Alzo gli occhi e vedo la triste realt\u00e0; la stanza impolverata, colma di vecchie carte, popolata da una folla di funzionari per la maggior parte stupidi\u00bb.\nNel frattempo continua a cambiare casa: ora vive da solo, nel V \"arrondissement\" - quello del Pantheon -, prima in due mansarde della rue Saint-Victor e della rue Neuve-Saint-\u00c9tienne du Mont, poi in una stanza della rue Soufflot. Conduce una vita di stenti, riuscendo a malapena a procurarsi il cibo necessario, e si dedica alla letteratura, scrivendo poesie. Compone altri due poemetti, \"L'A\u00e9rienne\" e \"Paolo\" che, uniti a \"Rodolpho\", formeranno l\"Amoureuse Com\u00e9die\". Sono entrambe rievocazioni, dal forte sapore autobiografico e romantico, di amori platonici. A\u00e9rienne \u00e8 il soprannome con cui viene citata, nelle lettere agli amici di Aix, una fanciulla della citt\u00e0 provenzale, mai identificata, che \u00e8 stata talvolta individuata in Louise Solari (morta a 23 anni nel 1870), sorella dell'amico scultore Philippe. L'8 settembre 1860 invia \"Paolo\" a Victor Hugo, da anni in esilio a Guernesey, allegato a una lettera in cui \u00abl'allievo\u00bb chiede al \u00abmaestro\u00bb, al \u00abpi\u00f9 grande e celebre poeta della sua epoca\u00bb, consigli e pareri.\nCompleta la sua cultura umanistica con la lettura di Moli\u00e8re, Shakespeare e Montaigne. \u00c8 anche influenzato da autori contemporanei come Jules Michelet.\nLe nuove dottrine positiviste, che sempre maggiormente vengono diffuse dalla stampa periodica e che hanno i loro maestri in Auguste Comte e Hippolyte Taine, cominciano a influenzarlo: particolarmente significative, in questo senso, sono le conferenze che si tengono dal dicembre 1860 alla met\u00e0 del 1862 (riprendono, dopo essere state soppresse per la loro carica eversiva, nel 1864), tre volte alla settimana, in rue de la Paix. Questi incontri, a cui Zola partecipa, hanno in \u00c9mile Deschanel, tornato in patria dopo un lungo esilio grazie all'amnistia concessa nel 1859 da Napoleone III, la figura pi\u00f9 eminente. In rue de la Paix si sostiene la stretta interdipendenza tra scienza e letteratura. Ogni opera letteraria o, pi\u00f9 in generale, ogni opera d'arte deve essere studiata come si studiano le scienze naturali, dev'essere anatomizzata, perch\u00e9 \u00e8 il prodotto dell'ambiente che l'ha vista nascere. Si sconfessano cos\u00ec precetti critici secolari, che vincolavano la creazione artistica a un'estetica trascendente o a una riduzione in chiave pedagogica. L'artista \u00e8 invece libero, ogni opera riflette semplicemente un temperamento, un uomo.\n\u00abQuello che cerchiamo in una lettura\u00bb, afferma Deschanel, \u00ab\u00e8 un uomo. L'artista crea ci\u00f2 che vede perch\u00e9 vi si confonde; lo feconda, lo trasforma, lo riplasma a sua immagine\u00bb. Sono parole che echeggiano nello Zola del 1865, quando su \"Le salut public\", condannando l'utopia proudhoniana, secondo cui l'arte deve abbellire e perfezionare la realt\u00e0 in vista del perfezionamento morale e fisico del genere umano, dir\u00e0: \u00abUn'opera d'arte \u00e8 un frammento della creazione visto attraverso un temperamento\u00bb.\nNella stanza della rue Soufflot Zola convive per un breve periodo, all'inizio del 1861, con una certa Berthe, che egli stesso definisce, in una lettera del 10 febbraio a Baille, come una donna a met\u00e0 strada tra l'emancipazione dei costumi e la prostituzione vera e propria. Scrive nella stessa lettera che l'ideale dei giovani come lui non \u00e8 la fanciulla candida n\u00e9 la vedova, gi\u00e0 pienamente indirizzate, ma la ragazza volontariamente emancipata verso la quale vogliono \u00abtentare una buona azione, battersi nel nome del bene contro la dissolutezza\u00bb. La relazione \u00e8 nata quindi anche con un intento moralizzatore.\nL'ingresso da Hachette e le prime collaborazioni giornalistiche.\nNell'aprile del 1861 C\u00e9zanne, che ha finalmente convinto il padre a lasciargli abbandonare gli studi di diritto per dedicarsi interamente alla pittura, giunge a Parigi, dove frequenta la mattina l'Atelier Suisse, al Quai des Orf\u00e8vres, il pomeriggio l'Atelier Villevieille. Dopo l'iniziale entusiasmo, condito dal progetto di andare a vivere insieme, Zola subisce il carattere umorale e irascibile dell'amico, che mal sopporta ragioni contrarie alle sue, ben presto nostalgico della Provenza e debole di fronte alle difficolt\u00e0. A settembre il pittore rientra ad Aix e per qualche mese cala il silenzio con Zola, rotto dallo stesso C\u00e9zanne a gennaio del 1862. \nNel frattempo tutti i tentativi di trovare lavoro, se si eccettuano piccole occupazioni saltuarie, si rivelano vani - forse anche perch\u00e9 non ha la nazionalit\u00e0 francese, che richiede il 7 aprile 1861 -, finch\u00e9 la raccomandazione del professor Boudet, membro dell'Acad\u00e9mie de m\u00e9decine, consente a Zola di entrare da Hachette, la casa editrice pi\u00f9 importante dell'epoca. Comincia a lavorarvi il 1\u00ba marzo 1862 come fattorino, ma presto viene assegnato a un incarico pi\u00f9 responsabilizzante: redigere gli articoli del \"Bulletin du libraire et de l'amateur de livres\", un mensile in cui i vari titoli prossimi alla pubblicazione sono accompagnati da una recensione che ne illustri contenuti e obiettivi.\nNonostante la sua proposta di creare una \u00abBiblioth\u00e8que des d\u00e9butants\u00bb, collana che avrebbe pubblicato solo opere di esordienti, venga scartata dal fondatore e direttore Louis Hachette, questi ne apprezza lo spirito di iniziativa promuovendolo nell'ottobre 1863 a direttore della pubblicit\u00e0. Zola svolge l'incarico con notevole abilit\u00e0, intessendo una vasta rete di legami con i giornali, i librai, gli scrittori e le case editrici. Stringe rapporti professionali con gli autori che pubblicano da Hachette, quali Hippolyte Taine, Deschanel, About, Littr\u00e9 e Pr\u00e9vost-Paradol. Il primo, con l\"Histoire de la litt\u00e9rature anglaise\", di quell'anno, e con i \"Nouveaux Essais de critique et d'histoire\" (1865), lo influenza pi\u00f9 di tutti, avviandolo sempre maggiormente verso il positivismo.\nAmbizioso, non tarda a sfruttare la sua posizione per pubblicare i propri scritti: il 23 settembre 1862 invia \"Le Baiser de l'ondine\" - racconto che muter\u00e0 il titolo in \"Simplice\" e confluir\u00e0 nei \"Contes \u00e0 Ninon\" - ad Alphonse de Calonne, direttore de \"La Revue contemporaine\", ma gli viene rifiutato. La stessa rivista non accetta nel febbraio 1863 \"Perrette\", atto unico in versi, n\u00e9 miglior fortuna hanno due novelle spedite all'\"Univers illustr\u00e9\" di Jules Claretie il 5 giugno 1863. Tra fine estate e inizio autunno, finalmente, \"La Revue du mois\" di Lilla, diretta dall'oppositore liberale G\u00e9ry Legrand, pubblica \"Le Sang\" e \"Simplice\", due dei futuri \"Contes \u00e0 Ninon\". Il 31 ottobre 1862, intanto, ha ottenuto la nazionalit\u00e0 francese.\nIl 22 novembre 1863 G\u00e9ry Legrand fonda il \"Journal populaire de Lille\", cui Zola comincia a collaborare da dicembre, con un articolo sulle illustrazioni di Dor\u00e9 per un'edizione del \"Don Chisciotte\" appena apparsa da Hachette. Comincia cos\u00ec la sua attivit\u00e0 di giornalista, portata avanti per tutta la vita. Il 16 aprile 1864 licenzia per la rivista uno scritto, \"Du progr\u00e8s dans les sciences et dans la po\u00e9sie\", che pu\u00f2 essere considerato come il primo testo fondante della sua estetica naturalista. La scienza \u00e8 chiamata a rendere conto del progresso dei popoli, con il suo amore per la verit\u00e0 oggettiva, e la poesia, se vuole sopravvivere, deve adeguarvisi. Non c'\u00e8 pi\u00f9 spazio per la poesia lirica n\u00e9 per \u00able belle menzogne della mitologia\u00bb. Il nuovo poeta dev'essere un Lucrezio reincarnato, che si avvale dei \u00abvasti orizzonti\u00bb della scienza per testimoniare la realt\u00e0, il trionfo delle conoscenze umane che, attraverso l'evoluzione medica e tecnologica, sono sempre pi\u00f9 ampie e svelano fino in fondo la natura delle cose e dell'uomo. \u00abS\u00ec, l'umanit\u00e0 procede verso la citt\u00e0 ideale. La scienza le spiana la via; la poesia, nei secoli nuovi che si preannunciano, non saprebbe restare l'eterna ignorante dei secoli passati\u00bb.\nInizio della carriera letteraria e intensificazione di quella giornalistica.\nSul versante narrativo si mostra invece ancora debitore verso l'estetica romantica. I nove racconti dei \"Contes \u00e0 Ninon\" (alcuni, \"La F\u00e9e amoureuse\", \"Le Sang\" e \"Simplice\", gi\u00e0 apparsi in rivista) indulgono alla \"r\u00eaverie\" e si risolvono spesso in un apologo morale, evitando l'analisi nuda e cruda del reale. Tuttavia, sono testi scritti tra il 1859 e il 1862, prima, quindi, che Zola perfezioni la sua estetica, abbracciando definitivamente i principi positivisti e quindi il naturalismo, suo corrispettivo letterario. Le relazioni con Deschanel gli valgono l'intercessione di questi presso Jules Hetzel, editore liberale esiliato a Bruxelles dopo il Colpo di Stato del 2 dicembre 1851 e tornato in patria, come Deschanel, con l'amnistia del 17 agosto 1859. Hetzel e il suo associato Albert Lacroix - giovane editore belga liberale, conosciuto da Hetzel a Bruxelles, dove ha pubblicato opere vietate in Francia o di autori francesi esiliati, e recentissimo editore dei \"Mis\u00e9rables\" - accettano nel giugno del 1864 di pubblicare il volume, che appare in novembre e riscuote un discreto successo di critica e di pubblico.\nL'attivit\u00e0 giornalistica si fa pi\u00f9 intensa: se nel 1864 appaiono due articoli sul \"Journal populaire de Lille\" e due recensioni letterarie su \"L'\u00c9cho du Nord\", il 1865 gli vede licenziare trentaquattro articoli, otto per \"Le Petit Journal\", diciassette per \"Le Salut public de Lyon\" e nove per \"Le Courrier du monde litt\u00e9raire, artistique, industriel et financier\". Gli articoli di pi\u00f9 ampio respiro, di argomento artistico-letterario, vengono pubblicati su \"Le Salut public\", il giornale dei liberali lionesi. \u00c8 significativo, in particolare, il testo del 24 febbraio, dedicato a \"Germinie Lacerteux\" dei fratelli Edmond e Jules de Goncourt, controverso romanzo-chiave per l'incipiente estetica naturalista. Zola vi esibisce prepotentemente le sue convinzioni, elogiando nel romanzo (che tratta con distacco una storia di degrado e follia) la piena adesione alla realt\u00e0, descritta anche nei suoi lati pi\u00f9 crudi, senza filtri o edulcorazioni, e la libera espressione della personalit\u00e0 degli autori, svincolata dalle imposizioni di qualsivoglia scuola o modello. Tre giorni dopo i fratelli Goncourt lo ringraziano calorosamente, inaugurando una lunga amicizia: \u00abVoi solo avete capito ci\u00f2 che abbiamo voluto dipingere, ci\u00f2 che abbiamo cercato di far sentire. [...] Voi ammettete, in un'opera, il temperamento e l'originalit\u00e0\u00bb. Come per i fratelli Goncourt, anche per Zola l'opera deve costituire un'approfondita e oggettiva analisi psicologica, che dia risalto al patologico, al brutto, alle depravazioni proprie della natura umana.\nLe medesime concezioni ritornano nella sua critica artistica e teatrale. Zola frequenta regolarmente il teatro: in seguito alla rappresentazione di \"Supplice d'une femme\" (in scena al Th\u00e9\u00e2tre-Fran\u00e7ais il 29 aprile 1865), di \u00c9mile de Girardin e Alexandre Dumas figlio, scrive due articoli per \"Le Salut public\", il 25 giugno e il 16 settembre (quest'ultimo rifiutato), difendendo il teatro del primo, che analizza la verit\u00e0 \u00abbrutale e implacabile\u00bb, e che non ha riconosciuto la paternit\u00e0 della \"pi\u00e8ce\" perch\u00e9 Dumas ne ha addolcito le scene pi\u00f9 inclini a urtare la sensibilit\u00e0 del pubblico. Il 7 dicembre elogia apertamente il dramma dei Goncourt, \"Henriette Mar\u00e9chal\", rappresentato due giorni prima al Th\u00e9\u00e2tre-Fran\u00e7ais. La trama \u00e8 cruda e spietata: la diciottenne Henriette, innamorata del giovane amante della madre, viene uccisa per sbaglio dal padre, che voleva freddare l'amante della moglie. L'opera viene fischiata e criticata, ma Zola ringrazia per lettera gli autori, che hanno messo in scena \u00abla gloriosa lotta del vero contro la banalit\u00e0 e la routine\u00bb.\nZola ha capito che il teatro apre le porte del successo, e ama molto il genere. Pertanto continua a cimentarvisi in proprio, ma i risultati sono deludenti. Tra il 1864 e il 1865 scrive \"La Laide\", la cui genesi ha partorito tre versioni manoscritte, la prima delle quali in versi, mentre l'ultima, quella presentata all'Od\u00e9on nell'ottobre 1865 per il tramite dello scrittore Adolphe Belot e respinta il 22 gennaio 1866, \u00e8 una commedia in un atto e in prosa. \"La Laide\", nel contrapporre uno scultore accademico che apprezza nella donna che ama la perfezione classica delle forme, e il protagonista Lucien, che sposa una fanciulla che non coincide con i canoni estetici classici, ma pi\u00f9 autentica e tenera, vuole attaccare la cecit\u00e0 del persistente classicismo e sancire la preminenza di una figura viva e reale, ma rimane molto lontana dai principi esposti nella contemporanea critica teatrale zoliana, molto pi\u00f9 fiacca.\n\"Madeleine\" \u00e8 opera sicuramente pi\u00f9 cruda e realistica; dramma scritto tra il 1865 e il 1866, verr\u00e0 rielaborato e fatto diventare un romanzo, \"Madeleine F\u00e9rat\", poco pi\u00f9 tardi. Subisce per\u00f2 la stessa sorte, rifiutato dal Gymnase e al Vaudeville.\nNel novembre 1865 l'editore Lacroix pubblica anche il primo romanzo \"La Confession de Claude\", scritto in buona parte tra il 1862 e il 1863, abbandonato e ripreso nel 1865, verosimilmente tra il principio dell'anno e agosto. L'opera ha molti tratti autobiografici, ispirandosi alla relazione con Berthe del 1861, e riflette vari momenti dell'estetica zoliana. Il lirismo e il tono talvolta lamentoso di impronta romantica (de Musset e Henri Murger) sono stemperati dall'adesione al vero, che porta a non idealizzare l'amore e a sancire l'impossibilit\u00e0 della redenzione della prostituta Laurence, definitivamente segnata dall'ambiente in cui \u00e8 vissuta. Il romanzo \u00e8 concepito come reazione polemica a opere romantiche quali \"Marion Delorme\" di Hugo o \"La signora delle camelie\" di Dumas figlio, dove il personaggio femminile abbandona il vizio e si redime. \"La Confession de Claude\" suscita un certo clamore nella stampa, e, in mezzo a giudici positivi, subisce pesanti stroncature per la sua crudezza e immoralit\u00e0, allertando anche, ma senza conseguenze, il governo; Zola comincia cos\u00ec a godere di una discreta notoriet\u00e0 nel mondo letterario.\nNel giugno 1866 Zola pubblica presso Achille Faure il suo terzo libro, \"Mes Haines\", che raccoglie gli articoli scritti per \"Le salut public\" nel 1865 e uno studio su Taine apparso il 15 febbraio 1866 su \"La Revue contemporaine\", dove il filosofo positivista \u00e8 ampiamente elogiato; lo stesso Taine ringrazia Zola con una lettera del 2 marzo.\nLa critica d'arte.\nIl 31 gennaio 1866, dopo quasi quattro anni, lascia la casa editrice Hachette. \u00c8 una separazione apparentemente amichevole, condita dal progetto, proposto da Zola e accettato, di redigere per Hachette un'opera in tre tomi, \"Les H\u00e9ro\u00efsmes\", in cui rispettivamente si descrivano gli eroi dell'umanit\u00e0, gli eroi della patria e quelli della famiglia. Dopo l'allontanamento di Zola, per\u00f2, il progetto cade nel dimenticatoio. \u00c8 presumibile che le polemiche suscitate da \"La Confession de Claude\" e l'indagine che ne \u00e8 seguita abbiano spinto il nuovo direttore \u00c9mile Templier a privarsi di un personaggio scomodo. Al tempo stesso Zola vuole finalmente dedicarsi per intero alla scrittura in proprio e al giornalismo, forte di una grande fiducia nei suoi mezzi.\nNel frattempo Hippolyte de Villemessant, direttore de \"Le Figaro\", lo accetta come collaboratore per il nascente quotidiano apolitico \"L'\u00c9v\u00e9nement\", presentando Zola ai lettori proprio il 31 gennaio; si occuper\u00e0 della rubrica \"Livres d'aujourd'hui et de demain\", presentando stralci in anteprima delle opere che verranno messe sul mercato e accompagnandoli con poche righe. A fine febbraio ottiene il primo stipendio, che non \u00e8 mai stato cos\u00ec alto: 500 franchi (da Hachette ne prendeva 200).\nIn primavera diventa il cronista del Salon, l'esposizione annuale di pittura che si tiene al Palais de l'Industrie. Firmandosi con lo pseudonimo Claude, che allude al suo romanzo, Zola stronca la giuria, schiava di pregiudizi accademici, e difende strenuamente i nuovi artisti, i futuri impressionisti, le cui opere ritraggono realisticamente la vita quotidiana, i cui quadri sono stati perlopi\u00f9 rifiutati dalla giuria e il cui stile anticonformista, lontano dai tradizionali soggetti storico-mitologici, riscuote la derisione generale. Lo scandalo suscitato da opere quali \"Colazione sull'erba\" e \"Olympia\", con i nudi ingiustificati, \u00e8 ancora vivo. Tra il 27 aprile e il 20 maggio Claude scrive sette articoli; quello del 7 maggio \u00e8 dedicato a \u00c9douard Manet, il pi\u00f9 apprezzato della nuova scuola. Zola lo ha incontrato in aprile nel suo atelier in rue Guyot, e la sua coraggiosa difesa pubblica inaugura una lunga amicizia. Negli articoli, editi in luglio presso la Librairie centrale con il titolo \"Mon Salon\", parole lusinghiere sono riservate anche a Monet, Pissarro (gi\u00e0 conosciuto tra il 1862 e il 1864, tramite C\u00e9zanne), Corot, Daubigny, Courbet e Millet. Zola replica senza esitazione alle critiche (tra cui quella del giurato Th\u00e9odore Rousseau) che appaiono su \"L'\u00c9v\u00e9nement\", finch\u00e9 le innumerevoli proteste di lettori e addetti ai lavori portano Villemessant a sospendere la sua rubrica. \nDalla tarda primavera di quell'anno Zola soggiorna per brevi periodi sui bordi della Senna a Bennecourt e Gloton, ameni ritrovi per i suoi amici di Aix, pittori e scrittori, pochi chilometri a nord di Parigi. Questi luoghi, frequentati anche da Daubigny e Monet, offrono molti spunti alla pittura paesaggistica protoimpressionista, e suggeriranno molte pagine allo stesso Zola maggiore. Lo scrittore, sempre pi\u00f9 entusiasta di una pittura viva, realistica, indipendente, soggiacente al temperamento individuale, prende a frequentare a Parigi il caf\u00e9 Guerbois e il 1\u00ba gennaio 1867 compare su \"La Revue du XIXe si\u00e8cle\", diretta da Ars\u00e8ne Houssaye, un suo lungo studio su Manet, uscito poi anche in brochure nel maggio seguente, in occasione di un'esposizione personale dell'artista.\nDopo il Salon, continua con il lavoro a \"L'\u00c9v\u00e9nement\", per cui redige il suo ultimo articolo il 7 novembre 1866, pochi giorni prima che il quotidiano venga soppresso. Per il giornale pubblica a puntate, tra l'11 e il 26 settembre 1866, un nuovo, breve romanzo, \"Le V\u0153u d'une morte\", che non ottiene successo e viene passato sotto silenzio dalla critica. \"Le V\u0153u d'une morte\", con la sua carica moralista e il suo lirismo, continua a non allinearsi alla critica protonaturalista espressa sui giornali, ma l'opera presenta ugualmente alcune caratteristiche dei romanzi maggiori. Il romanzo appare in volume presso Achille Faure a novembre, accompagnato da quattro novelle gi\u00e0 apparse sui giornali, raccolte sotto il titolo \"Esquisses parisiennes\".\nA fine anno Zola si trova nuovamente in difficolt\u00e0 economiche, e con un futuro improvvisamente incerto. Alla soppressione de \"L'\u00c9v\u00e9nement\" si aggiunge una lettera che \"Le Salut public\" gli invia, sollevandolo dalla collaborazione. Lo sconforto prevale in una missiva del primo dicembre a Valabr\u00e8gue, dove il \u00abcielo dell'avvenire\u00bb \u00e8 presentato come \u00absingolarmente nero\u00bb e l'estate appena trascorsa come una perduta \u00abet\u00e0 dell'oro\u00bb. In tutto il 1867 appena dieci scritti appariranno sui vari giornali cui collabora e, tra questi, quello altamente elogiativo del 1\u00ba gennaio, dedicato a Manet, in cui si condanna l'accademismo e la paura del pubblico di fronte a un'arte non convenzionale ma pi\u00f9 vissuta, autentica, originale. Solo \"Le Figaro\", trasformato in quotidiano da Villemessant, pubblica ancora sporadicamente Zola, fino a met\u00e0 giugno.\n\"Les Myst\u00e8res de Marseille\" e \"Th\u00e9r\u00e8se Raquin\".\nZola, bisognoso di guadagni, ripara sul versante narrativo. L\u00e9opold Arnaud, direttore de \"Le Messager de Provence\", vuole un romanzo storico ambientato a Marsiglia: \u00absi trattava\u00bb, racconter\u00e0 lo scrittore nella prefazione alla riedizione del 1884, \u00abdi scrivere un romanzo di cui [Arnaud] doveva fornire gli elementi storici, rovistando lui stesso nelle cancellerie dei tribunali di Marsiglia ed Aix, per copiare i documenti sui grandi affari locali, che avevano appassionato queste citt\u00e0 negli ultimi cinquant'anni\u00bb. Zola ottiene l'incarico di redigere l'opera; Arnaud e Marius Roux reperiscono il materiale in Provenza, sul quale lui si mette alacremente al lavoro a Parigi. Dal 2 marzo 1867 al 3 febbraio 1868, \"Les Myst\u00e8res de Marseille\" - questo il titolo del libro - appare su \"Le Messager de Provence\", mentre la stamperia di Arnaud lo pubblica in tre volumi, editi rispettivamente nel giugno e nell'ottobre 1867 e nel luglio 1868. Pur nati in seno a un'operazione commerciale, e quindi con i difetti del genere, i \"Myst\u00e8res\" segnano un primo abbozzo di analisi della societ\u00e0 a tutti i suoi livelli, e sono stati definiti \u00abl'atto di nascita del naturalismo\u00bb.\nCon Marius Roux, tenta ancora una volta la via del teatro. Chiede a Arnaud di intercedere presso Emmanuel Bellevaut, direttore del marsigliese Th\u00e9\u00e2tre du Gymnase, affinch\u00e9 i \"Myst\u00e8res\" calchino le scene. Da giugno, Zola e Roux lavorano alla riduzione teatrale, espungendo i pur prudenti accenti antigovernativi e anticlericali. Le quattro rappresentazioni hanno luogo il 5, 6, 8 e 9 ottobre (le prime due alla presenza di Zola, che poi si reca a Aix per salutare C\u00e9zanne e incontrare Arnaud), senza ottenere il successo sperato. Il pubblico e la stampa non stroncano l'opera, ma quello si aspettava lo svelamento di scandali legati alla citt\u00e0, questa vede ingenuit\u00e0 compositive e inesperienza, deplorando nel dramma, davvero troppo lungo, \u00abla povert\u00e0 d'invenzione\u00bb e \u00abl'assenza di situazioni drammatiche\u00bb. La versione teatrale non verr\u00e0 mai pubblicata ed \u00e8 andata perduta.\nLa stesura dei \"Myst\u00e8res\" \u00e8 contemporanea a quella del primo grande romanzo di impronta naturalistica, \"Th\u00e9r\u00e8se Raquin\". Gi\u00e0 il 24 dicembre 1866 Zola ha pubblicato, su \"Le Figaro\", \"Dans Paris. Un mariage d'amour\", brevissima novella costituente il primo abbozzo del nuovo libro. Propone ad Ars\u00e8ne Houssaye, direttore de \"La Revue du XIXe si\u00e8cle\", di pubblicare sul giornale un romanzo tratto dal canovaccio de \"Le Figaro\". In marzo raggiunge un accordo: \"Un mariage d'amour\" - questo il titolo per la pubblicazione in rivista - uscir\u00e0 in tre puntate. Cos\u00ec, contemporaneamente ai \"Myst\u00e8res\", Zola scrive ogni mattina l'opera, sostanzialmente concludendola in giugno. I tempi vanno per le lunghe perch\u00e9 \"La Revue\" chiude i battenti e \"Un mariage d'amour\" viene dirottato su L'Artiste, dove il romanzo precedente occupa pi\u00f9 numeri del previsto. Infine appare su L'Artiste tra agosto, settembre e ottobre 1867, e Zola ne riceve un compenso di 600 franchi.\nNonostante le reticenze di Houssaye, l'opera appare pi\u00f9 o meno intatta, venendo poi pubblicata in volume da Lacroix, con il titolo \"Th\u00e9r\u00e8se Raquin\", a fine novembre. Il libro suscita un certo scalpore, alimentato in particolare dal critico repubblicano Louis Ulbach che, su \"Le Figaro\" del 23 gennaio 1868 e con lo pseudonimo balzachiano Ferragus, qualifica come \u00abletteratura putrida\u00bb, citando anche l'opera zoliana, la contemporanea \u00abmostruosa scuola di romanzieri, [...] che fa appello alle curiosit\u00e0 pi\u00f9 chirurgiche e raggruppa gli appestati per farcene ammirare le chiazze della pelle\u00bb, invece di incitare alla virt\u00f9, ai valori morali e civili. Non mancano attacchi personali a Zola, bramoso di farsi un nome. Questi risponde sullo stesso giornale il 31 gennaio, denunciando le \u00abbelle menzogne\u00bb borghesi, i \u00absentimenti preconfezionati\u00bb, le \u00absituazioni stereotipate\u00bb, l'ipocrisia che porta a tollerare le belle nudit\u00e0 delle ballerine nei locali o nelle opere offenbachiane, censurando una Germinie Lacerteux, la quale \u00abnon \u00e8 una cortigiana ma un'infelice piombata nella vergogna per le fatalit\u00e0 del suo temperamento\u00bb.\nZola invia \"Th\u00e9r\u00e8se Raquin\", tra gli altri, a Taine e Sainte-Beuve. Taine risponde con una certa solerzia, accostando Zola a Shakespeare e Dickens, lodando un romanzo in cui si rivela \u00abun vero artista, un osservatore serio che non cerca consensi ma la verit\u00e0\u00bb, elaborando un encomiabile studio psico-fisiologico. Solo, invita l'autore a estendere il suo campo d'indagine ad una pi\u00f9 ampia fetta della societ\u00e0, come ha fatto Balzac, creando un'opera che \u00abapra pi\u00f9 vasti orizzonti\u00bb. Sainte-Beuve risponde dopo l'apparizione della seconda edizione, avvenuta nell'aprile 1868, dispensando elogi ma anche riserve, dimostrandosi meno entusiasta di Taine.\nZola \u00e8 soddisfatto di \"Th\u00e9r\u00e8se Raquin\" pi\u00f9 che dei romanzi precedenti, ma le speranze di puntellare la sempre precaria situazione economica vengono deluse dalle vendite insoddisfacenti. Una commissione governativa, inoltre, proibisce la distribuzione del libro da parte dei venditori ambulanti nelle zone rurali.\nNuove collaborazioni giornalistiche e \"Madeleine F\u00e9rat\".\nLo scrittore \u00e8 pertanto sempre alla ricerca di nuove collaborazioni giornalistiche e sempre a corto di soldi. Prende parte alla fugace avventura de \"Le Globe\", giornale d'impronta liberale che comincia le pubblicazioni il 14 gennaio 1868 e viene chiuso il 16 febbraio, registrando tra le sue colonne firme eterogenee, appartenenti a intellettuali conservatori come a futuri comunardi quali Benjamin Gastineau. Zola vi pubblica 11 articoli di critica letteraria e teatrale. Tra questi figura un elogio de \"La Physiologie des passions\" - celebre saggio del medico Charles Letourneau -, funzionale a definire sempre meglio la sua adesione alla corrente proto-naturalista. D'altra parte, i primi dossier preparatori del ciclo dei Rougon-Macquart, abbozzati quell'anno stesso, concedono ampio spazio alla \"Physiologie\".\nIl 7 aprile chiede a Manet un prestito di seicento franchi, pochi giorni prima del suo ingresso a \"L'\u00c9v\u00e9nement illustr\u00e9\", dove si dedica alla critica letteraria e ad analisi di costume. Dal 20 aprile al 1\u00ba settembre, sono 59 gli articoli licenziati per la testata. In seno al giornale diviene ancora una volta il cronista del Salon, che quell'anno vede esposte tele di tutti i pittori della nuova scuola, con l'eccezione di C\u00e9zanne. Lo stesso Zola vi \u00e8 presente, rappresentato in un celebre dipinto manetiano. Le idee che promuove sulle pagine de \"L'\u00c9v\u00e9nement illustr\u00e9\", a proposito del Salon, sono sempre le stesse; alla critica feroce nei confronti della pittura accademica accompagna l'esaltazione dei proto-impressionisti, Manet in particolare, che viene definito per la prima volta \u00abnaturalista\u00bb, e \"Les Naturalistes\" si intitola l'articolo del 19 maggio.\nCome avvenuto due anni prima all\"\u00c9v\u00e9nement\" di Villemessant, le sue visioni anticonformiste gli creano non pochi problemi con l'opinione pubblica e all'interno dello stesso giornale, per il quale continua a scrivere fino al primo settembre. Il giorno dopo premette alla prima puntata del suo nuovo romanzo, \"La Honte\", pubblicato su \"L'\u00c9v\u00e9nement illustr\u00e9\" dal 2 settembre al 20 ottobre, la dedica dell'opera a Manet.\n\"La Honte\" \u00e8 l'adattamento di quel dramma teatrale, \"Madeleine\", scritto a fine 1865 o inizio 1866, mai andato in scena. A dominare la trama \u00e8, ancora una volta, il triangolo amoroso, l'ambientazione familiare. Il romanzo \u00e8 informato della stessa estetica naturalista di \"Th\u00e9r\u00e8se Raquin\", tanto che in una lettera pubblicata il 15 ottobre su \"L'\u00c9v\u00e9nement illustr\u00e9\" (scritto con cui, non senza ironia, giustifica il bisogno di affiancare alla pubblicazione de \"La Honte\" quello di un testo pi\u00f9 leggero e meno problematico come \"La Famille Cayol\", titolo utilizzato per ripresentare al pubblico i \"Myst\u00e8res de Marseille\"), Zola lo definisce \u00abuno studio fisiologico\u00bb.\nIl libro \u00e8 fortemente influenzato dalla teoria dell'impregnazione del dottor Prosper Lucas, riutilizzato da Michelet in romanzi come \"L'Amour\" e \"La Femme\". La predominanza accordata all'ereditariet\u00e0 e al determinismo ambientale, nel delineare i caratteri dei personaggi, suscita scalpore; per aggirare la censura, Zola deve ripetutamente difendersi sulla stampa, in particolare con un articolo apparso su \"La Tribune\" il 29 novembre, nel quale ascrive alla scientificit\u00e0 dell'approccio il suo valore altamente morale. In dicembre \"La Honte\" appare in libreria con un nuovo titolo, \"Madeleine F\u00e9rat\", edita da Lacroix. \"Madeleine F\u00e9rat\" passa indenne la censura, ma procura a Zola guadagni trascurabili.\nNel frattempo, Zola collabora a \"La Tribune\", ebdomadario appena fondato dai repubblicani Pelletan e Lavertujon - entrambi candidati alle elezioni dell'anno successivo -, per il quale licenzia tra il 14 giugno e il 27 dicembre 28 articoli di critica letteraria e teatrale, in cui attacca il regime imperiale pur distinguendo l'arte dalla politica, pur mantenendo una posizione fortemente individualista, suscitando le consuete polemiche per le sue idee, pessimistiche, scientifiche, considerate antidemocratiche, e tenuto suo malgrado a freno, \u00abin mezzo a gente di cui sono obbligato ad assumere le idiote opinioni\u00bb, come si lamenta in dicembre con i Goncourt, in occasione del loro primo incontro.\nLe sue \u00abCauseries\u00bb de \"La Tribune\" vengono sospese il 18 febbraio per la campagna elettorale e riprese solo cinque mesi pi\u00f9 tardi. I problemi economici conducono Zola a battere alla porta di Paul Meurice, gran sacerdote del culto hugoliano, che fonda, assieme ad altri intellettuali della cerchia di Hugo, \"Le Rappel\", dove appaiono sette articoli zoliani tra il maggio 1869 e il maggio 1870. Tra il gennaio e il settembre 1869 tiene anche per \"Le Gaulois\", giornale decisamente pi\u00f9 conservatore, una rubrica omonima di quella avuta a \"L'\u00c9v\u00e9nement\" di Villemessant, \u00abLivres d'aujourd'hui et de demain\u00bb, in cui vengono presentati brevemente libri - tra cui \"Madame Gervaisais\" dei Goncourt e \"L'uomo che ride\" di Hugo - dei quali seguono ampi stralci.\nParallelamente all'impegno giornalistico, Zola concepisce un imponente ciclo di romanzi. La prima testimonianza che resta al riguardo \u00e8 fornita dai fratelli Goncourt, incontrati per la prima volta ad una cena presso la loro casa di Auteuil, il 14 dicembre 1868. A loro, in quell'occasione, Zola rivela il piano di scrivere dieci romanzi in sei anni, con il titolo complessivo di \"Histoire d'une famille\". Tra la fine del 1868 e l'inizio del 1869 Zola pone le basi scientifiche del suo progetto, leggendo alla Biblioteca imperiale numerosi volumi sull'ereditariet\u00e0 e sulla fisiologia delle passioni.\nIl matrimonio, l'impegno politico, la Comune di Parigi.\nNel 1870 lo scrittore convola a nozze con \u00c9l\u00e9onore-Alexandrine Meley detta Gabrielle, anche se intratterr\u00e0 per diverso tempo una relazione clandestina con la giovane Jeanne Rozerot, dalla quale avr\u00e0 due figli, Denise e Jacques, nati rispettivamente nel 1889 e nel 1891. \nIntanto, attraverso i suoi interventi sulla stampa politica l'impegno di Zola \u00e8 ormai iniziato. La liberalizzazione della stampa nel 1868 gli permette di partecipare attivamente alla sua espansione. Con gli amici di Manet, Zola aderisce al nuovo settimanale repubblicano La Tribune, dove esercita il suo talento come polemista scrivendo satire anti-imperiali. Lo scrittore non si mobilita per la guerra franco-prussiana; avrebbe potuto essere richiamato nella Guardia Nazionale, ma la sua miopia e il suo status di capofamiglia (per la madre) lo impediscono. Segue quindi la caduta del Secondo Impero commentandola con ironia.\nAlexandrine riesce a convincere il marito a fuggire da Parigi prima dell'assedio. La coppia fugge a Marsiglia nel mese di settembre 1870. Poi, nel mese di dicembre, \u00c9mile va a Bordeaux, dove ha sede la Delegazione del Governo. Egli cerca di essere nominato sotto-prefetto di Aix-en-Provence e Castelsarrasin dai repubblicani.\nZola torna a Parigi nel marzo 1871; ricomincia a lavorare da Bell, che \u00e8 ostile alla rivolta della Comune. Finito sotto controllo della polizia politica, Zola \u00e8 stato arrestato il 20 marzo e rilasciato il 21. Il 18 \u00e8 stata proclamata la Comune di Parigi. Nel mese di aprile scrive contro la soppressione di alcuni giornali e, sotto pericolo di arresto, Zola fugge attraverso Saint-Denis, sotto il controllo dei Prussiani, e si rifugia a Bennecourt. Gli Zola tornano a Parigi alla fine di maggio, dopo la settimana di sangue e l'abbattimento della Comune. Bench\u00e9 perplesso sui metodi della Comune, non \u00e8 completamente contrario ad essa.\nIn seguito attacca duramente i deputati conservatori: in un solo anno scrive pi\u00f9 di 250 cronache parlamentari. Questo gli crea ammirazione e inimicizie, nonch\u00e9 problemi legali con poche conseguenze; spesso viene fermato e rilasciato ogni volta nello stesso giorno.\nLa politica in s\u00e9 non gli interessa e non \u00e8 mai candidato in nessuna elezione. In questo periodo agisce quindi come un libero pensatore indipendente e moralista, cosa che gli conferisce una statura di liberale moderato. Inoltre promuove attivamente l'amnistia per i comunardi attuata dalle leggi del 1879 e il 1880. Questa sar\u00e0 l'ultima serie di articoli politici di Zola, che da allora si dedicher\u00e0 solo ai romanzi e in particolare al ciclo dei Rougon-Macquart che lo occuper\u00e0 per ventidue anni.\nIl romanzo sperimentale e la nascita del Naturalismo.\nAmmiratore dei fratelli Goncourt, di Honor\u00e9 de Balzac e di Gustave Flaubert ed affascinato dalle idee di Hippolyte Taine e di Claude Bernard, Zola si avvicina sempre pi\u00f9 alla corrente del Naturalismo.\nSviluppa quindi la sua concezione del romanzo come \"opera sperimentale\", applicando il metodo scientifico all'osservazione della realt\u00e0 sociale. Tale teoria lo avvicina a scrittori come Guy de Maupassant e Joris-Karl Huysmans (futuro scrittore del decadentismo, allora fautore del realismo), facendone il caposcuola del Naturalismo. Conosce anche Gustave Flaubert, Alphonse Daudet e Ivan Turgenev, ma anche Paul Alexis, Joris-Karl Huysmans, L\u00e9on Hennique e Henry C\u00e9ard che diventano frequentatori delle \"serate\" di M\u00e9dan, nei pressi di Poissy, dove possiede una piccola casa di campagna acquistata nel 1878. Costituisce il \"gruppo di sei\", all'origine delle novelle \"Le serate di M\u00e9dan\" del 1880. In quell'anno la morte di Flaubert seguita a quella di altri del gruppo, e a quella di sua madre lo getta in un periodo di depressione.\nZola ormai lavora costantemente, e guadagna bene. In questo periodo viene anche in contatto con le idee del socialismo e del marxismo, che approv\u00f2 in larga parte, anche se molti critici di quell'area politica attaccarono inizialmente i suoi romanzi, poich\u00e9 troppo pessimisti sul futuro rivoluzionario della classe operaia.\n\u00c9mile Zola divenne in giovent\u00f9, e tale rimase fino alla morte, ateo e anticlericale, e si avvicina al positivismo. Cos\u00ec, in seguito alla lettura dei testi scientifici di Charles Darwin sulla selezione naturale e l'ereditariet\u00e0, e quelli di Auguste Comte sulla sociologia, formula le regole del cosiddetto romanzo sperimentale, con il saggio \"Le Roman exp\u00e9rimental\", che deve riprodurre su carta ci\u00f2 che avverrebbe in un laboratorio scientifico per lo studio dell'umanit\u00e0, rappresentate nel suo primo grande ciclo di romanzi dalla famiglia dei Rougon-Macquart. Negli anni 1870-1893 Zola compone il lungo ciclo della sua saga famigliare, una serie di venti romanzi incentrati sulla realt\u00e0 sociale del tempo, i cui personaggi sono tutti legati da parentela.\nNel 1888 \u00e8 insignito della legion d'onore. Nel 1886 si era interrotta l'amicizia con C\u00e9zanne, a causa della pubblicazione del romanzo del ciclo dei Rougon-Macquart \"L'Oeuvre\", che narra di un pittore fallito e suicida.\nL'affare Dreyfus e il nuovo ciclo di romanzi.\nDopo il 1893 comincia a lavorare ai nuovi cicli letterari \"Tre citt\u00e0\" e \"I quattro evangeli\", anch'essi storia di una famiglia. In particolare nel primo, \u00e8 famoso il romanzo \"Lourdes\", che contiene accenti polemici contro la religione cattolica, e, per questo fu messo all'Indice dei libri proibiti. Il secondo ciclo, invece, tenta di recuperare gli aspetti genuini e umanitari del cristianesimo, unito al socialismo.\nNel 1898 interviene con passione nell'affare Dreyfus in difesa dell'accusato, il capitano Alfred Dreyfus. L'attivit\u00e0 giornalistica si fece di nuovo particolarmente intensa e Zola divenne uno dei leader culturali della sinistra francese. In contrasto con la sua attivit\u00e0 sociale, si rifiuta di aderire con la sua firma, nel 1896, ad una petizione che chiede la grazia per lo scrittore britannico Oscar Wilde, condannato nel 1894 ad un periodo di prigione di tre anni per omosessualit\u00e0. Zola, che aveva conosciuto Wilde insieme ad Andr\u00e9 Gide nel 1891, forse, declin\u00f2 l'invito anche a causa del fatto che l'autore del \"Dorian Gray\" aveva definito \"Th\u00e9r\u00e8se Raquin\" \"capolavoro dell'orrido\", pur avendo apprezzato invece \"Germinal\". Wilde, tornato a Parigi, strinse amicizia con alcuni dei nemici di Dreyfus.\nMolti intellettuali radicali, per esempio Octave Mirbeau, aderirono alla campagna innocentista. Il 25 novembre 1897 Zola pubblica sul quotidiano \"Le Figaro\" un articolo che finisce con la frase \u00abLa verit\u00e0 \u00e8 in marcia\u00bb (che riprender\u00e0 nella lettera \"J'accuse\"). Cos\u00ec spieg\u00f2 il suo interventismo pubblico: \u00abDietro le mie azioni non si nascondono n\u00e9 ambizione politica, n\u00e9 passione di settario. Sono uno scrittore libero, che ha dedicato la propria vita al lavoro, che domani rientrer\u00e0 nei ranghi e riprender\u00e0 la propria opera interrotta [...] E per i miei quarant'anni di lavoro, per l'autorit\u00e0 che la mia opera ha potuto darmi, giuro che Dreyfus \u00e8 innocente... Sono uno scrittore libero, che ha un solo amore al mondo, quello per la verit\u00e0...\u00bb. Nelle parole della storica statunitense Barbara W. Tuchman, si tratt\u00f2 di \"\"one of the great commotions of history\" (\"una delle grandi rivoluzioni della storia\"\"), con la nascita del moderno intellettuale..\nZola interviene ancora con la celebre lettera aperta al Presidente, intitolata \"J'accuse\", che viene pubblicata nel quotidiano \"L'Aurore\". Il giorno dopo, sempre su \"L'Aurore\", appare la celebre \u00abPetizione degli intellettuali\u00bb, che reca tra i firmatari met\u00e0 dei professori della Sorbona e numerosi artisti, come Gall\u00e8, l'artista del vetro, \u00c9douard Manet, Jules Renard, Andr\u00e9 Gide, Anatole France. Molti giovani brillanti della Parigi di fine secolo - tra i quali Marcel Proust e il fratello Robert, con gli amici Jacques Bizet, Robert des Flers - si impegnano a far firmare il manifesto, nel quale si dichiarano pubblicamente dalla parte di Zola e quindi di Dreyfus. Lo Stato Maggiore risponde facendo arrestare il maggiore Picquart che aveva difeso Dreyfus e scatenando sui giornali nazionalistici una violenta campagna di diffamazione contro ebrei, democratici e liberali.\nA causa dell'intervento su Dreyfus, subisce una condanna a un anno di carcere e fu costretto a pagare una pesante multa, per le accuse rivolte ai vertici dell'esercito. L'accusa era di diffamazione e vilipendio delle forze armate; ci\u00f2 lo costrinse a fuggire in Inghilterra nel 1899 per evitare il carcere, e rientr\u00f2 solo in seguito a un'amnistia del dicembre 1900. Lo scrittore per\u00f2 diviene oggetto di una campagna giornalistica feroce da parte dei giornali conservatori e colpevolisti, che durer\u00e0 per anni.\nLa morte.\n\u00c9mile Zola muore nel 1902, soffocato nel sonno dalle esalazioni del camino, all'et\u00e0 di 62 anni, ma i dubbi su un assassinio non sono stati mai fugati del tutto. La moglie Alexandrine, sentendosi male prima di andare a dormire, si rifugi\u00f2 nel bagno, mentre lo scrittore non si preoccup\u00f2 dell'odore di fumo, cercando di rassicurare la moglie e credendo di aver solo mangiato del cibo avariato. Quando and\u00f2 ad aprire la finestra, inciamp\u00f2 e batt\u00e9 la testa. \nFu ritrovato morto al mattino, mentre la moglie fu soccorsa e ricoverata, riuscendo a salvarsi. La morte di Zola venne archiviata, dopo alcune improbabili ipotesi (suicidio e intossicazione alimentare) nel 1903 come avvelenamento accidentale da monossido di carbonio e l'ipotesi dell'omicidio, pur possibile, non ha mai avuto prove certe.\nNel 1953 l'anziano Pierre Hacquin, farmacista, rivel\u00f2 infatti al giornalista Jean Bedel di aver raccolto la confessione di un certo Henri Buronfosse (morto nel 1928), un fumista che sosteneva di aver ostruito appositamente il camino di Zola, in quanto con i domestici e gli spazzacamini si era occupato di ripulire la canna fumaria dell'appartamento parigino dove lo scrittore era appena tornato da Medan. Hacquin e Buronfosse erano membri di un gruppo nazionalista, la Lega dei Patrioti. Buronfosse avrebbe detto al compagno di partito di aver avuto la complicit\u00e0 del domestico dello scrittore, Jules Delahalle, il quale per\u00f2 aveva sempre mostrato molto attaccamento verso Zola. Essendo morto il sospetto attentatore e non essendoci prove che potessero verificare la confessione, il caso non fu riaperto. La motivazione del gesto sarebbe stata ovviamente politica: Buronfosse intendeva vendicare l'affronto del caso Dreyfus, che egli considerava colpevole come gran parte dell'estrema destra. \nLa stampa nazionalista e antisemita esult\u00f2 alla morte di Zola. Ci fu molta emozione anche all'estero, dove molte cerimonie si tennero in memoria dello scrittore francese e la stampa tedesca, inglese e americana rese ampi resoconti. Il tributo fu internazionale e al funerale intervenne Anatole France, che insistette per tenere discorsi in memoria dell'impegno politico. Una delegazione di minatori accompagn\u00f2 la processione, cantando \"Germinal Germinal!\". Lo scrittore venne sepolto nel cimitero di Montmartre, nella tomba che \u00e8 oggi un cenotafio. Le spoglie di Zola furono infatti sepolte in seguito nel Pantheon - accanto alle tombe di due altri grandi scrittori francesi, Alexandre Dumas padre e Victor Hugo - che vi furono traslate nel 1908. Durante la solenne traslazione avvennero incidenti fomentati dalla destra, e un giornalista estremista spar\u00f2 a Dreyfus (graziato, e poi riabilitato solo dopo la morte di Zola) che assisteva alla cerimonia, ferendolo leggermente a un braccio.\nLe collaborazioni con i giornali.\nLe collaborazioni con i giornali da parte di Zola sono state tantissime nel corso della sua carriera. Qui di seguito l'elenco.\nOpere e poetica.\nRomanzi.\nCiclo dei \"Rougon-Macquart\" (1871-1893).\n\"I Rougon-Macquart, storia naturale e sociale di una famiglia sotto il Secondo Impero\" segnano la nascita del romanzo realista del naturalismo. Egli, alla maniera di quello che la \"Commedia umana\" di Balzac aveva fatto per l'epoca della Restaurazione, intese tracciare un quadro realistico della societ\u00e0 francese sotto il Secondo Impero di Napoleone III (1852-1870), raccontando anche gli eventi precedenti a tale periodo, avendo come filo conduttore la saga famigliare. Per Zola, obiettivo principale \u00e8 descrivere artisticamente una societ\u00e0 che definisce come incline solo ai \"\u00abbagordi, dimentica le sofferenze degli umili e dedita al vizio come sua unica divinit\u00e0\u00bb\", ponendo quindi l'accento sulle ingiustizie sociali. Egli lo fa da un quadro biologico (da qui la \"storia naturale\") e sociologico (storia sociale), utilizzando le teorie evoluzionistiche e positiviste, intendendo diventare un romanziere-scienziato che usa i personaggi come \"reagenti\" per simulare un esperimento umano.\nI personaggi e gli ambienti in cui si muovono sono osservati e descritti con scrupoloso realismo, secondo il canone dell'impersonalit\u00e0 e della cosiddetta \"eclissi dell'autore\", come in un documentario, anche se \u00e8 possibile scorgere la simpatia dello scrittore per le classi umili e gli sfruttati della societ\u00e0. Questa sua linea narrativa, oltre a grandi consensi, gli attira spesso violente critiche da parte degli ambienti pi\u00f9 conservatori e moralisti dell'epoca. Nei suoi romanzi vengono infatti frequentemente smascherate le ipocrisie e le bassezze della borghesia francese, con descrizioni freddamente oggettive anche nei confronti dei costumi sessuali (come in \"Nan\u00e0\", romanzo che ha analogie con \"La signora delle camelie\" di Dumas), il che gli procura anche l'epiteto di \"pornografo\". In altri romanzi vengono denunciate con vigore le miserevoli condizioni di vita delle classi pi\u00f9 povere (come per esempio in \"Germinal\", storia di uno sciopero sindacale ambientato in un villaggio di minatori), o la corruzione della societ\u00e0 del Secondo impero, il che gli attir\u00f2 l'accusa di essere addirittura un sovversivo.\nLe sue idee, lo stile narrativo e le teorie sul naturalismo favorirono anche la nascita di un altro movimento del realismo in letteratura, il Verismo italiano, nato per opera di Giovanni Verga e Luigi Capuana, ma la sua influenza \u00e8 presente anche su altri della stessa corrente come Federico De Roberto e Matilde Serao. La Serao in particolare \u00e8 la pi\u00f9 \"zoliana\" dei romanzieri italiani: scrive nel 1883 il romanzo-inchiesta \"Il ventre di Napoli\" (che riprende il titolo del romanzo zoliano \"Il ventre di Parigi\") e realizza anche un parallelo esplicito con i temi dei \"Rougon-Macquart\", seppur con minor successo e , nel romanzo \"Il paese di cuccagna\" del 1891 (anche qui evidente l'analogia del titolo con \"La cuccagna\" del romanziere francese). Come sfondo utilizza Napoli, citt\u00e0 molto diversa da Parigi e ancora arretrata, e la dipendenza del gioco d'azzardo (come il lotto) diventa l'equivalente locale dell'alcolismo che conduce alla morte e alla rovina i personaggi dei romanzi come \"L'Assommoir\".\nSempre in paragone con il verismo, la tecnica di Zola \u00e8 definita da Romano Luperini come \"impersonalit\u00e0 \"a parte subiecti\"\", diversa da quella \"a parte obiecti\" di Giovanni Verga. Il narratore esterno di Zola mostra un distacco che permette un giudizio e quindi la possibilit\u00e0 di un progresso, contro l'idea social-conservatrice verghiana per cui non esiste la possibilit\u00e0 di un miglioramento. Questo riflette appunto anche le idee politiche dei due scrittori: se entrambi sono anti-borghesi e attenti alla realt\u00e0 materiale della societ\u00e0 umana, Verga \u00e8 per\u00f2 un acceso patriota, prima liberale e poi nazionalista (quasi ai limiti del reazionario in tarda et\u00e0), nonch\u00e9 fervente crispino, e per lui l'osservazione della realt\u00e0 \u00e8 fine a s\u00e9 stessa, unendo in ci\u00f2 il suo sentimento aristocratico al pessimismo; Zola \u00e8 invece un riformista, poi anche socialista e progressista, e osserva la realt\u00e0 non solo per comprenderla ma, come Marx, anche per cambiarla.\nZola, Verga e Capuana si incontrarono personalmente a Roma nel 1894.\nCiclo delle tre citt\u00e0.\nNel suo viaggio a Lourdes, Zola ebbe un'esperienza privilegiata in quanto vi si trov\u00f2 proprio nei giorni in cui avvennero le presunte guarigioni di Marie Lebranchu e Marie Lemarchand, due dei miracoli poi riconosciuti ufficialmente, casi che il dottor Boissarie, a capo del Bureau M\u00e9dical, present\u00f2 allo scrittore. Zola, scettico sul tema, nel suo romanzo, si sarebbe riferito alle due donne con altro nome, facendole per\u00f2 morire nel racconto. Questo episodio \u00e8 tornato in auge, in veste polemica, sulla stampa italiana in occasione della pubblicazione sul \"Corriere della Sera\" di un articolo del giornalista cattolico Vittorio Messori, che ne diede la ricostruzione citata. Le tesi di Messori sono state rigettate da Pierluigi Pellini, docente di Letterature Comparate presso l'Universit\u00e0 di Siena e curatore di importanti edizioni italiane delle opere di Zola.\nCiclo de \"I quattro Vangeli\".\nI quattro Vangeli \u00e8 una tetralogia di romanzi, comprendente \"Fecondit\u00e0\", \"Lavoro\", \"Verit\u00e0\" e \"Giustizia\". Essi riflettono i temi sociali gi\u00e0 presentati nei \"Rougon-Macquart\" e quelli delle \"Tre citt\u00e0\", per\u00f2 in senso pi\u00f9 politicizzato e socialisteggiante.\n\"Fecondit\u00e0\" \u00e8 una rappresentazione quasi manichea (ovvero nel senso di due fronti opposti) tra la famiglia Froment, che con i loro dodici figli incarna la felicit\u00e0, e altre famiglie con un piccolo numero di figli, quest'ultimo simbolo del declino sociale e della miseria della vita. In essi viene espressa una precisa visione del mondo, non pi\u00f9 \"neutrale\" come nella poetica naturalista classica.\nIl primo romanzo usc\u00ec a puntate sul giornale \"L'Aurore\", da maggio a ottobre e sempre a ottobre venne pubblicata la versione integrale.\n\"Lavoro\" \u00e8 un sorta di \"vangelo socialista\", dove il protagonista del racconto \u00e8 proprio il lavoro, la forza servente per il progresso sociale.\n\"Verit\u00e0\" \u00e8 uno scritto anticlericale e politico, e pi\u00f9 interessato alla questione dell'Affare Dreyfus, in quanto la trama tratta di un ebreo accusato di un omicidio da parte del clero.\n\"Giustizia\" \u00e8 il romanzo rimasto incompiuto, perch\u00e9 Zola mor\u00ec prima di finire il romanzo.\nIl protagonista del romanzo \u00e8 Jean Froment e il suo tema \u00e8 la speranza verso la creazione di una repubblica universale e completamente pacifista.\nFotografia.\nZola si interess\u00f2 anche di fotografia (un altro parallelo con Verga). \u00c8 assai probabile che furono gli amici, il giornalista Victor Billaud e forse Nadar a consigliarlo. Quando scatt\u00f2 la sua prima immagine Zola aveva gi\u00e0 54 anni nel 1894. In otto anni, cio\u00e8 fino al 1902 quando mor\u00ec, aveva prodotto oltre 6.000 immagini, lastre e negativi, la gran parte dei quali sono andati perduti.\nChe Zola fosse stato anche un fotografo lo si appreso solo nel 1979, quando il nipote dello scrittore, Fran\u00e7ois \u00c9mile-Zola, deceduto nel 1989, pubblic\u00f2 il volume \"Zola Photographe\" con 480 fotografie. Nelle sue immagini non cercava n\u00e9 il bello e neppure di realizzare delle fotografie d'arte, a lui interessa la fotografia come ricerca della verit\u00e0. Susan Sontag cita le parole di Zola, il massimo ideologo del realismo letterario: \"\u201cA mio parere non si pu\u00f2 sostenere di aver visto qualcosa finch\u00e9 non lo si \u00e8 fotografato\"\". Come a dire, secondo Sontag, che la fotografia non si limita a registrare la realt\u00e0 ma ne modifica la percezione di chi guarda, cambiando il concetto stesso della realt\u00e0.\nZola riprese scorci urbani di Parigi, la Torre Eiffel, di cui si era appena terminata la costruzione, la vita familiare con la moglie Alexandrine e l'amante Jeanne, i figli ed un numero enorme di autoritratti, come fosse uno studio delle possibilit\u00e0 espressive del mezzo fotografico. Aveva installato tre laboratori fotografici a Parigi, M\u00e9dan e Verneuil e sviluppava lui stesso i suoi negativi.\nLe 2.000 fotografie rimaste, insieme alle sue 10 macchine fotografiche, tra cui una Folding Eastman Kodak Cartridge del 1898 nella sua custodia originale, provini e annotazioni, sono andati all'asta nel 2017 presso Artcurial di Parigi per un valore complessivo di 60.000 euro."}
{"id": "96377", "revid": "729019", "url": "https://it.wikipedia.org/wiki?curid=96377", "title": "Muscolo retto mediale", "text": "Il muscolo retto mediale \u00e8 uno dei sei muscoli striati che consente il movimento del bulbo oculare.\nTra i muscoli retti \u00e8 il pi\u00f9 robusto e presenta una lunghezza complessiva di circa 40,8\u00a0mm.\nOrigine e inserzioni.\nEsso origina dall'anello tendineo di Zinn, presso la sezione nasale, e dalla guaina che avvolge il nervo ottico e da l\u00ec passa orizzontalmente ponendosi tra la parete dell'orbita ed il bulbo oculare. Si va ad inserire sulla sclera ad una distanza di 5,5-6,5\u00a0mm dal limbus con un arco di contatto di 6\u00a0mm.\nInnervazione.\n\u00c8 innervato dal III paio dei nervi cranici (il nervo oculomotore comune).\nVascolarizzazione.\nIl muscolo \u00e8 irrorato dall'arteria oftalmica.\nFunzione.\nLa sua contrazione determina una rotazione in senso mediale dell'occhio (adduzione pura)."}
{"id": "96380", "revid": "2519", "url": "https://it.wikipedia.org/wiki?curid=96380", "title": "Trasporto nazionale su gomma", "text": "Il trasporto nazionale su gomma si differenzia da quello internazionale fondamentalmente perch\u00e9 si svolge all'interno di un'unica nazione.\nUna prima evidente suddivisione in questo campo \u00e8 tra i trasportatori che effettuano i carichi completi e quelli che invece si occupano della distribuzione delle piccole partite.\nI primi sono quelli che effettuano il trasporto da un singolo punto di carico per un'unica destinazione, normalmente si occupano di prodotti destinati all'approvvigionamento industriale o del trasporto di prodotti alimentari, soprattutto con automezzi frigoriferi.\nNella realt\u00e0 italiana questo tipo di trasporto \u00e8 ancora effettuata per lo pi\u00f9 da trasportatori che possiedono solo un autocarro (i cosiddetti padroncini) e sono ancora poche le flotte di automezzi di propriet\u00e0 di un'unica societ\u00e0.\nIn questo caso le tariffe vengono calcolate in base alla distanza percorsa dall'automezzo ed alla possibilit\u00e0 o meno di fruire di un carico anche per il viaggio di ritorno.\nNel linguaggio italiano corrente la societ\u00e0 che si occupa delle consegne porta a porta viene anche indicata con il termine di corriere; questa abitudine \u00e8 mutuata probabilmente dall'uso del termine omonimo che in passato indicava gli autobus; erano questi ultimi che per primi assicuravano la consegna di piccoli pacchetti anche nei punti pi\u00f9 remoti dell'Italia. Nel caso dei trasporti di piccole partite le tariffe, oltre che sulle distanze chilometriche tra partenza e arrivo, vengono calcolate in base al peso e al volume delle merci trasportate e a un rapporto peso-volume.\nDopo un primo periodo in cui l'organizzazione era prevalentemente familiare e ogni societ\u00e0 di trasporto si specializzava su una specifica tratta (spesso anche molto breve), con l'utilizzo di un numero minimo di autocarri e senza neppure l'ausilio di un magazzino, man mano le organizzazioni sono diventate sempre pi\u00f9 vaste, con sedi in ogni citt\u00e0 e con un numero di autocarri che supera alle volte anche il migliaio.\nIn questo caso le tariffe diventano molto pi\u00f9 complesse dovendo tener presente, oltre alla distanza tra il punto di partenza e la destinazione, anche la tipologia della merce, il peso e il volume della stessa, nonch\u00e9 l'agibilit\u00e0 dei punti da raggiungere.\nSe in passato al trasportatore era necessario conoscere soprattutto le regole comuni dell'autotrasporto, con l'avvento dell'informatica e la sempre pi\u00f9 frequente decisione da parte delle aziende produttrici di decentralizzare una grande parte della propria logistica, alle societ\u00e0 del ramo dei trasporti vengono richieste sempre maggiori capacit\u00e0, ad esempio:"}
{"id": "96382", "revid": "287204", "url": "https://it.wikipedia.org/wiki?curid=96382", "title": "Emile Zola", "text": ""}
{"id": "96389", "revid": "152416", "url": "https://it.wikipedia.org/wiki?curid=96389", "title": "Bandiera inglese", "text": ""}
{"id": "96391", "revid": "196390", "url": "https://it.wikipedia.org/wiki?curid=96391", "title": "VB.NET", "text": ""}
{"id": "96395", "revid": "767487", "url": "https://it.wikipedia.org/wiki?curid=96395", "title": "Lugn\u00e9-Poe", "text": "Biografia.\nDurante gli studi al Liceo Fontanes (futuro Liceo Condorcet), Aur\u00e9lien Marie Lugn\u00e9 si appassion\u00f2 al teatro entrando a far parte della compagnia amatoriale degli Escholiers con i suoi compagni di studi. Per seguire tale passione, si iscrisse quindi al prestigioso Conservatoire de Musique et de D\u00e9clamation di Parigi. Ancora studente, nel 1887 debutt\u00f2 al Th\u00e9\u00e2tre Libre di Andr\u00e9 Antoine, ed in seguito pass\u00f2 alla compagnia del Th\u00e9\u00e2tre d'Art. Ha deciso di essere chiamato Lugn\u00e9-Poe in omaggio al poeta statunitense Edgar Allan Poe.\nFondamentale fu per Lugn\u00e9-Poe l'incontro coi drammi simbolisti di Maurice Maeterlinck, che aprivano un nuovo orizzonte in un teatro che egli vedeva dominato dal naturalismo e dal \"vaudeville\".\nIl 5 ottobre 1893 fond\u00f2 il Th\u00e9\u00e2tre de l'Oeuvre. L'Oeuvre presentava un repertorio modernissimo e cosmopolita, con giovani autori francesi come Henry Bataille, Henri de R\u00e9gnier, Andr\u00e9 Gide, Paul Claudel ed autori stranieri quali Henrik Ibsen, George Bernard Shaw, Gerhart Hauptmann e August Strindberg. Sempre alla ricerca di nuovi talenti, il 10 dicembre 1896 Lugn\u00e9-Poe mise in scena, fra fischi e applausi, \"Ubu re\" di Alfred Jarry. Conobbe anche Oscar Wilde"}
{"id": "96398", "revid": "22475", "url": "https://it.wikipedia.org/wiki?curid=96398", "title": "Visual Basic .NET", "text": "Visual Basic .NET, \u00e8 la nuova versione di Visual Basic. Le principali novit\u00e0 di questo nuovo linguaggio di sviluppo del Framework .NET sono che \u00e8 basato su oggetti e che \u00e8 compilato.\nIl Visual Basic, come il suo corrispondente C#, \u00e8 un punto di congiunzione di tante iniziative e tecnologie di sviluppo Microsoft del passato come ad esempio: il COM e gli ActiveX, sostituiti con assembly e classi di oggetti completamente \"gestiti\": per \"gestiti\" (dall'inglese \"managed\") si intende che la gestione della memoria \u00e8 gestita autonomamente dal garbage collector. Con Visual Basic \u00e8 possibile realizzare: applicazioni windows forms, web, servizi, componenti COM, MQ, Web service ed anche destinate a dispositivi mobili tramite l'uso delle librerie del \"Compact framework\".\nMicrosoft ha annunciato che non ci saranno pi\u00f9 importanti aggiornamenti per Visual Basic .NET.\nVisual Basic \u00e8 uno dei linguaggi principali di Visual Studio, la suite per programmatori di Microsoft, basata interamente sul Framework .NET.\nStoria.\nVisual Basic .NET (VB 7).\nVisual Basic .NET (internamente la versione 7.0), \u00e8 nato nel 2002. \u00c8 stato il primo Visual Basic sviluppato sul Framework .NET 1.0. Bench\u00e9 commercialmente sia il successore del VB6, in realt\u00e0 l'unico punto in comune \u00e8 la sintassi VB like.\nQuesta versione supportava il paradigma di programmazione ad oggetti con caratteristiche quali l'ereditariet\u00e0, il polimorfismo e l'incapsulamento. Si aggiunge una gestione avanzata della memoria (grazie al \"garbage collector\") e dei puntatori, tutto in un ambiente completamente gestito e \"a tipizzazione forte\".\nOltre tipi e librerie pi\u00f9 classiche ritrovabili in ogni linguaggio come IO, formattazione di stringhe, calcoli matematici e statistici e quant'altro, questa versione del linguaggio supportava gi\u00e0 il threading, la reflection, gli attributi customizzabili, la programmazione distribuita tramite remoting e la programmazione di oggetti COM.\nVisual Basic .NET 2003 (VB 7.1).\nCon la versione del Framework 1.1, Microsoft ha rilasciato una nuova versione di Visual Studio (Visual Studio 2003) e con esso le nuove versioni dei linguaggi inclusi, fra cui Visual Basic .NET 2003 (internamente la versione 7.1).\nOltre ad aver migliorato alcune librerie in termini di performance, come il compilatore in background, in questa versione \u00e8 stato aggiunto il supporto per il .NET Compact Framework permettendo ai programmatori di sviluppare applicazioni per i dispositivi \"mobile\".\nVisual Basic 2005 (VB 8).\nNel 2005, con la versione 2.0 del Framework, venne rilasciata la nuova versione di Visual Basic, con il nome commerciale di \"Visual Basic 2005\" che per la prima volta abbandona il suffisso .NET. \nIn questa versione si aggiungono moltissime nuove caratteristiche di programmazione, tra le quali:\nIn pi\u00f9, sono comparse nuove parole chiave:\nInoltre, centinaia di aggiornamenti sono stati eseguiti sui metodi del framework distribuiti nei vari namespace come IO, Security, Cryptography, Threading e altri.\nVisual Basic 2008 (VB 9).\nVisual Basic 2008 \u00e8 uscito in anticipo il 19 novembre 2007 ed \u00e8 stato implementato sul Framework .NET 3.5 con il rilascio di Visual Studio 2008.\nQuesta versione del linguaggio aggiunge caratteristiche innovative come i letterali XML e LINQ. Proprio per il supporto a LINQ sono state introdotte moltissime novit\u00e0, fra le quali i \"tipi anonimi\", l'inferenza dei tipi, le espressioni \"lambda\" e i metodi di estensione.\nInoltre \u00e8 stato integrato l'utilizzo dei nuovi Framework implementati dalla versione 3.0 di .NET fra cui:\nInoltre, \u00e8 stato esteso l'utilizzo del linguaggio tramite l'uso del nuovo IDE di sviluppo \"Visual Studio 2008\", per realizzare applicazioni con la tecnologia Silverlight basata su WPF.\nVisual Basic 2010 (VB 10).\nNell'aprile 2010, Microsoft ha rilasciato Visual Basic 2010.\nVisual Basic 2012 (VB 11).\nVisual Basic 2012 \u00e8 stato rilasciato insieme .NET Framework 4.5.\nVisual Basic 2015 (VB 14).\nVisual Basic 2015 (nome in codice VB \"14.0\") \u00e8 stato rilasciato contemporaneamente all'uscita di Visual Studio 2015.\nVisual Basic 2017 (VB 15).\nVisual Basic 2017 (nome in codice VB \"15.0\") \u00e8 stato rilasciato contemporaneamente all'uscita di Visual Studio 2017 (15.33, 15.5, 15.8). Introduce nuove tecniche di refactoring che consentono di organizzare il codice sorgente con una sola azione.\nVisual Basic 2019 (VB 16).\nVisual Basic 2019 (nome in codice VB \"16.0\") \u00e8 stato rilasciato contemporaneamente all'uscita di Visual Studio 2019. \u00c8 la prima versione di Visual Basic focalizzata sul nuovo framework di Microsoft .NET Core.\nEsempi.\nHello, World.\nEsempio in Visual Basic classico (6.0 e precedenti):\nPrivate Sub Command1_Click()\n MsgBox \"Hello, world!\"\nEnd Sub\nEsempio in Visual Basic .NET con la nuova classe MessageBox:\nPrivate Sub button1_Click(ByVal sender As System.Object, ByVal e As System.EventArgs) Handles button1.Click\n MessageBox.Show(\"Hello, world!\", \"Titolo esempio\", MessageBoxButtons.OK, MessageBoxIcon.Information)\nEnd Sub\nEsempio in Visual Basic .NET con la vecchia funzione Msgbox:\nPrivate Sub button1_Click(ByVal sender As System.Object, ByVal e As System.EventArgs) Handles button1.Click\n Msgbox(\"Hello, world\")\nEnd Sub\nNell'esempio sopra riportato \u00e8 indicata la nuova sintassi che sostituisce il classico \"MsgBox\". La visualizzazione del messaggio \u00e8 effettuata dal metodo \"Show\" della classe \"MessageBox\". Notare che normalmente per invocare un metodo \u00e8 necessario creare un'istanza di una classe. In questo caso, tuttavia, il metodo, essendo di tipo \"Shared\" (cio\u00e8 \"condiviso\"), pu\u00f2 essere chiamato anche senza istanziare la classe. La vecchia sintassi \"MsgBox\" \u00e8, comunque, supportata anche dalla nuova piattaforma di sviluppo. Per \"istanziare una classe\" si intende creare un oggetto del tipo definito dalla classe.\nLa compatibilit\u00e0 tra la versione classica (VB 6) e le nuove versioni VB.NET \u00e8 garantita dalla libreria Microsoft.VisualBasic. Tale libreria \u00e8 stata pensata per garantire un graduale passaggio dalla vecchia modalit\u00e0 di programmazione verso le nuovi componenti del linguaggio VB.NET e del framework .NET. \u00c8 pertanto sconsigliato l'uso di tale libreria nella realizzazione di nuovi progetti.\nDelegate.\nI \"delegate\" sono puntatori a funzioni utilizzabili nella gestione degli eventi, utili nella programmazione asincrona.\nModule Module1\n Public Delegate Sub dTest\n Sub Main()\n Dim temp as new dTest(AddressOf Test)\n 'invocazione sincrona\n temp.invoke\n 'invocazione asincrona\n temp.BeginInvoke(New AsyncCallback(AddressOf EndTest), temp)\n Console.WriteLine(\"OK\")\n Console.ReadLine\n End Sub\n Sub Test()\n 'Qui c'\u00e8 un'elaborazione lunga\n End Sub\n Sub EndTest(ByVal ar As iAsyncResult)\n ar.AsyncState.EndInvoke(ar)\n Console.Writeline(\"EndTest\")\n End Sub\nEnd Module\nCaratteristiche del linguaggio.\nCome per il suo corrispondente C#, i codici sorgenti scritti in VB.NET sono normalmente compilati secondo i criteri JIT: la trasformazione in codice macchina (ovvero eseguito direttamente dalla CPU) avviene su richiesta solo all'atto di caricamento ed esecuzione del programma. In prima istanza il codice sorgente viene convertito dal framework in un codice intermedio detto CIL e solo all'esecuzione del programma il CLR converte il CIL in codice macchina, man mano che viene eseguito. Una seconda possibilit\u00e0 \u00e8 la cosiddetta \"compilazione Ngen\", che permette di convertire tutto il codice CIL in codice macchina in una volta sola.\nPassaggio da VB6 a VB.NET.\nBench\u00e9 molti programmatori abbiano creduto a un aggiornamento del linguaggio, in realt\u00e0 VB.NET e VB non sono compatibili. \nNell'IDE di sviluppo \u00e8 integrato un convertitore che, per\u00f2, garantisce una conversione parziale del codice. Nella maggior parte dei casi, \u00e8 necessaria una totale revisione dello stesso dal momento che la tecnica di programmazione \u00e8 passata da essere imperativa (anche se basata su eventi) a essere orientata agli oggetti.\nPer usare VB.NET.\nVB.NET \u00e8 un linguaggio di libero utilizzo e il relativo compilatore \u00e8 scaricabile dall'area download del sito Microsoft. Inoltre, \u00e8 disponibile anche una versione completamente gratuita di Visual Studio detta \"Express\". Inoltre dalla versione Visual Studio 2013 esiste anche l'edizione gratuita denominata \"Community\" la quale presenta alcune limitazioni in ambito commerciale, ma per il resto identica alla versione \"Professional\". La scrittura di codice Visual Basic pu\u00f2 essere fatta anche semplicemente utilizzando un qualsiasi editor di testo.\nEsiste inoltre un compilatore opensource e multipiattaforma che, grazie al progetto Mono, \u00e8 in grado di compilare su ambienti diversi da Windows come macOS e Linux."}
{"id": "96399", "revid": "69794", "url": "https://it.wikipedia.org/wiki?curid=96399", "title": "Trevigiano", "text": ""}
{"id": "96400", "revid": "47767", "url": "https://it.wikipedia.org/wiki?curid=96400", "title": "Mercurio (nome)", "text": "Origine e diffusione.\nDeriva dal nome latino \"Mercurius\", basato sulla radice \"merx\", \"mercari\", \"mercanzia\", \"mercanteggiare\" o \"merces\", \"salario\"; il significato viene quindi talvolta indicato con \"mercante\". Potrebbe per\u00f2 anche essere di origine etrusca, ed aver subito solo dopo l'influenza di tali termini.\nMercurio era inizialmente il dio romano dei mercanti e dei ladri, pi\u00f9 tardi associato al greco Ermes, messaggero degli dei e protettore dei viaggiatori: da lui prendono il nome sia il primo pianeta del sistema solare sia l'elemento chimico del mercurio, quest'ultimo in riferimento alla sua mobilit\u00e0.\nLa diffusione del nome si ebbe in epoca romana, quando veniva dato ai bambini proprio in onore del dio Mercurio; anche con l'avvento del cristianesimo il nome mantenne una certa diffusione, grazie al culto di due santi cos\u00ec chiamati.\nIl nome Mercuriale \u00e8 un derivato di Mercurio.\nOnomastico.\nL'onomastico si festeggia solitamente il 25 novembre in onore di san Mercurio di Cesarea, soldato e martire a Cesarea in Cappadocia. Con questo nome si ricorda anche san Mercurio, martire a Lentini, commemorato il 10 dicembre, nonch\u00e9 santa Mercuria, martire assieme ad altri compagni sotto Decio, ricordata il 12 dicembre."}
{"id": "96402", "revid": "124160976", "url": "https://it.wikipedia.org/wiki?curid=96402", "title": "La piccola casa nella prateria", "text": "La piccola casa nella prateria (\"Little House on the Prairie\") (traducibile anche in: La casetta nella prateria) \u00e8 un libro di narrativa per ragazzi scritto da Laura Ingalls Wilder nel 1935. Fa parte della serie di libri conosciuta come \"Little House\", sulla base dei quali fu poi realizzata la serie televisiva \"La casa nella prateria\" di Michael Landon.\nStoria.\nLa serie di libri narra la storia della famiglia Ingalls: pap\u00e0 Charles, mamma Caroline e le quattro figlie, Mary, Laura, Carrie e Grace. Conosciuta anche come \"Laura Years\" (Gli anni di Laura), la serie \u00e8 basata sulle memorie, vecchie di decenni, della fanciullezza di Laura durante gli ultimi anni del XIX secolo. I libri sono narrati in terza persona, e Laura Ingalls svolge il ruolo di personaggio centrale e protagonista; vengono generalmente classificati come libri di narrativa piuttosto che come autobiografia perch\u00e9 le storie in essi contenute non sono state scritte per riportare fedelmente gli eventi, quanto per fornire una visione romanzata degli stessi. La figlia di Laura, l'autrice e teorica politica Rose Wilder Lane, collabor\u00f2 alla stesura dei libri. L'intensit\u00e0 del suo coinvolgimento e l'estensione della sua influenza nel testo e nel contenuto dei libri sono stati argomento di dibattito negli ultimi anni.\nQuando Laura Ingalls Wilder cominci\u00f2 a scrivere la serie nel 1932, ma voleva semplicemente preservare le storie di un'epoca della storia americana ormai passata, quella del periodo dei pionieri che lei aveva vissuto in prima persona negli anni della fanciullezza, tra gli anni 70 e 80 del XIX secolo. Attraverso gli otto volumi della serie, completati nel 1943, Laura raggiunse lo scopo di dipingere un duraturo e significativo affresco letterario della vita dei pionieri cos\u00ec come l'aveva sperimentata in Wisconsin, Kansas, Minnesota, e Dakota del Sud.\nQuando i suoi libri raggiunsero la fama, sia in America che negli altri Stati dove furono tradotti (sono stati stampati in pi\u00f9 di 40 lingue differenti), Laura comment\u00f2: \"Non avevo idea di stare scrivendo la storia\". Ma i lettori di tutte le et\u00e0 iniziarono a pensare alle famiglie Ingalls e Wilder come amici personali, e in migliaia scrissero a Laura nella sua casa di \"Rocky Ridge Farm\" a Mansfield, Missouri. I fan visitarono i siti dei suoi libri e si fermarono a incontrarla nella sua casa di Ozark Mountain fino alla sua morte nel 1957 all'et\u00e0 di 90 anni.\nPersonaggi.\nAlcuni dei personaggi presenti nella serie sono basati su persone che Laura ha realmente conosciuto nella propria vita; comunque, ella spesso ha cambiato i nomi o ha combinato tratti di persone differenti per creare un personaggio. Ad esempio, \"Nellie Oleson\" \u00e8 l'unione di tre differenti persone: Nellie Owens, Genevieve Masters, e Stella Gilbert. Nellie Owens \u00e8 la base principale per Nellie Oleson in \"On the Banks of Plum Creek\", la Nellie Oleson di \"Little Town on the Prairie\" \u00e8 principalmente Gennie Masters, mentre Stella \u00e8 la Nellie presentata in \"These Happy Golden Years\". Laura ha anche cambiato alcuni nomi per proteggere la privacy delle persone di cui scriveva.\nOpere derivate.\nDalla serie \"Little House\" derivano due serie televisive:"}
{"id": "96406", "revid": "1745361", "url": "https://it.wikipedia.org/wiki?curid=96406", "title": "Felsina", "text": "Felsina fu la principale citt\u00e0 etrusca dell'Etruria padana, che corrisponde all'odierna Bologna. Il nome Felsina \u00e8 la latinizzazione del nome etrusco della citt\u00e0, probabilmente \"Felzna\" o \"Felsna\".\nOrigine del nome.\nIl nome \"Felsina\" (pronuncia: F\u00e8lsina) \u00e8 menzionato da Plinio il Vecchio (Naturalis historia, III, 115): \nNonostante ad ora non siano state ritrovate iscrizioni etrusche che attestino il nome della citt\u00e0, esso si desume da gentilizi riferibili al nome della citt\u00e0. Il significato originario del probabile nome etrusco \"Felzna\" o \"Felsna\" non \u00e8 certo, forse \"terra fertile\" o similare; secondo alcune opinioni \u00e8 possibile anche che significasse \"luogo fortificato\".\nQuesto toponimo \u00e8 probabilmente alla base dei nomi di altre localit\u00e0 dell'area etrusca, come Volsinii (in etrusco \"Velzna\", identificata con l'odierna Orvieto o con Bolsena). Ancora oggi, nel comune di Castelnuovo Berardenga, in provincia di Siena, esiste una localit\u00e0 chiamata \"Felsina\".\nIl nome fu in seguito modificato in \"Bononia\" dai Romani, probabilmente sulla base del nome celtico dato alla citt\u00e0 dai Galli Boi che la conquistarono nel 358-54 a.C.\nEsiste anche una leggenda che pi\u00f9 semplicemente riconduce il nome Felsina all'omonima figlia del re etrusco Fero, uno fra i tanti supposti fondatori della citt\u00e0. Un'altra leggenda parla di Felsino, discendente dell'etrusco Ocno (detto anche Bianore, lo stesso leggendario fondatore di Pianoro, Parma e Mantova, di cui parla anche Virgilio), che diede il nome alla citt\u00e0, successivamente cambiato dal figlio Bono in \"Bononia\".\nL'aggettivo \u00abfelsineo\u00bb \u00e8 successivamente entrato a far parte della lingua italiana quale sinonimo di bolognese.\nStoria.\nLa fase villanoviana.\nDurante l'Et\u00e0 del ferro si afferm\u00f2 nella pianura padana la cultura villanoviana, considerata la fase pi\u00f9 antica della civilt\u00e0 etrusca. Il nome della cultura villanoviana deriva dal nome della localit\u00e0 di Villanova, frazione di Castenaso, dove Giovanni Gozzadini fece i primi ritrovamenti archeologici. Fra il IX secolo a.C. e l'inizio dell'VIII secolo a.C. si verific\u00f2 un significativo aumento demografico nell'area del bolognese, caratterizzato da presenze di insediamenti villanoviani. Nell'area dell'odierna Bologna si trovavano almeno tre villaggi: \nA partire dall'VIII secolo a.C. nell'area compresa fra il torrente Aposa ad est e il rio Vallescura (o il torrente Ravone) a ovest - corrispondente all'insediamento meridionale villanoviano - si verific\u00f2 una crescita urbana e demografica, a scapito degli altri due villaggi. Qui si coagul\u00f2 il primo centro urbano, delimitato approssimativamente a nord dalle attuali via Riva di Reno, via Falegnami e via Augusto Righi, e a sud dalle prime propaggini dei colli bolognesi, nei pressi di Villa Cassarini. In questo spazio sono state rivenute le tracce di pi\u00f9 di 500 capanne, allineate lungo determinati assi stradali e intervallate da ampi spazi aperti destinati alle attivit\u00e0 agricole e produttive, inclusa la lavorazione del bronzo. Attorno all'abitato, situate all'esterno, si trovavano diverse necropoli.\nLa fase felsinea.\nA partire dalla met\u00e0 del VI secolo a.C. si registra una radicale trasformazione in senso \"urbano\" di Felsina, la quale assunse in questo periodo la forma di una citt\u00e0 vera e propria. La competizione greca e cartaginese al primato etrusco sul Tirreno, infatti, comport\u00f2 in quel periodo un riorientamento di buona parte dei traffici commerciali verso l'interno, verso l'area padana e l'Adriatico. Felsina, trovandosi in posizione centrale lungo le vie di comunicazione nord-sud, fior\u00ec rapidamente. Nonostante le scarse testimonianze archeologiche, dovute alla continuit\u00e0 abitativa della zona nelle epoche successive, sono state ritrovate fondazioni di case in ciottoli a secco, le quali avevano spesso un tetto di tegole e coppi.\nIn questo periodo Felsina si dot\u00f2 di una vera e propria acropoli, una monumentale area sacra in posizione elevata (circa 40m pi\u00f9 in alto rispetto all'abitato), sita nell'area dell'odierna Villa Cassarini e della Scuola di Ingegneria dell'Universit\u00e0 di Bologna. L'acropoli comprendeva almeno un edificio templare, con cippi sagomati di travertino e marmo destinati a reggere le offerte. \u00c8 proprio qui che sono state rinvenute due statuette di bronzo, usate come ex voto, raffiguranti una Eracle con i pomi delle Esperidi e l'altra Apollo con la lira (oggi conservate al Museo Civico Archeologico).\nLo sviluppo urbano interess\u00f2 anche la rete viaria, ad esempio con la pavimentazione di un'antica strada in direzione della valle del Reno e dell'Etruria, nell'area occidentale della citt\u00e0. Ai lati di questa via erano state disposte gi\u00e0 dall'epoca villanoviana numerose tombe, le quali vennero a costituire in epoca felsinea un vero e proprio sepolcreto monumentale (sepolcreto occidentale, nei pressi dell'attuale via Andrea Costa). Ma la necropoli che ha restituito le tombe pi\u00f9 monumentali e i corredi pi\u00f9 ricchi \u00e8 quella sita nel lato orientale dell'abitato, dove oggi si trovano i Giardini Margherita. Altri sepolcreti si trovavano tutti attorno alla citt\u00e0 (con l'esclusione del lato collinare a sud), con carattere di continuit\u00e0 attraverso tutte le fasi storiche dell'insediamento. Ed \u00e8 proprio grazie ai corredi funerari che, in questa fase pi\u00f9 matura, si pu\u00f2 immaginare una pi\u00f9 complessa articolazione della societ\u00e0 felsinea, con chiare differenze fra i gruppi aristocratici (caratterizzati da corredi molto ricchi e talora con elementi militari) e le altre tombe pi\u00f9 semplici.\nFase dell'occupazione celtica.\nAlla fine del V secolo a.C. trib\u00f9 celtiche dei Boi, provenienti dalle regioni d'oltralpe, intrapresero una migrazione in Italia, giungendo nel territorio di Felsina, dove si insediarono, sovrapponendosi e convivendo con la popolazione etrusca per circa duecento anni.\nEsistono pochissime testimonianze archeologiche, tutte funerarie, che testimoniano della fase di dominazione celtica nel IV e III secolo a.C. I ritrovamenti dalle necropoli, rivelano una duplice presenza etnica, in cui l'elemento celtico convive con quello etrusco, ciascuno conservando la tipicit\u00e0 dei propri rituali funerari: quello dei Boi prevedeva quasi sempre l'inumazione, con casi sporadici di incinerazione attestati solo dopo la fine del IV secolo a.C.. Sempre durante l'occupazione celtica, i corredi funerari rinvenuti permettono di delineare la presenza di un'\u00e9lite militare il cui alto status \u00e8 testimoniato dall'influenza di pratiche simposiache e di cura del corpo di derivazione ellenistica. L'incidenza di questa \u00e9lite, pari a 1:7, \u00e8 inferiore a quella riscontrabile nella necropoli di Monte Bibele, dove la componente guerriera incideva per un terzo (1:2). \nGli scavi compiuti non sembrano indicare un'alta intensit\u00e0 di insediamento urbano dei Boi: questo, se da un lato contrasta con le notizie storiche che parlano di numerose trib\u00f9 celtiche (112, secondo Catone, \"Origines\"), dall'altro \u00e8 spiegabile con le specificit\u00e0 di insediamento dei Celti, con aggregazioni diffuse sul territorio (pianura e Appennino, in questo caso) e non particolarmente legate agli insediamenti di tipo urbano delle societ\u00e0 mediterranee dell'epoca.\nScavi volti a indagare la fase archeologica pre-romana del teatro romano di Bologna testimoniano contatti con la Repubblica romana intorno alla met\u00e0 del III secolo a.C., una situazione simile a quella riscontrabile per Mutina, altro insediamento etrusco, corrispondente all'attuale Modena."}
{"id": "96411", "revid": "76963", "url": "https://it.wikipedia.org/wiki?curid=96411", "title": "Dionisio Aguado", "text": "Biografia.\nStudi\u00f2 in Spagna e si perfezion\u00f2 alla scuola di Miguel Garc\u00eda.\nNel 1819 e nel 1825 uscirono le sue due opere pi\u00f9 importanti: la \"Colecci\u00f3n de estudios\", e la \"Escuela de Guitarra\", quest'ultima tradotta in francese dall'amico M. de Fossa, alla quale si \u00e8 soliti attribuire l'invenzione dell'uso sistematico dei suoni armonici all'ottava e un prontuario delle regole per modulare lo strumento. \nFu riconosciuto come virtuoso dallo stesso Fernando Sor, che gli dedic\u00f2 uno dei suoi pi\u00f9 celebri brani per due chitarre, \"Les deux amis\" op. 41.\nAguado ritorn\u00f2 in Spagna nel 1843 in veste di didatta e scrisse diversi metodi per l'apprendimento della tecnica strumentale e testi sull'insegnamento, tra cui il \"Nuevo M\u00e9todo\", la terza ed ultima edizione del suo trattato, la cui Appendice conclusiva, interessante dal punto di vista storico, era solo in bozza quando la morte lo colse nel 1849. Ide\u00f2 anche un modo per aumentare la capacit\u00e0 sonore della cassa armonica della chitarra appoggiandola su un treppiede: infatti, essendoci poco contatto tra il proprio corpo e quello della chitarra, la cassa armonica poteva risuonare pi\u00f9 facilmente. Ma questo metodo non ebbe molto successo, tanto che venne ben presto dimenticato.\nDidattica.\nUno studio dell'ultimo trattato didattico pubblicato da Aguado, il \"Nuevo m\u00e9todo para guitarra\" (prima pubblicazione nel 1843 a Madrid), mostra tutta l'importanza di questo autore nello sviluppo della chitarra: in esso vengono affrontati minuziosamente e sviluppati moltissimi aspetti tecnici riguardanti l'uso delle due mani. Tutti i concetti fondamentali della moderna tecnica chitarristica vi sono gi\u00e0 riconoscibili: posizione della mano destra, angolazione delle dita, l'uso delle unghie in combinazione col polpastrello (in polemica con il collega e amico Sor, che prediligeva l'attacco della corda col solo polpastrello), l'alternanza delle dita nei fraseggi, la ricerca delle varie timbriche producibili, nonch\u00e9 vari tipi di abbellimenti.\nComposizioni.\nTutte le opere di Diniosio Aguado a noi note furono composte per chitarra sola.\nCon numero d'opera\nSenza numero d'opera\nMetodi e studi"}
{"id": "96414", "revid": "1652635", "url": "https://it.wikipedia.org/wiki?curid=96414", "title": "Asio otus", "text": "Il gufo comune (\"Asio otus\" ()) \u00e8 un uccello rapace facente parte della famiglia degli Strigidi. Diffuso nel Nordamerica, in Europa e in Asia, vive principalmente nei boschi e nelle foreste di conifere.\nDescrizione.\nIl gufo comune \u00e8 caratterizzato da tipici ciuffi sulle orecchie, semplici piume che non incidono sul funzionamento dell'apparato uditivo, peraltro finissimo. \u00c8 un animale esclusivamente notturno; caccia una grande variet\u00e0 di piccoli animali, quali topi, toporagni (\"Sorex araneus\"), talpe (\"Talpa europaea\"), scoiattoli, pipistrelli, ratti, uccelli e insetti. Durante il giorno dorme nelle cavit\u00e0 degli alberi o in vecchi ruderi, perfettamente mimetizzato dal piumaggio.\nLe sue dimensioni variano fra i 35 e i 40\u00a0cm di lunghezza, con un'apertura alare di 90-100\u00a0cm.\nIl gufo non pu\u00f2 muovere gli occhi, in compenso riesce a ruotare la testa di ben 270\u00b0.\nBiologia.\nNidifica tra marzo e maggio, in base alla zona; quando c'\u00e8 cibo a sufficienza pu\u00f2 fare due covate. La femmina depone da 3 a 10 uova, la media \u00e8 di 4 o 5 per covata, nel nido di un'altra specie o in quello di uno scoiattolo. Se non trova nidi di questo genere depone le uova sul suolo, sotto un albero o un arbusto. Cova le uova per 26-28 giorni; in questo periodo e fino a dopo la schiusa, la femmina viene nutrita dal maschio. I piccoli lasciano il nido dopo 3-4 settimane.\n\u00c8 l'unico rapace notturno che in inverno si aggrega in dormitori, selezionando posatoi su alberi, sovente anche in aree urbane. Da dicembre a febbraio, i gufi comuni trascorrono le proprie giornate sullo stesso albero dal quale poi s'involano la sera, per andare a caccia. Gli individui di gufo comune presenti in un dormitorio sono originari del territorio circostante ma una parte di questi arriva anche da soggetti svernanti che arrivano anche da altre nazioni. All'inizio della primavera si disperdono, abbandonando il dormitorio (\"roost\"), per accoppiarsi e nidificare. Il sistema migliore per censire i gufi comuni svernanti consiste proprio nel ritrovare un dormitorio e contare gli animali presenti.\nI gufi si intrattengono sullo stesso ramo per tutto l'inverno e, spesso, rimangono fedeli negli anni allo stesso posatoio. Il probabile significato di questo comportamento sociale potrebbe essere di protezione reciproca .\nIl verso \u00e8 un grido abbastanza forte, simile ad altri uccelli del suo genere tassonomico.\nAlcune popolazioni settentrionali migrano durante l'inverno verso sud (Messico, Egitto, India) ritornando nella loro abituale zona di diffusione la primavera successiva."}
{"id": "96415", "revid": "2175", "url": "https://it.wikipedia.org/wiki?curid=96415", "title": "Coccodrillo marino", "text": ""}
{"id": "96417", "revid": "288031", "url": "https://it.wikipedia.org/wiki?curid=96417", "title": "Dilatazione termica", "text": "La dilatazione termica \u00e8 un fenomeno fisico che si realizza quando un corpo (liquido, gassoso o solido) aumenta di volume all'aumentare della temperatura. Tale aumento \u00e8 causato dalla variazione dell'oscillazione degli atomi attorno al punto di equilibrio, che normalmente viene identificato con la lunghezza di legame. L'oscillazione non \u00e8 simmetrica, ma \u00e8 maggiore nel senso dell'allontanamento dal punto di equilibrio. A livello macroscopico, quindi, il materiale si dilata in risposta all'aumento di temperatura. Nel caso l'andamento di tale dilatazione in funzione della variazione di temperatura sia lineare (come \u00e8 per la maggior parte dei materiali per piccole variazioni - vedi sviluppo in serie di Taylor), \u00e8 definito il coefficiente di dilatazione termica. Nei corpi solidi, avvengono tre tipi di dilatazione: dilatazione volumica, dilatazione superficiale e dilatazione lineare.\nDilatazione volumica.\nSe la temperatura di un solido o di un liquido passa da formula_1 a formula_2, il suo volume passa dal volume iniziale formula_3 al volume finale formula_4 in modo che la variazione del volume formula_5 sia direttamente proporzionale al volume iniziale e alla variazione di temperatura formula_6.\nDunque la legge che regola la dilatazione volumica risulta:\ndove la costante formula_8 prende il nome di coefficiente di dilatazione cubica. Esso esprime l'aumento volumetrico di un corpo, avente un volume iniziale unitario di 1 m\u00b3, quando la sua temperatura aumenta di 1\u00a0\u00b0C. Il coefficiente di dilatazione volumica si misura in formula_9 oppure in formula_10 ed il suo valore numerico dipende dalla sostanza di cui \u00e8 costituito il corpo considerato. Le sostanze solide hanno un coefficiente di dilatazione volumica dell'ordine di formula_11, mentre il coefficiente di quelle liquide \u00e8 di un ordine di grandezza maggiore.\nIl volume finale formula_4 si trova aggiungendo al volume iniziale formula_3 la sua variazione: \ncio\u00e8\nLa legge precedente esprime la linearit\u00e0 tra volume del corpo e la temperatura a cui esso si trova, ma la rapidit\u00e0 di variazione dipende dal valore iniziale formula_3 che si sceglie. In effetti questa dipendenza non \u00e8 rilevante ai fini pratici in quanto il volume varia poco se le variazioni di temperatura considerate sono basse.\nDilatazione superficiale.\nNella dilatazione superficiale, l'aumento della superficie \u0394S \u00e8 direttamente proporzionale alla superficie iniziale formula_17 e all'incremento di temperatura formula_6\ndove \u03c3 \u00e8 il coefficiente di dilatazione superficiale.\nLa superficie finale si trova aggiungendo a quella iniziale formula_17 la dilatazione avvenuta.\nDilatazione lineare.\nNella dilatazione lineare, l'aumento della lunghezza del corpo formula_23 \u00e8 direttamente proporzionale alla lunghezza iniziale formula_24 e alla variazione di temperatura formula_6\ndove \u03bb \u00e8 il coefficiente di dilatazione lineare (e si misura in K\u22121).\nLa lunghezza finale si trova aggiungendo a quella iniziale formula_24 la sua variazione.\nRelazione tra i coefficienti di dilatazione cubica, superficiale e lineare.\nNel caso di materiali isotropi i coefficienti formula_8, formula_31 e formula_32 sono legati da questa relazione:\nInvece nel caso di materiali anisotropi gli effetti della dilatazione sono differenti a seconda della direzione che si prende in considerazione, per cui la relazione che lega i coefficienti di dilatazione cubica, superficiale e lineare dipende dalla particolare morfologia del materiale (la quale a sua volta dipende, oltre dalla composizione chimica del materiale, dall'intero processo di produzione e lavorazione al quale \u00e8 sottoposto).\nCoefficienti di dilatazione termica dei solidi.\nPer un materiale, contrariamente a quanto si pensa, non esiste un solo coefficiente di dilatazione termica, ma ne esistono tanti quanti sono gli stati cristallini che pu\u00f2 assumere il materiale (polimorfismo o allotropia).\nCoefficienti di dilatazione termica dei gas.\nNei gas, a rigore, non avrebbe senso parlare di dilatazione, poich\u00e9 essi non hanno un volume proprio, ma occupano sempre tutto il recipiente che li contiene. Si parla quindi pi\u00f9 propriamente di \"espansione\" del gas.\nQuando si ha un innalzamento di temperatura, nei gas le molecole si muovono pi\u00f9 velocemente, e aumentano il numero di urti delle molecole con le pareti del recipiente per unit\u00e0 di tempo, e di conseguenza si ha un aumento di pressione.\nSe riscaldiamo il gas in un recipiente chiuso avente una parete mobile, si nota che la parete si muove fino ad un certo punto, aumentando il volume del recipiente che racchiude il gas; si ha quindi nei gas un collegamento stretto tra volume e pressione.\nIn generale nel caso di un gas, il coefficiente volumetrico dovuto ad una espansione Isobara (termodinamica) \u00e8 data da:\nOve \"p\" indica che la pressione \u00e8 mantenuta costante durante la espansione, e \"V\" indica che la espansione \u00e8 volumetrica (non lineare).\nPer un gas a bassa densit\u00e0 vale la legge di Gas ideale.\nEffetti negativi della dilatazione termica e relative contromisure.\nLo stress termico, chiamato anche shock termico, \u00e8 uno stato di sollecitazione interna ad un materiale causato da variazioni termiche che, se brusche, possono causare in elementi fragili la loro rottura."}
{"id": "96418", "revid": "125640018", "url": "https://it.wikipedia.org/wiki?curid=96418", "title": "Don Giovanni (opera)", "text": "Don Giovanni (titolo originale: Il dissoluto punito ossia il Don Giovanni, K 527) \u00e8 un'opera lirica in due atti di Wolfgang Amadeus Mozart.\n\u00c8 il secondo dei tre drammi giocosi che il compositore austriaco scrisse su libretto di Lorenzo Da Ponte (che era al servizio del Sacro Romano Imperatore), il quale attinse a numerose fonti letterarie dell'epoca. Essa segue \"Le nozze di Figaro\" (K 492) e precede \"Cos\u00ec fan tutte\" (K 588), e venne composta tra il marzo e l'ottobre del 1787, quando Mozart aveva 31 anni.\nCommissionata dall'imperatore Giuseppe II, anche a seguito del successo di \"Don Giovanni o sia Il convitato di pietra\" di Giuseppe Gazzaniga, non and\u00f2 tuttavia in scena per la prima volta a Vienna, bens\u00ec a quello che oggi si chiama Teatro degli Stati di Praga. \"Don Giovanni\" \u00e8 considerata uno dei capolavori di Mozart, della musica e della cultura occidentale in generale.\nL'opera.\nIl \"Don Giovanni\" \u00e8 un dramma giocoso diviso in due atti. In realt\u00e0, questa dicitura che compare nel sottotitolo originale dell'opera dice abbastanza poco sul carattere di essa: \"dramma giocoso\" era infatti anche il nome con cui all'epoca venivano definite farse del tutto assurde. Dal punto di vista formale essa \u00e8 un'opera buffa (cos\u00ec come la chiama Mozart nel suo catalogo), con la presenza di elementi tratti dall'opera seria, come i pezzi scritti per Donna Anna e Don Ottavio.\nL'\u00a0\"ouverture\" \u00e8 composta da tre parti, una \u00e8 un Andante con moto, che verr\u00e0 ripetuto nella penultima scena, nel momento in cui la statua del Commendatore entrer\u00e0 nella casa di Don Giovanni. La seconda parte, invece, \u00e8 un Allegro di carattere festoso. La prima aria dell'opera \u00e8 \"Notte e giorno faticar\", cantata da Leporello, seguita poi dall'ingresso di Donna Anna e di Don Giovanni, che interpretano insieme al servo il trio \"Non sperar se non m'uccidi\".\nLa caratterizzazione psicologica dei personaggi \u00e8 il vero capolavoro di Mozart e Da Ponte: Don Giovanni, pur essendo nobile, veste quasi il ruolo del tipico basso buffo settecentesco (vocalmente, un baritono o un basso-baritono), quasi a sottolineare l'immoralit\u00e0 del suo comportamento che, per cos\u00ec dire, lo \"abbassa\" di livello. Leporello (anche lui un basso ai limiti del buffo, la cui estensione va da un \"Fa grave\" fino al \"Mi acuto\") \u00e8 invece un personaggio frequentemente in bilico tra l'ironia, l'insolenza e la sottomissione nei confronti del \"padron\" Don Giovanni. Sono presenti figure comiche o dal contorno quasi bucolico (i contadini Masetto e Zerlina) ma c'\u00e8 tra queste e le figure drammatiche una forte commistione che fa prevalere le seconde, portatrici di forti valori morali ed etici da trasmettere al pubblico. In particolare, in contrasto alle figure semplici ma eticamente forti, all'ascoltatore moderno non pu\u00f2 non risultare ridicola la affettata seriet\u00e0 di Don Ottavio (tenore), definito da qualche critico il \"fidanzato modello\": mentre Masetto per difendere la sua Zerlina \u00e8 disposto anche a prendersi botte da Don Giovanni (travestito in quell'occasione da Leporello), Don Ottavio per la sua Donna Anna non riesce a reagire se non con un timido \u00abun ricorso vo' far a chi si deve, e in pochi istanti vendicarvi prometto\u00bb cosa che in realt\u00e0, non far\u00e0 mai.\nTuttavia, n\u00e9 Mozart, n\u00e9 Da Ponte sicuramente ebbero l'intenzione (almeno esplicita) di mettere in ridicolo Don Ottavio, dando invece al suo ruolo una musica smagliante e un tono magniloquente, da opera seria (ricordiamo a conferma di ci\u00f2 che il primo Don Ottavio, Antonio Baglioni, fu anche il primo interprete di Tito nella \"Clemenza di Tito\"). A questo proposito \u00e8 da segnalare il magnifico duetto del primo atto (Don Ottavio e Donna Anna), \"Fuggi, crudele, fuggi\", che potrebbe essere il gioiello di un'opera seria, il duetto fra un Cesare e una Cleopatra, o fra un Alessandro e una Candace.\nGli altri due personaggi seri, Donna Anna e Donna Elvira, ricevono pure grande attenzione da Mozart sul piano musicale: Donna Anna in particolare fu interpretata da cantanti di primo livello (Teresa Saporiti alla prima di Praga e addirittura Aloysia Weber Lange, il grande amore giovanile di Mozart, a Vienna). Da segnalare nel ruolo di Donna Anna il magnifico Rond\u00f2 che chiude le arie solistiche del secondo atto, \"Non mi dir, bell'idol mio\", dove Mozart fa largo uso della coloratura, qui per\u00f2 intesa in senso profondamente drammatico. Se l'immoralit\u00e0 di Don Giovanni tenderebbe a svilire le figure femminili (e principalmente Donna Anna e Donna Elvira), Mozart con la sua musica le trasfigura in eroine.\nElvira, dal punto di vista musicale, ha una caratura simile a quella di Donna Anna: l'importanza delle prime interpreti (fra cui la diva Katherina Cavalieri a Vienna) conferma la sostanziale equivalenza al ruolo della compagna di Ottavio. Anche dal punto di vista vocale, Donna Elvira \u00e8 un soprano come Anna, seppure dall'ottocento in poi sia invalsa la tendenza ad attribuire a Donna Elvira la voce del mezzosoprano. Da segnalare l'aria \"Ah fuggi il traditor\" del primo atto, in cui Mozart addirittura ricorre a delle reminiscenze haendeliane. Appositamente scritto per la Cavalieri (notissima cantante dell'epoca) \u00e8 l'aria solistica del secondo atto, \"Mi trad\u00ec quell'alma ingrata\", caratterizzata anche questa da un largo uso della coloratura.\nInsomma, stilisticamente il Don Giovanni \u00e8 in bilico fra opera seria e buffa, e allo stesso modo, il tono generale oscilla fra tragedia e commedia, ben giustificando quindi il sottotitolo \"dramma giocoso\" con cui da Da Ponte sigilla l'intera opera. Non si potrebbe infatti forse porre il Don Giovanni di Mozart sullo stesso piano delle grandi tragedie greche, il cui obiettivo catartico \u00e8 a noi ormai noto da tempo, e riuscire ad intravedere nella statua del Commendatore quel deus ex machina, dalla natura quasi divina, trasmettitore di giustizia e moralit\u00e0? Tutto questo potrebbe giustificare la continuazione del titolo, ovvero \"Il dissoluto punito\".\nInfatti, arie e recitativi dei due atti sono preceduti in apertura da una sinfonia dalla matrice tutt'altro che allegra, che inizialmente non troverebbe motivo per essere stata scritta con tali toni drammatici, visto ci\u00f2 che ci si aspetta da una sorta di \"commedia\", ma che trova con pienezza la sua spiegazione alla fine dell'opera, in cui ricompare e si riesce a cogliere nel susseguirsi dei suoni, l'idea di una sorta di ring-composition, di una ciclicit\u00e0 quasi epica nella narrazione, che sembra, coi suoi cerchi concentrici, avvolgere a poco a poco il corpo di Don Giovanni fino a stringerlo per trascinarlo nell'oltretomba.\nIl filosofo danese S\u00f8ren Kierkegaard scrisse un lungo saggio in cui afferma, citando Charles Gounod, che il \"Don Giovanni\" \u00e8 \u00abun lavoro senza macchia, di ininterrotta perfezione\u00bb. Il finale, in cui Don Giovanni rifiuta di pentirsi, \u00e8 stato argomento delle dissertazioni filosofiche e artistiche di molti scrittori, tra cui George Bernard Shaw, che nel \"Man and Superman\" parodi\u00f2 l'opera con un esplicito riferimento a Mozart nel cliente della scena finale tra il Commendatore e Don Giovanni.\nIl film di Milo\u0161 Forman \"Amadeus\" (1984) offre una singolare interpretazione psicoanalitica del Don Giovanni, identificando nella figura del Commendatore quella di Leopold Mozart, morto pochi mesi prima del debutto e come \u00abrisorto\u00bb dalla tomba per richiamare al dovere il figlio libertino e scapestrato.\nTrama.\nAtto I.\nLeporello, mentre attende il suo padrone Don Giovanni, introdottosi mascherato in casa di Donna Anna per sedurla, si lamenta della sua condizione di servitore. All\u2019interno Donna Anna, che all'inizio aveva creduto che fosse il suo fidanzato Don Ottavio a farle visita, si accorge dell'inganno e reagisce alla tentata violenza riuscendo ad allontanare il nobiluomo dalla sua stanza; questi esce nel giardino dove il servo lo attendeva.\nSopraggiunge allarmato il Commendatore, padre di Anna, che, dopo aver mandato la figlia a chiamare i soccorsi, sfida a duello Don Giovanni. Questi, prima riluttante, accetta ed in pochi istanti uccide il vecchio. Ritrova Leporello che, spaventato, si era nascosto. Ora che il Commendatore \u00e8 stato ucciso, al nobile ed al suo complice non resta che fuggire.\nDonna Anna, quando scopre il cadavere del padre, sviene per il dolore; Don Ottavio, che l'accompagna, la soccorre e le promette di vendicare la morte del suocero a qualsiasi costo.\nNel frattempo, Don Giovanni \u00e8 per strada con Leporello\nin cerca di nuove conquiste e, mentre parla con quest'ultimo, scorge da lontano una fanciulla tutta sola e le si avvicina, ma quando scopre che quella dama \u00e8 Donna Elvira, da lui gi\u00e0 sedotta ed abbandonata pochi giorni prima e che ora lo cerca disperata d'amore, si trova in grande imbarazzo. Don Giovanni cerca di giustificarsi e quando Donna Elvira viene distratta da Leporello, si allontana in fretta lasciando il povero servo a tentare di placare la furia funesta di donna Elvira: viste le circostanze, egli non pu\u00f2 far altro che rivelarle la vera natura del carattere di Don Giovanni e, in un'aria del catalogo, elenca l'infinita serie delle sue conquiste di donne in tutto il mondo: 640 in Italia, 231 in Germania, 100 in Francia, 91 in Turchia e in Spagna 1003.\nDonna Elvira, sebbene sconvolta ed affranta, non si arrende e parte in cerca di Don Giovanni affinch\u00e9 si penta definitivamente delle sue malefatte.\nIntanto, un gruppo di contadini e contadine festeggiano le nozze di Zerlina e Masetto. Don Giovanni e Leporello, fuggiti da Donna Elvira, vanno a vederle. Intenzionato a sedurre la fresca sposina, Don Giovanni fa allontanare con una scusa il marito in compagnia di Leporello (che stava corteggiando alcune invitate) con tutti gli altri paesani, suscitando l'ira di Masetto che per\u00f2 riesce a contenersi e, rimasto solo con la giovane Zerlina, la invita a seguirlo e le promette di sposarla. Proprio quando Zerlina sta per cedere alle promesse e alle lusinghe di Don Giovanni, sopraggiunge Donna Elvira arrabbiatissima, che la avvisa delle cattive intenzioni del malvagio libertino e la porta via con s\u00e9 mentre arrivano Donna Anna e Don Ottavio, venuti a chiedere a Don Giovanni aiuto per rintracciare l'ignoto assassino del Commendatore, senza sapere che \u00e8 stato proprio lui. Donna Elvira arriva di nuovo e dice di non credere a Don Giovanni, ma questi la accusa di essere pazza. Donna Anna e Don Ottavio, partiti Don Giovanni e Donna Elvira, rimangono soli: Donna Anna ha riconosciuto dalla voce di Don Giovanni l'uccisore del padre, e ricorda al fidanzato la sua promessa prima di partire. Rimasto solo, Don Ottavio rimane stupito dalle parole di Donna Anna, ma prima di arrestare Don Giovanni, decide di andare a consolarla.\nDon Giovanni, per sedurre Zerlina, ordina a Leporello di organizzare una grande festa in onore del matrimonio. Nel mentre, Zerlina cerca di farsi perdonare da Masetto, ma Don Giovanni compare improvvisamente, invitandoli al ballo insieme agli altri paesani.\nPrima della festa, Donna Anna, Don Ottavio e Donna Elvira decidono di andare mascherati al ballo che Don Giovanni ha organizzato, con l'obiettivo di arrestarlo. Intanto il donnaiolo ordina a Leporello di invitarli, ignaro delle loro intenzioni. Al ballo dei contadini il cavaliere danza con Zerlina e la conduce in disparte per farla sua con la forza, mentre Leporello intrattiene ancora Masetto, ma la giovane grida (da fuori scena) e gli invitati accorrono in suo soccorso. Don Giovanni dapprima cerca di accusare l'innocente Leporello della tentata violenza, ma, gettate le maschere, Donna Elvira, Donna Anna e Don Ottavio lo accusano apertamente a loro volta e cercano di arrestarlo insieme a Masetto, Zerlina e agli altri paesani. Dopo aver dichiarato apertamente il proprio coraggio, Don Giovanni riesce a fuggire, seguito dal fidato Leporello.\nAtto II.\nLa mattina, di fronte alla casa di Donna Elvira, Don Giovanni e Leporello discutono animatamente (\"Eh via, Buffone\"). Il servo, dopo le accuse rivoltegli ingiustamente, vorrebbe prendere le distanze dal suo padrone, ma quest'ultimo, offrendogli del denaro, lo convince a tornare al suo servizio con una nuova impresa: scambiarsi gli abiti, cosicch\u00e9 egli possa corteggiare impunemente la cameriera, mentre Leporello distrae Elvira. Quest'ultima, affacciatasi alla finestra (\"Ah, taci ingiusto core\"), cade nel tranello e si illude che Don Giovanni (in realt\u00e0 Leporello travestito) si sia pentito e ravveduto.\nUna volta che Donna Elvira e Leporello si sono allontanati, Don Giovanni intona una serenata sotto la finestra della cameriera. Sopraggiunge Masetto in compagnia di contadini e contadine armati, in cerca del nobile allo scopo di ucciderlo. Protetto dal suo travestimento, Don Giovanni riesce a far allontanare tutti gli altri tranne Masetto (\"Met\u00e0 di voi qua vadano\"): rimasto solo con il giovane ed avendolo con l'inganno privato delle armi, Don Giovanni lo picchia e si allontana. Zerlina, di l\u00ec passante, soccorre il marito e, dopo aver appreso quel che \u00e8 accaduto, decide insieme a lui di catturare non solo Don Giovanni ma anche lo sfortunato servo, poich\u00e9 Masetto \u00e8 ancora convinto di essere stato picchiato da quest'ultimo (\"Vedrai carino\").\nNel frattempo, Leporello travestito non sa pi\u00f9 come comportarsi con Donna Elvira che lo incalza e vorrebbe fuggire senza dar nell'occhio. Trovata un'uscita, decide di tagliare la corda, ma \u00e8 bloccato dall'arrivo di Donna Anna, Don Ottavio, Zerlina e Masetto, accompagnati da servi, contadini e contadine che, credendolo Don Giovanni, si fanno avanti per catturarlo e ucciderlo, non prima per\u00f2 che il poveretto riveli la sua vera identit\u00e0 (\"Sola sola in buio loco\"). Le cose comunque non cambiano: Zerlina lo accusa di aver picchiato Masetto, Donna Elvira di averla ingannata e Don Ottavio e Donna Anna di tradimento. Leporello spiega dunque a Masetto e a Zerlina di non sapere nulla, dato che \u00e8 da un'ora che gira con Donna Elvira, e spiega a Donna Anna e a Don Ottavio di non averli traditi, fuggendo per\u00f2 subito dopo (\"Ah, piet\u00e0 signori miei\"). Don Ottavio \u00e8 sempre pi\u00f9 deciso ad assicurare Don Giovanni alla giustizia e parte per vendicare gli amici (\"Il mio tesoro\"). Mentre Masetto continua a cercare Don Giovanni, Zerlina raggiunge Leporello e tenta di ucciderlo perch\u00e9 non crede alle sue parole, tuttavia Leporello riesce a fuggire nuovamente con un altro inganno (\"Per queste tue manine\"). Zerlina, insieme a Donna Elvira, cerca di inseguirlo, ma sopraggiunge Masetto, che rivela l'innocenza di Leporello poich\u00e9 ha appena visto Don Giovanni travestito da servo. Mentre i due ripartono alla ricerca di Don Giovanni, Donna Elvira, rimasta da sola, d\u00e0 sfogo a tutta la sua amarezza e rabbia, divisa fra l'amore per Don Giovanni e il desiderio di vendetta nei suoi confronti (\"In quali eccessi\" e \"Mi trad\u00ec quell'alma ingrata\").\n\u00c8 notte fonda, intorno alle due. Don Giovanni si \u00e8 rifugiato nel cimitero e attende l\u00ec Leporello. Questi arriva e racconta al padrone ci\u00f2 che gli \u00e8 capitato, affermando che forse avrebbe fatto meglio ad andarsene, invece di accettare la sua offerta di denaro. Don Giovanni reagisce ridendo di gusto per quel che \u00e8 accaduto al servo sfortunato, ma all'improvviso si ode una voce minacciosa: \u00abDi rider finirai pria dell'aurora\u00bb. Stupiti, si guardano intorno per vedere di chi sia quella voce tenebrosa e la repentina e spavalda reazione di Don Giovanni provoca una nuova risposta da parte della voce: \u00abRibaldo, audace, lascia ai morti la pace\u00bb. \u00c8 la statua funebre del Commendatore a parlare. Leporello \u00e8 tremante, nascosto sotto una panchina, ma Don Giovanni non ne \u00e8 per nulla intimorito, anzi, ordina beffardo a un Leporello terrorizzato di invitarla a cena (\"Oh statua gentilissima\"): la statua accetta rispondendo terribilmente \"S\u00ec\".\nPalazzo del Commendatore, notte. Don Ottavio chiede a Donna Anna se si sia decisa a sposarlo. Questa dice che lo ama moltissimo, ma \u00e8 troppo addolorata per la perdita del padre, cos\u00ec dichiara che potr\u00e0 sposarlo solo quando il colpevole dell'atroce delitto (Don Giovanni) sar\u00e0 arrestato (\"Non mi dir\"). Don Ottavio non pu\u00f2 fare a meno di darle ragione: lui e i suoi amici vendicheranno il Commendatore. Nessun di loro \u00e8 a conoscenza dell'invito di Don Giovanni.\nNel palazzo di Don Giovanni, tutto \u00e8 pronto per la cena: la tavola \u00e8 preparata, i musicisti sono al loro posto e il pasto sta per essere servito. Don Giovanni si siede a mangiare e si intrattiene ascoltando brani delle opere \"Una cosa rara\" di Vicente Mart\u00edn y Soler, \"Fra i due litiganti il terzo gode\" di Giuseppe Sarti e infine, in una spiritosa autocitazione, \"Le nozze di Figaro\", nello specifico l'aria di Figaro \"Non pi\u00f9 andrai farfallone amoroso\" dello stesso Mozart (\"Gi\u00e0 la mensa \u00e8 preparata\"). Giunge all'improvviso Donna Elvira che implora ancora una volta Don Giovanni affinch\u00e9 si penta (\"Ultima prova dell'amor mio\"), ma questi si prende gioco di lei e la caccia via. La donna esce di scena e d'improvviso la si sente gridare terrorizzata. Don Giovanni ordina a Leporello di andare a vedere che cosa sia successo, ma ancora una volta si sente un grido di terrore e a tornare \u00e8 proprio Leporello, pallidissimo e tremante: alla porta c'\u00e8 la statua del Commendatore. Poich\u00e9 il suo servo \u00e8 troppo spaventato, Don Giovanni decide di andare lui stesso ad accogliere la statua, mentre Leporello si nasconde sotto al tavolo. Entra quindi la statua del Commendatore (\"Don Giovanni a cenar teco\"), incontrando un Don Giovanni stupito e un Leporello tremante. Quest'ultimo cerca invano di convincere il padrone a scappare, ma egli \u00e8 deciso a non mostrarsi codardo e ad affrontare apertamente lo spirito del Commendatore.\nIl \"convitato di pietra\" vuole ricambiare l'invito e cos\u00ec propone a Don Giovanni di recarsi a cena da lui, porgendogli la mano. Impavido e spericolato, Don Giovanni accetta e stringe la mano della statua: d'improvviso un gelo mortale lo assale, ma egli, pur prigioniero di quella morsa letale, rifiuta ripetutamente di pentirsi dei suoi delitti. Il Commendatore, furioso, scompare in mezzo a nubi di foschia, mentre le fiamme divampano intorno e un terremoto prorompe in scena: sono demoni e diavoli che stanno richiamando il libertino all'inferno. Egli cerca di sfuggire al suo destino, ma viene inghiottito, urlante tra le fiamme. Giungono gli altri personaggi con servi, contadini e contadine, decisi ad arrestarlo, ma vengono subito fermati da Leporello, il quale riferisce l'orribile scena appena accaduta. Dato che il Cielo ha punito l'incorreggibile libertino, Don Ottavio chiede a Donna Anna se questa volta sia disposta a sposarlo, ma ella richiede un altro anno di pazienza, affinch\u00e9 il suo cuore si possa sfogare. Mentre Don Ottavio accetta di buon grado, Donna Elvira decide di ritirarsi in convento, poich\u00e9 l'unico uomo che ha amato, Don Giovanni, \u00e8 morto. Masetto e Zerlina vanno a cena insieme ai loro amici e Leporello va verso l'osteria, alla ricerca di un padrone migliore. Il sipario si chiude infine su tutti i personaggi, che, dopo aver cantato il concertato finale (\"Questo \u00e8 il fin di chi fa mal\"), si allontanano in direzioni diverse.\nLe due versioni.\nL'opera and\u00f2 in scena per la prima volta a Praga il 29 ottobre 1787, dopo alcuni rinvii a partire dal 14 ottobre. Dopo l'esito fortunato di quella \"prima\", il compositore scriveva con comprensibile entusiasmo: \u00abL'opera \u00e8 andata in scena con il successo pi\u00f9 clamoroso possibile\u00bb. Sappiamo inoltre che la sera del 3 novembre vi era stata la quarta recita, con incasso \u00aba beneficio del compositore\u00bb, e vi \u00e8 notizia che molti insistettero per trattenere Mozart a Praga onde commissionargli una nuova opera; l'impresario Guardasoni, proprio in quei giorni, si affretta a scrivere a Da Ponte: \u00abEvviva Da Ponte! Evviva Mozart! Tutti gli impresari, tutti i virtuosi devono benedirli! Finch\u00e9 essi vivranno, non si sapr\u00e0 mai cosa sia la miseria teatrale\u00bb. Dopo il grande successo di Praga, nel mese di maggio dell'anno successivo l'opera fu rappresentata a Vienna nel Burgtheater.\nPoich\u00e9 il pubblico viennese, piuttosto conservatore, avrebbe probabilmente accettato malvolentieri l'opera nella sua versione originaria, l'autore esegu\u00ec non pochi tagli e alcune rilevanti modifiche. Il principale taglio riguard\u00f2 il finale del secondo atto, dove venne eliminata la scena 20, in cui si ritrovano tutti i personaggi a commentare la fine di Don Giovanni, con il concertato finale in re maggiore che contiene la morale conclusiva: \nIn sostanza, nella versione viennese l'opera si conclude con la scena 19, e cio\u00e8 la contesa di Don Giovanni col Commendatore e la sua discesa all'inferno in mezzo al coro (soli bassi) delle anime dannate. Secondo alcuni, il taglio della \"scena ultima\" sarebbe avvenuto gi\u00e0 a Praga; secondo altri, non sarebbe avvenuto mai, n\u00e9 a Praga, n\u00e9 a Vienna.\nQuesta scelta artistica di Mozart fu probabilmente dettata dal voler concludere l'opera nella stessa tonalit\u00e0 (re minore) in cui incomincia l'ouverture, dandole cos\u00ec un aspetto ciclico. La disputa tra i sostenitori della partitura praghese e quelli della partitura viennese nacque quasi immediatamente.\nAnche in tempi moderni si ritrovano entrambe le scelte. Dal punto di vista filologico, la disputa \u00e8 stata per\u00f2 definitivamente risolta dai membri della \"Neue Mozart-Ausgabe\" (un'autorevole istituzione che lavora dagli anni cinquanta alla revisione critica dell'opera mozartiana), a favore della versione praghese: dal punto di vista storico, infatti, nel '700 una tragicommedia era sempre conclusa da una scena d'assieme che conteneva la morale della storia.\nNella versione praghese non sono presenti l'aria \"Dalla sua pace\", il duetto \"Per queste tue manine\", l'aria \"Mi trad\u00ec quell'alma ingrata\" e si dice anche l'ultima scena \"Ah dove il perfido\". La versione pi\u00f9 spesso usata dai direttori d'orchestra \u00e8 quella praghese, ma in alcuni casi \u00e8 possibile ascoltare anche la versione viennese (John Eliot Gardiner, Roger Norrington e Ren\u00e9 Jacobs la preferiscono).\nSebbene nella versione di Praga avesse ottenuto un grandissimo successo, il \"Don Giovanni\" non fu molto apprezzato a Vienna, non tanto per la musica, quanto per la natura della trama. Molti, infatti, temevano che la messa in scena di un nobile che muore, in questo caso Don Giovanni, avrebbe potuto provocare sommosse popolari contro l'aristocrazia e l'imperatore stesso. Mozart e Da Ponte non riuscirono dunque ad ottenere un successo paragonabile a quello praghese e l'imperatore Giuseppe II ebbe a dire che: \u00abIl Don Giovanni non \u00e8 pane per i denti dei miei viennesi\u00bb.\nRappresentazioni a Praga e a Vienna.\nKatherina Cavalieri (Donna Elvira) \u00e8 stata la prima Konstanze in \"Il ratto dal serraglio\", Francesco Benucci (Leporello) il primo Figaro in \"Le nozze di Figaro\", e Aloysia Weber-Lange, la cognata di Mozart, ha cantato spesso nelle sue opere liriche.\nOrganico orchestrale.\nLa partitura di Mozart prevede l'utilizzo di\nIl basso continuo nei recitativi secchi \u00e8 garantito dal clavicembalo o dal fortepiano e alcune volte anche dal violoncello.\nNel Finale del primo atto sono inoltre previste tre orchestre da suonare sul palco: la prima composta da 2 oboi, 2 corni, archi senza violoncelli, la seconda e la terza da violini e contrabbasso.\nAnche se non indicato esplicitamente in partitura, la \"Tafelmusik\" del finale del secondo atto viene anch'essa solitamente eseguita sul palcoscenico: essa \u00e8 formata da 2 oboi, 2 clarinetti, 2 fagotti, 2 corni, 1 violoncello.\nIl mandolino viene usato per accompagnare la canzonetta di Don Giovanni del secondo atto (N. 16).\nI tromboni vengono usati esclusivamente per accompagnare le parole della statua del Commendatore nella scena del cimitero (secondo atto) e nel finale dell'opera. I timpani, oltre alle suddette scene, anche nell'ouverture.\nPersonaggi.\nIl protagonista.\nDon Giovanni passa la vita a sedurre donne. L'elenco di quelle da lui conquistate nel girare il mondo \u00e8 conservato da Leporello sul suo catalogo: in Italia 640, in Alemagna (Germania) 231, in Francia 100, in Turchia 91 e in Spagna 1003. In questo cavaliere, licenzioso quanto coraggioso, si \u00e8 talvolta voluto vedere una proiezione di Da Ponte perch\u00e9 anch'egli aveva la fama di grande seduttore, anche se questa voce non \u00e8 mai stata sostenuta da nessun documento storico.\nDon Giovanni finir\u00e0 poi vittima del suo errore pi\u00f9 grave, ossia di non pentirsi davanti alla statua del Commendatore, non soltanto rifiutandosi per ben tre volte di farlo, ma spingendosi a simulare il pentimento davanti a Donna Elvira solamente per raggiungere i suoi scopi. Proprio per questi motivi, verso la fine dell'Atto II, scontrandosi con la statua del Commendatore venuto dall'oltretomba e che, con un amore infinito, lo esorta a cessare ogni violenza e a pentirsi, il nobile finir\u00e0 all'inferno.\nPer questo motivo Mozart e Da Ponte hanno conferito a Don Giovanni questa fissit\u00e0 frenetica, brutale e insieme giocosa che ritroviamo nella musica del libertino, particolarmente nella famosa aria n\u00b011 (\"Finch'han dal vino\"), nota anche col nome di \"Aria dello champagne\".\nIl Don Giovanni non lascia indifferenti, poich\u00e9 provoca e disturba con la sua ironia, ma non tradisce la sua intenzione ben definita: ci mostra la supremazia delle leggi dell'universo sull'arbitrariet\u00e0 della tirannia, lanciandoci una sfida, spiegando perch\u00e9 l'opera non piacque ai viennesi.\nUna rilettura del mito di Don Giovanni.\nL'impronta di Lorenzo Da Ponte, futuro poeta di corte a Vienna, si avverte in maniera sensibile in tutte e tre le opere italiane scritte per Mozart (cio\u00e8, \"Nozze di Figaro\", \"Don Giovanni\" e \"Cos\u00ec fan tutte\"). Il librettista veneto lavor\u00f2 con molti dei pi\u00f9 grandi operisti italiani del tempo, tra cui Antonio Salieri. In particolare, mentre lavorava alla stesura del \"Don Giovanni\", Da Ponte stava scrivendo contemporaneamente il libretto di \"Axur, re d'Ormus\" per Salieri (versione italiana del \"Tarare\" andato in scena pochi mesi prima a Parigi) e \"L'arbore di Diana\" per Mart\u00ecn y Soler.\nDa Ponte, nella collaborazione con Mozart per la stesura dell'opera, si appoggi\u00f2 ad un precedente libretto di Giovanni Bertati intitolato \"Don Giovanni o sia Il convitato di pietra,\" apportandovi per altro importanti modifiche. Bertati aveva quasi certamente derivato il suo testo da un dramma in versi pubblicato nel 1630 del grande scrittore spagnolo Tirso de Molina, \"Il seduttore di Siviglia e il convitato di pietra (El burlador de Sevilla y Convidado de piedra)\".\nIl tema di Don Juan Tenorio, ripreso dalla fantasia popolare, consent\u00ec a Tirso de Molina - che articol\u00f2 il suo racconto in tre distinte giornate del \"burlador de Sevilla\" - di inaugurare quella che sarebbe stata la fortunata sorte letterario-musicale del don Giovanni.\nUn riferimento importante per Da Ponte e Mozart fu sicuramente anche la tragicommedia \"Dom Juan ou Le festin de pierre\" (\"Don Giovanni o Il convitato di pietra\") di Moli\u00e8re.\nIn particolare, mentre le atmosfere cupe e intrise di un religioso senso di colpa sono da riferirsi al modello di Tirso de Molina, l'immagine del libertino impenitente, ateo e irriverente al punto da scherzare con le ombre dell'aldil\u00e0 e sfidare persino il giudizio divino, sono assai vicine alla commedia di Moli\u00e8re.\nTuttavia, il compiacimento un po' crudele con cui Don Giovanni tratta le sue conquiste \u00e8 segno di una certa misoginia che non compare in Moli\u00e8re, e che invece \u00e8 da ascrivere interamente a Mozart e Da Ponte (anche guardando in prospettiva storica la terza opera della \"trilogia\", cio\u00e8 il \"Cos\u00ec fan tutte\").\nVersione cinematografica.\nOltre che in numerose versioni da teatro, \u00e8 possibile vedere \"Don Giovanni\" di Mozart nella versione cinematografica prodotta dal regista Joseph Losey e diretta dal maestro Lorin Maazel.\nUn interessante riferimento all'opera viene fatto nel racconto breve di E.T.A. Hoffmann \"Don Juan\", dedicato al suo compositore prediletto, poi adattato in un film di Ricard Carbonell nel suo cortometraggio \"Don Giovanni\" (2006).\nL'ultimo libero adattamento del mito, nel quale viene ricreato l'ambiente di Mozart, \u00e8 il film \"Io, Don Giovanni\" di Carlos Saura."}
{"id": "96420", "revid": "287204", "url": "https://it.wikipedia.org/wiki?curid=96420", "title": "Esperienza", "text": "In filosofia il termine esperienza (o empir\u00eca) si riferisce a diversi significati:\nIl pensiero antico.\nL'antica cultura greca cap\u00ec sin dall'inizio l'importanza di analizzare e specificare questo termine nel suo uso e significato. Nella lingua greca antica la parola esperienza era indicata con \u1f10\u03bc\u03c0\u03b5\u03b9\u03c1\u03af\u03b1 (empeir\u00eca), composta da \u1f10\u03bd, \u1f26\u03bd (in, all'interno) e \u03c0\u03b5\u1fd6\u03c1\u03b1 (prova) volendo significare che con l'esperienza il soggetto era in grado di saggiare all'interno la realt\u00e0.\nSenofane, Alcmeone, Empedocle misero in rilievo l'importanza di un sapere basato su dirette esperienze personali ma nello stesso tempo ne notarono il carattere contigente e particolare:\nIn questa linea di pensiero si trov\u00f2 anche Protagora osservando che l'uomo, essere intermedio tra l'animale e la divinit\u00e0, oscilla sempre tra ci\u00f2 che nell'esperienza \u00e8 evidente e ci\u00f2 che appare, tra la verit\u00e0 e la falsit\u00e0 del dato empirico. Questa fallace natura umana e l'impossibilit\u00e0 di condurre la lunga ricerca della verit\u00e0 sempre troncata dalla brevit\u00e0 della vita, fa s\u00ec che ad esempio egli non potr\u00e0 mai affermare con certezza se gli dei esistono o non esistono:\nIl pensiero greco arcaico.\nQuesta diffidenza del pensiero greco nei confronti della validit\u00e0 conoscitiva dell'esperienza \u00e8 stata riportata dal filologo tedesco Bruno Snell (1896-1986) a una concezione della realt\u00e0, testimoniata dai poemi omerici, che per i greci acquistava consistenza e validit\u00e0 solo se era visibile.\nGi\u00e0 il filosofo italiano Guido Calogero nel primo capitolo della sua \"Storia della logica antica\", dedicato a \"La struttura del pensiero arcaico\", aveva avanzato una simile teoria riguardante il pensiero greco arcaico secondo la quale i greci avevano un'esperienza della realt\u00e0 come \"spettacolo\": la vista tra i cinque sensi, era, ed \u00e8, infatti, per la specie umana quello primario, quello che mette in contatto diretto con il mondo esterno.\nI Greci, sosteneva Calogero, in epoca arcaica non distinguevano dunque tra visibilit\u00e0, esistenza e pensiero: solo ci\u00f2 che era visibile esisteva veramente e quindi poteva essere pensato.\nLa fiducia nell'esperienza.\nUn'analisi pi\u00f9 accurata del concetto di esperienza (\"empeir\u00eca\") venne condotta da Platone il quale distingueva tra i giudizi formati sulla base di esperienze pratiche e quelli che hanno utilizzato l'intelletto per elaborare veri e propri ragionamenti (\"l\u00f2goi\"); l'esperienza inoltre permette di formarsi le regole di un metodo secondo le quali praticare ordinatamente ogni attivit\u00e0 pratica (\"techn\u00e8\"). Platone quindi non nega l'importanza dell'esperienza ma anzi vuole giustificarla, dando un fondamento ontologico ai fenomeni sensibili sulla base delle idee che l'esperienza stessa induce a risvegliare nella mente umana.\nL'interesse di Aristotele per la conoscenza della natura \u00e8 confermata dalle numerose e ampie analisi che egli condusse sul concetto di esperienza, definendola come un insieme di sensazioni e memoria reso possibile dall'induzione, la capacit\u00e0 di cogliere l'universale attraverso i particolari. Questo spiega perch\u00e9 \u00abgli animali di esperienza ne hanno poca\u00bb mentre gli \u00abuomini da molte riflessioni sull'esperienza si formano un unico giudizio generale intorno ai casi simili\u00bb. Da qui nasce l'arte, la \"techn\u00e8\", \u00abpoich\u00e9 molti ricordi di uno stesso oggetto costituiscono insieme il valore di un'esperienza\u00bb che \u00e8 \u00abuna conoscenza di casi particolari, mentre l'arte \u00e8 conoscenza degli universali\u00bb e delle \u00abcause\u00bb tramite il filosofare. Termine ultimo della attivit\u00e0 umana \u00e8 la scienza, superiore all'arte, poich\u00e9 in quella la conoscenza \u00e8 pura e disinteressata mentre nell'arte \u00e8 sottoposta a fini pratici.\nEmpiristi e razionalisti.\nNella storia del pensiero successiva il problema principale, una volta acquisita la fiducia nei dati empirici elaborati dalla ragione, fu quello di stabilire quanto nella conoscenza acquisita fosse attribuibile all'esperienza o alla ragione. Su questo tema si contrastarono le due correnti filosofiche dell'empirismo e del razionalismo.\nSecondo gli empiristi quella dell'intelletto sarebbe un'attivit\u00e0 vuota e inconcludente senza i dati empirici dovuti alla ricezione sensibile. Bisognava per\u00f2 distinguere gli elementi primi ed immediati dell'esperienza, sensazioni ed impressioni, da quei rapporti tra i dati sensibili che servono ad organizzarli e ordinarli e senza i quali il dato empirico sarebbe un miscuglio caotico di sensazioni. Questo aspetto delle relazioni che determinano la struttura ordinata dell'esperienza fu analizzato approfonditamente da John Locke e David Hume e divenne centrale nella moderna gnoseologia che si pose la domanda se quei rapporti risultino semplicemente da un accumulo dei puri dati sensibili che causano alla fine l'ordine dell'esperienza, come sostenevano il sensismo o il materialismo positivistico, o se sia la razionalit\u00e0 che, intervenendo in modo preponderante, stabilisca quell'ordine, come era nelle dottrine di Leibniz, dell'idealismo e dello spiritualismo di fine Ottocento, o se, infine, in una posizione intermedia, si riconosca un'autonoma collaborazione tra esperienza e ragione come in Kant, nel neocriticismo, nel neorealismo e nella fenomenologia da Husserl a Nicolai Hartmann.\nCon l'affermarsi e il diffondersi della teoria evoluzionistica di Darwin il problema del rapporto tra esperienza e ragione si complic\u00f2 con la nuova questione dell'origine e sviluppo dello spirito umano. Si contrapposero due teorie: quella naturalistica, che fa capo a Spencer, secondo la quale anche quelle che vengono considerate propriet\u00e0 innate dell'intelletto in effetti sono il risultato di un'evoluzione naturale e quella storicistica, che nasce con Hegel, secondo la quale lo spirito umano nasce e si sviluppa a seconda delle condizioni storiche nelle quali vive ed opera.\nLa discussione si \u00e8 poi spostata ed ampliata sul piano della psicologia che, per un verso, con l'empirismo radicale di William James, il pragmatismo, la fenomenologia, la psicologia della forma ha messo in discussione l'atomismo psichico di David Hume e John Stuart Mill e, per un altro verso, con la psicologia sperimentale e i fenomenologi, ha criticato come insostenibile ogni teoria spiritualista della esperienza interiore come quelle avanzate da Maine de Biran, \u00c9mile Boutroux, Henri Bergson.\nL'esperienza scientifica.\nL'esperienza scientifica ha una concezione pi\u00f9 ampia di quella tradizionale poich\u00e9 include sia l'esperienza diretta, quella immediatamente osservabile nella sua evidenza dal soggetto sensibile, sia quella indiretta, ricavabile da dati che non possono ricadere nell'ambito della comune sensibilit\u00e0, come quelli riguardanti i fenomeni subatomici o cosmologici, ma che provengono da altre accertate e verificate osservazioni, a questo tipo di fenomeni collegate.\nNell'esperienza usata nel campo scientifico oltre all'osservazione comune vi \u00e8 poi l'intervento \"artificiale\" dello scienziato che organizza i dati sensibili inserendoli in schemi di natura statistica, come nell\"experientia litterata\" di Francesco Bacone fatta scrivendo ordinatamente i dati nelle \"tabulae\", o che tramite l'esperimento, come in Galilei, guida i fenomeni naturali a dimostrazione di una teoria.\nIn questo modo si \u00e8 enormemente ampliato il concetto di esperienza che oltre ai tradizionali elementi sensoriali ed emozionali, oggi comprende fattori logici, matematici e tecnologici che ne rendono pi\u00f9 complessa l'interpretazione epistemologica.\nEsperienza significativa.\nL'esperienza significativa \u00e8 quella che comporta la revisione o l'annullamento di teorie scientifiche precedenti come avvenne con la scoperta della radioattivit\u00e0 ad opera dei coniugi Marie e Pierre Curie, che fece crollare la concezione dell'atomo come un'unit\u00e0 inscindibile.\nEsperienza sociometrica.\nL'esperienza sociometrica \u00e8 quella teorizzata e auspicata dallo psichiatra statunitense Jacob Levi Moreno (1889\u20131974), che estendeva l'uso di misurazioni sociometriche politiche non pi\u00f9 a singoli gruppi ma all'intera umanit\u00e0.\nEsperienza vicaria.\nL'esperienza vicaria \u00e8 quella compiuta al posto di un'altra non attuabile: \u00e8 il caso ad esempio della verifica e misurazione degli effetti di nuovi farmaci tramite esperimenti condotti sugli animali prima di passare a quelli sull'uomo."}
{"id": "96421", "revid": "1632387", "url": "https://it.wikipedia.org/wiki?curid=96421", "title": "Festival di Sanremo 2005", "text": "Il cinquantacinquesimo Festival di Sanremo si tenne al Teatro Ariston di Sanremo dal 1\u00ba al 5 marzo 2005.\nIl Festival fu presentato da Paolo Bonolis, affiancato da Antonella Clerici e Federica Felini.\nI collegamenti con le giurie furono curati da Cristina Chiabotto.\nIn questa edizione sono presenti anche alcuni opinionisti fissi a commentare le varie esibizioni: Iva Zanicchi, Ambra Angiolini, Dario Salvatori e Marino Bartoletti pi\u00f9 altri, diversi per ogni serata.\nLa direzione artistica fu curata da Paolo Bonolis, affiancato nella direzione artistico-musicale da Gianmarco Mazzi, la regia da Stefano Vicario, la scenografia da Gaetano Castelli e l'orchestra fu diretta dal maestro Renato Serio. Inizialmente, a ricoprire la carica di direttore artistico, era stato chiamato Pippo Baudo, che riusc\u00ec a ricomporre i contrasti tra la FIMI e la Rai interrottisi l'anno precedente; proprio pochi giorni dopo, per\u00f2, Baudo annunci\u00f2 la sua rinuncia alla direzione artistica.\nIl vincitore assoluto della kermesse canora fu Francesco Renga con il brano \"Angelo\" nella sezione Campioni. Per la sezione Giovani vinse Laura Bono con \"Non credo nei miracoli\". Per quanto riguarda quest'ultima categoria, occorre citare il fatto che la canzone \"Ci vuole k...\", cantata dai Concido, non ebbe problemi di censura sebbene fosse chiaramente e ripetutamente pronunciata la parola \"culo\", fino ad allora mai ammessa al Festival, a dimostrazione che l'influenza della censura era ormai ampiamente scemata.\nIl regolamento prevedeva la divisione dei partecipanti in cinque distinte categorie (\"Uomini\", \"Donne\", \"Gruppi\", \"Classic\" e \"Giovani\") e la reintroduzione, dopo anni, delle eliminazioni.\nQuest'edizione del Festival fu molto seguita, con una media del 52,79% di share.\nDurante la prima serata, il conduttore Paolo Bonolis ha annunciato in diretta al pubblico la morte del conduttore televisivo e giornalista Alberto Castagna.\nNel corso della penultima serata, Bonolis annunci\u00f2 in diretta la liberazione della giornalista de \"Il manifesto\" Giuliana Sgrena, sequestrata diversi mesi prima da alcuni combattenti in Iraq; la gioia per tale annuncio, per\u00f2, dur\u00f2 pochissimo, in quanto alcuni minuti pi\u00f9 tardi lo stesso Bonolis interruppe nuovamente la gara per informare della tragica morte del funzionario di polizia Nicola Calipari, artefice della liberazione della Sgrena, ucciso ad un posto di blocco dalle forze militari statunitensi poich\u00e9 scambiato per un terrorista iracheno.\nSerate.\nPrima serata.\nSi sono esibiti tutti i 20 Campioni appartenenti alle categorie Donne, Uomini, Gruppi e Classic con i propri brani, votati dalla giuria demoscopica. Al termine, sono state stilate le classifiche per ogni categoria e rese note al pubblico, senza indicazione dei voti. Sono stati presentati, inoltre, i 12 artisti della categoria Giovani.\nSeconda serata.\nSi sono esibiti 10 Campioni facenti parte delle categorie \"Donne\" e \"Uomini\", votati sempre dalla giuria demoscopica. Per ciascuna categoria, \u00e8 stata stilata una classifica in base alla somma dei voti ricevuti nella prima e nella seconda serata, sempre senza indicazione dei voti. I 4 brani pi\u00f9 votati per ognuna delle due categorie hanno avuto accesso direttamente alla quarta serata.\nSuccessivamente si sono esibiti 6 dei 12 Giovani, votati dalla giuria demoscopica. I tre brani di questa categoria pi\u00f9 votati sono stati ammessi alla quarta serata.\nTerza serata.\nSi sono esibiti i rimanenti 10 Campioni facenti parte delle categorie \"Gruppi\" e \"Classic\", votati con lo stesso sistema delle due serate precedenti. Al termine delle esibizioni \u00e8 stata stilata una classifica per ogni categoria in base alla somma dei voti ricevuti nelle due serate, senza indicazione dei voti. I 4 brani pi\u00f9 votati per ognuna delle due categorie sono stati ammessi alla quarta serata.\nSuccessivamente si sono esibiti i rimanenti 6 Giovani, votati con lo stesso sistema della serata precedente; i tre brani pi\u00f9 votati sono stati ammessi alla quarta serata.\nQuarta serata.\nI 16 Campioni (quattro per categoria) rimasti in gara si sono esibiti con una versione rivisitata del proprio brano, accompagnati da ospiti italiani, stranieri o entrambi; la votazione \u00e8 stata effettuata della giuria demoscopica e, in base alla somma dei voti ricevuti nelle altre serate, \u00e8 stata stilata per ciascuna categoria una classifica, con il solo posizionamento degli artisti in gara e senza indicazione dei voti. Di ogni categoria, solo i tre brani pi\u00f9 votati sono rimasti in gara e hanno avuto accesso alla finale, per un totale di 12 Campioni.\nIn seguito, si sono esibiti i 6 Giovani rimasti in gara, di cui solo tre hanno avuto accesso alla serata finale.\nQuinta serata - Finale.\nI 15 artisti (tre per categoria, di cui 12 Campioni e 3 Giovani) rimasti in gara si sono esibiti con il proprio brano in gara e sono stati votati dalla giuria demoscopica.\nAl termine di tutte le esibizioni, \u00e8 stata stilata per ciascuna categoria una classifica in base alla somma dei voti ricevuti complessivamente in tutte le serate (compresa la finale), con il solo posizionamento senza indicazione dei voti.\nPer ciascuna categoria, il brano risultato vincitore di ogni categoria \u00e8 stato sottoposto a nuova votazione, stavolta tramite televoto. Il brano pi\u00f9 votato \u00e8 stato proclamato vincitore assoluto del 55\u00ba Festival di Sanremo.\nOrchestra.\nL'Orchestra sinfonica di Sanremo \u00e8 stata diretta dal maestro Renato Serio. Durante le esibizioni dei cantanti dai maestri:\nSigla.\nLa prima serata del Festival si \u00e8 aperta con l'esecuzione dell\"'Inno di Mameli\" in versione rock, e a seguire ciascuna delle quattro serate \u00e8 stata aperta da un medley di brani storici della canzone italiana eseguiti dai \"Giovani\" in gara. Tra i brani eseguiti: \"Un'avventura\", \"Mi sono innamorato di te\", \"Il pescatore\", \"Caravan petrol\", \"Almeno tu nell'universo\", \"Va pensiero\", \"Nel blu dipinto di blu\", \"Aida\", \"Fiori di rosa fiori di pesco\", \"Un'ora sola ti vorrei\", \"Bocca di rosa\" e \"Il nostro concerto\". L'ultima serata si \u00e8 aperta con \"Vita spericolata\" e \"Un senso\" cantate dall'ospite Vasco Rossi.\nScenografia.\nLa scenografia del Festival, disegnata da Gaetano Castelli, fu all'insegna dell'innovazione e della modernit\u00e0: per la prima volta nella storia del Festival l'orchestra non fu sul palco, ma nel golfo mistico ai piedi di quest'ultimo; la classica scalinata si trasform\u00f2 in un grande schermo, mentre sul palco vennero create tre file di posti per opinionisti, giornalisti e pubblico sistemati su palchi disposti verticalmente e divisi da fasce di ledwall e luci al led.\nAscolti.\nRisultati di ascolto delle varie serate, secondo rilevazioni Auditel."}
{"id": "96423", "revid": "1896180", "url": "https://it.wikipedia.org/wiki?curid=96423", "title": "Partito Marxista-Leninista Italiano", "text": "Il Partito Marxista-Leninista Italiano (PMLI) \u00e8 un partito politico italiano comunista antirevisionista fondato a Firenze il 9 aprile 1977.\nI militanti fondatori entrarono nel 1967 nel Partito Comunista d'Italia (marxista-leninista) per poi uscirne nel 1969 fondando l'Organizzazione Comunista Bolscevica Italiana marxista-leninista che nel 1977 diede vita al PMLI. Il partito ha come scopo finale la realizzazione del comunismo e rifiuta la visione trotzkista del marxismo. Criticato in passato per le sue posizioni neostaliniste, per la sua difesa dello stalinismo e appoggio dell'ISIS (in chiave anti-imperialista), ed accusato di settarismo, \u00e8 anche uno dei pochi partiti dichiaratamente atei presenti in Europa.\nNon partecipa alle elezioni e sostiene l'astensionismo.\nLinea politica e storia.\nIl PMLI \u00e8 un partito marxista-leninista che si pone come obiettivo l'instaurazione in Italia della dittatura del proletariato, tappa intermedia per la realizzazione della societ\u00e0 comunista. Trae ispirazione anche dagli ideali di Karl Marx, Friedrich Engels, Vladimir Lenin, Iosif Stalin e Mao Zedong, definiti infatti come i \u00abcinque grandi maestri del proletariato internazionale\u00bb. Sul modello della rivoluzione d'ottobre del 1917 e di quella cinese del 1949 mira all'azione rivoluzionaria per abbattere il governo italiano, definito \u00abcapitalista, neofascista, presidenzialista, federalista, interventista, espressione dei partiti della destra e della sinistra del regime\u00bb, per realizzare un'Italia \u00abunita, rossa e socialista\u00bb, ma esclude risolutamente qualsiasi forma di terrorismo. A livello storico-ideologico, il PMLI rifiuta il trotskismo in quanto ritenuto \u00abdeviazione borghese e anticomunista\u00bb, nonch\u00e9 ogni forma di revisione del marxismo, quella rifomista dell'Ottocento, quella sovietica di Nikita Sergeevi\u010d Chru\u0161\u010d\u00ebv, quella cinese di Deng Xiaoping (la Cina \u00e8 oggi definita dal PMLI \u00abuna nera dittatura capitalista e fascista) e quella italiana del Partito Comunista Italiano fin dai tempi di Antonio Gramsci. Il PMLI inoltre giudica negativamente le figure di Fidel Castro e Che Guevara come non leninisti. Per il PMLI dalla morte di Mao nel mondo non esiste nessun Paese autenticamente socialista. In quanto marxista il PMLI \u00e8 un partito ateo, ma seguendo l'esempio di Mao sono accettati come simpatizzanti di partito e possono svolgere propaganda per il partito i credenti anticlericali e comunisti.\nDurante le elezioni politiche e amministrative il PMLI svolge una campagna astensionistica, ma ciononostante non esclude in linea di principio di utilizzare le istituzioni rappresentative qualora lo ritenesse opportuno per i propri scopi. Il PMLI propone alle masse la creazione delle istituzioni rappresentative delle masse fautrici del socialismo, ovvero le assemblee popolari e i comitati popolari, che sono da intendere come alternativa dal basso alle odierne istituzioni rappresentative. Non accetta l'Unione europea (definita imperialista) e non si candida quindi alle sue elezioni. Fornisce invece indicazione di voto ai referendum abrogativi e ai referendum costituzionali..\nI primissimi fondatori del PMLI, che il partito ricorda come \u00abi quattro pionieri\u00bb, erano Giovanni Scuderi, Mino Pasca, Nerina Paoletti (alias Lucia) e Patrizia Pierattini. Iniziarono la loro militanza marxista-leninista nel 1967 entrando nel Partito Comunista d'Italia (marxista-leninista) di Fosco Dinucci. Successivamente nel 1969 i quattro accusarono il PCd'I di revisionismo, \u00abcopertura a sinistra del PCI\u00bb e tradimento delle originali aspirazioni rivoluzionarie. Il 14 dicembre 1969 i quattro dirigenti con il Comitato provinciale di Firenze si scissero dal PCd'I e fondarono l'Organizzazione Comunista Bolscevica Italiana marxista-leninista, per poi stampare dal giorno successivo il primo numero dell'organo ufficiale dell'Organizzazione, \"Il Bolscevico\".\nIl lavoro dell'Organizzazione era principalmente quello di raccogliere le forze per creare un partito rivoluzionario. Ebbe una corona di fiori di fianco alla salma di Mao Zedong il 18 settembre 1976 al termine delle onoranze funebri e fu tra i pochi gruppi italiani che non ruppe con la nuova dirigenza cinese di Hua Guofeng \u2013 insieme all'Organizzazione dei Comunisti (marxisti-leninisti) d'Italia) di Osvaldo Pesce e a differenza del PCd'I (ml). Dopo avere radunato alcune decine di militanti provenienti da Toscana, Lombardia, Sicilia e Calabria fond\u00f2 il Partito Marxista-Leninista Italiano il 9 aprile 1977. Il congresso fondativo del PMLI, tenutosi a Firenze, adott\u00f2 lo statuto e il programma, il simbolo (falce e martello neri sovrastati dall'effigie di Mao in campo rosso) e gli inni (\"L'Internazionale\", \"Il Sole Rosso\" e \"Bandiera rossa\"). Giovanni Scuderi venne acclamato all'unanimit\u00e0 segretario generale. Egli \u00e8 rimasto segretario da allora. Tale movimento ha sedi dislocate in varie parti d'Italia, oltre ad altre organizzazioni territoriali nel Paese.\nNel 2015 appoggia lo Stato Islamico, meglio conosciuto come ISIS, in chiave anti-imperialista.\nCommemorazioni.\nCommemorazione di Stalin.\nIl 2 marzo 2003 il partito fu al centro di svariate polemiche a seguito della volont\u00e0 di commemorare il cinquantenario della morte di Stalin. Un mese prima il 5 febbraio Italo Bocchino a nome di tutto il gruppo parlamentare di Alleanza Nazionale svolse un'interrogazione parlamentare sulla liceit\u00e0 della commemorazione. Il governo non pot\u00e9 che constatare che essa \u00abnon si pone[va] contro i principi del nostro ordinamento\u00bb. Il giorno della commemorazione a Firenze ebbero luogo tre contro-manifestazioni organizzate da Forza Italia, Alleanza Nazionale e Forza Nuova. In seguito l'esponente del partito Mino Pasca partecip\u00f2 alla trasmissione \"8 e 1/2\" condotta da Giuliano Ferrara e alla quale partecipava l'esponente di Rifondazione Comunista Rina Gagliardi, che Pasca attacc\u00f2 come \u00abtrotzkista\u00bb.\nCommemorazione di Mao.\nOgni anno a Firenze il PMLI tiene una commemorazione in ricordo di Mao (scomparso il 9 settembre 1976) alla quale partecipano militanti e simpatizzanti del partito.\nCommemorazione di Lenin.\nOgni anno a gennaio il PMLI tramite l'organizzazione dell'Emilia-Romagna organizza a Cavriago la commemorazione della scomparsa di Lenin con un discorso ufficiale del responsabile seguito da un pranzo collettivo.\n\"Il Bolscevico\".\nIl PMLI ha un organo editoriale ufficiale settimanale con sede a Firenze, \"Il Bolscevico\", di cui ha tuttavia sospeso la pubblicazione cartacea dal 18 settembre 2013, venendo invece pubblicato in forma digitale. Sin dai primi numeri il ritratto e le citazioni di Mao campeggiano sulla prima pagina de \"Il Bolscevico\", venendo successivamente spostati di fianco alla testata.\nProcessi a \"Il Bolscevico\".\nIl 17 settembre 1970 Giovanni Scuderi, allora segretario generale dell'OCBI m-l (l'Organizzazione che poi il 9 aprile 1977 diede vita al PMLI) e direttore politico de \"Il Bolscevico\", viene processato dal tribunale di Firenze per aver pubblicato sul giornale la posizione elettorale dell'OCBI m-l dal titolo \"Il potere politico nasce dalla canna del fucile\". Il processo si concluse in Cassazione il 29 marzo 1974 con la conferma della condanna a 10 mesi di reclusione con la sospensione della condizionale comminata nel processo di appello del 12 dicembre 1972 per il reato di \u00abpropaganda sovversiva e antinazionale continuata\u00bb.\nIl 17 dicembre 1970 Scuderi viene condannato dall'allora pretore di Firenze Francesco Fleury a 40.000 lire di multa per \u00abviolazione delle disposizioni sulla stampa continuata\u00bb. Fleury intim\u00f2 altres\u00ec la sospensione della sua pubblicazione perch\u00e9 la legge sulla stampa proibisce l'uscita di periodici che non abbiano come direttore un giornalista iscritto all'albo professionale, costringendo a modificare per oltre un anno (tra gennaio 1970 e marzo 1971) la testata del giornale fino a farla uscire col nome \"Il Proletario\". Per lo stesso reato Scuderi viene condannato a 15.000 lire di multa dal Tribunale di Firenze il 14 aprile 1975.\nNell'aprile 1972 Scuderi viene incriminato per \u00abvilipendio al capo dello Stato\u00bb in riferimento all'editoriale de \"Il Bolscevico\" dal titolo \"Un presidente, per chi e per che cosa (Leone)\", anche se in questo caso il ministro di Grazia e Giustizia, cui spetta il nulla osta, non d\u00e0 l'autorizzazione a procedere. Il 14 giugno 1974 Scuderi viene processato per aver pubblicato su \"Il Bolscevico\" il documento elettorale dell'OCBI m-l \"Abbandonate le illusioni parlamentari, il potere politico nasce dalla canna del fucile\" e condannato ad altri 2 mesi di reclusione con la condizionale, che vanno a sommarsi ad altre condanne subite in qualit\u00e0 di segretario generale dell'Organizzazione. La condanna diviene definitiva il 9 maggio 1975 con la sentenza emessa dalla corte d'appello di Firenze che riunifica tre procedimenti penali aperti tra il febbraio 1973 e l'aprile 1974 che oltre al documento citato riguarda i documenti \"La strage di Milano ha fallito il suo scopo\" e \"Abbasso il governo clerico-fascista Andreotti\". Il 22 giugno 1974 un'altra comunicazione giudiziaria viene inviata a Scuderi per un articolo dal titolo \"La magistratura appoggia apertamente le misure fasciste del governo\" con l'accusa di \u00abvilipendio alla magistratura\u00bb.\nIl 27 ottobre 1986 la 2\u00aa corte d'assise di Firenze condanna Giovanni Scuderi e Patrizia Pierattini, direttrice responsabile de \"Il Bolscevico\", rispettivamente a 8 mesi e a 5 mesi e 10 giorni per \u00abistigazione di militari a disobbedire alle leggi\u00bb. L'incriminazione \u00e8 inerente al discorso pronunciato da Scuderi al Comitato centrale del PMLI il 3 maggio 1986 e pubblicato su \"Il Bolscevico\" n. 20 del 16 maggio in cui si denunciava \u00abla politica imperialista dell'allora neoduce Craxi contro la Libia\u00bb. In appello (4 novembre 1987) la sentenza viene riconfermata. Il 14 giugno 1988 per\u00f2 la 1\u00aa sezione penale della Corte suprema di Cassazione assolve entrambi gli imputati con formula piena perch\u00e9 \u00abil fatto non sussiste\u00bb.\nIl 10 ottobre 1987 il giudice istruttore di Bologna e poi il 5 gennaio 1988 la corte di appello di Bologna emettono entrambe sentenza di archiviazione del procedimento penale in fase istruttoria che vede indagati l'ex direttrice responsabile de \"Il Bolscevico\" Patrizia Pierattini e il giudice Domenico Gallo per il reato di \u00abvilipendio alla magistratura\u00bb e \u00abistigazione a disobbedire alle leggi\u00bb in riferimento a una dichiarazione scritta da Gallo sul processo Scuderi-\"Il Bolscevico\" del 1986 e pubblicata sul giornale stesso. Il sostituto procuratore generale di Bologna Gino Paolo Latini ricorre contro entrambe le sentenze, ma il ricorso viene definitivamente rigettato dalla Cassazione il 6 aprile 1988.\nIl 18 ottobre 1990 viene aperto un procedimento penale a carico di Scuderi, Mino Pasca e Monica Martenghi, gli ultimi due rispettivamente direttore politico e direttrice responsabile de \"Il Bolscevico\" e dello stampatore, con l'accusa di \u00aboffesa al prestigio del presidente della Repubblica\u00bb in relazione all'articolo \"Fare piena luce sui rapporti Cossiga-P2\". Il 20 aprile 1991 il Gip accoglie la richiesta di proroga di 6 mesi dei termini di scadenza delle indagini preliminari avanzata dal Pm. Inoltre nel novembre del 1991 si apprende che indagini riguardano l'editoriale pubblicato su \"Il Bolscevico\" del 29 marzo 1991 dal titolo \"Attenti a Cossiga\". Il 13 novembre 1991 la 2\u00aa sezione penale di Firenze assolve Scuderi, Pasca e Martenghi e altri due militanti di base dal reato di \u00abistigazione alla diserzione e alla disobbedienza militare\u00bb durante la guerra nel Golfo in merito allo slogan \u00abDisertare, non sparare, rivoltarsi\u00bb riportato sui numeri del 28 dicembre 1990 e 25 gennaio 1991 de \"Il Bolscevico\" perch\u00e9 \u00abil fatto non sussiste\u00bb. Tale sentenza viene riconfermata in pieno il 10 novembre 1992 in secondo grado, con la sostituzione della formula di assoluzione per Pasca e Scuderi con \u00abper non aver commesso il fatto\u00bb.\nIl PMLI ha vinto una causa che aveva intentato nei confronti dei quotidiani \"Libero\" e \"la Padania\" che avevano accusato il PMLI di rapporti con organizzazioni islamiche fondamentaliste e qaediste. I quotidiani sono stati condannati a versare un risarcimento economico al PMLI per diffamazione.\nRelazioni con gli altri partiti di stampo marxista-leninista.\nIl PMLI ha avuto stretti contatti con il Partito Comunista Cinese fino al 1981, anno del ripudio della Rivoluzione Culturale da parte del PCC, che ha causato la rottura definitiva tra i due partiti. Il PMLI ha cercato anche di stringere rapporti amichevoli con il Partito del Lavoro d'Albania, ma poi si \u00e8 dissociato da Enver Hoxha dopo che quest'ultimo ha respinto il maoismo.\nDal 1975 il partito ha avuto stretti rapporti con il Partito Comunista di Kampuchea (PCK) e Pol Pot, anche in seguito all'invasione vietnamita della Cambogia nel 1978. Un dirigente del Partito ha visitato una zona controllata dal PCK nel 1987. Il partito ha inoltre sostenuto la rivoluzione iraniana in chiave antimperialista e un dirigente del Partito ha visitato l'Iran nel 1992.\nIntrattiene o ha avuto rapporti con il Partito Marxista-Leninista di Germania, il Partito Comunista Marxista-Leninista di Grecia, il Nucleo Marxista Leninista in Messico, il Partito Marxista-Leninista d'Ucraina, il Partito Comunista delle Filippine, il Partito Comunista Rivoluzionario d'Argentina, il Partito Comunista (marxista-leninista) di Panama, il Partito Comunista Rivoluzionario dell'Uruguay e il Partito Comunista d'India (marxista-leninista) Liberazione.\nAlla quinta sessione plenaria del comitato centrale del Partito l'11 ottobre 2015 il PMLI ha assunto una posizione di sostegno allo Stato Islamico contro la \u00absanta alleanza imperialista\u00bb che combatte, sebbene abbia anche condannato gli attentati attribuiti allo Stato Islamico in Europa e altrove."}
{"id": "96425", "revid": "20768", "url": "https://it.wikipedia.org/wiki?curid=96425", "title": "Apprendimento", "text": "Lapprendimento, nella psicologia cognitiva, consiste nell'acquisizione o nella modifica di conoscenze, comportamenti, abilit\u00e0, valori o preferenze e pu\u00f2 riguardare la sintesi di diversi tipi di informazione. Possiedono questa capacit\u00e0 gli esseri umani, gli animali, le piante. L'evoluzione del comportamento nel tempo segue una curva di apprendimento. Lo studio dell'apprendimento umano fa parte della psicologia sperimentale, della pedagogia, della psicologia cognitiva e delle scienze dell'educazione. Le istituzioni dell'educazione formale devono tener conto dei principi generali che regolano l\"apprendimento\" nella stesura del progetto educativo. Numerose sono le agenzie sociali che producono \"apprendimento\" informale. Possono essere appresi sia comportamenti adattativi che disadattivi.\nGeneralit\u00e0.\nL'apprendimento \u00e8 un cambiamento relativamente permanente che deriva da una nuova esperienza o dalla pratica di nuovi comportamenti, ovvero una modificazione di un comportamento complesso, abbastanza stabile nel tempo, derivante dalle esperienze di vita e/o dalle attivit\u00e0 dal soggetto. Esso \u00e8 dunque un processo \"esperienziale\": le nostre esperienze, compresa l'attuazione di nuove attivit\u00e0, possono infatti influenzare significativamente le nostre connessioni neuronali e quindi le nostre strutture cerebrali.\nDal punto di vista psicologico, l'apprendimento \u00e8 dunque una funzione dell'adattamento di un soggetto risultante dall'esperienza di un problema o contesto nuovo (o cambiamenti nel contesto), ovvero un processo attivo di acquisizione di comportamenti stabili in funzione dell'adattamento ai cambiamenti nell'ambiente (o contesto), che costituiscono, per il soggetto, problemi da risolvere. In sostanza, apprendere vuol dire acquisire nuove modalit\u00e0 di agire o reagire per adattarsi ai cambiamenti dei contesti ambientali, compresi i contesti relazionali. Se i comportamenti modificati dall'esperienza sono relativamente semplici, si parla di condizionamento, fenomeno dovuto all'esposizione a nuovi stimoli interni o esterni.\n\u00c8 possibile caratterizzare nell'apprendimento due distinti aspetti: \n- l'apprendimento come legato ad un cambiamento nella configurazione di stimoli (o presentarsi di nuovi problemi). \n- l'apprendimento come legato all'esperienza di un'esposizione continuativa alla stessa configurazione di stimoli.\nDa queste caratteristiche del processo risultano anche le definizioni operative che consentono di misurare l'apprendimento stesso.\n\u00c8 possibile distinguere l'apprendimento dalla maturazione (che non dipende dall'esposizione ad alcuno stimolo esterno, ma dallo sviluppo delle strutture biologiche dell'individuo e della specie). Con l'esposizione a contesti diversi, l'apprendimento tende ad aumentare le competenze e i repertori comportamentali degli individui, ampliando la gamma di problemi che possono affrontare e gestire. La maturazione tende a far emergere caratteristiche comuni in individui ben adattati della stessa comunit\u00e0. Cambiamenti del potenziale comportamentale a breve termine, come ad esempio la stanchezza o transitorie influenze ormonali, non costituiscono \"apprendimento\". Alcuni cambiamenti a lungo termine, viceversa, non dipendono dall'apprendimento ma dall'avanzare dell'et\u00e0 (maturazione o invecchiamento). Lo sviluppo personale, quindi, risulta un intreccio di apprendimento e maturazione.\nLa \"maturazione\" invece \u00e8 descritta da Lev Sem\u00ebnovi\u010d Vygotskij come strutturazione della base culturale dell'individuo: questa sarebbe determinata dall'ambiente naturale e storico-sociale, che prende il controllo dei comportamenti, al ridursi delle motivazioni biologiche.\nTra le abilit\u00e0 che possono essere apprese c'\u00e8 l'apprendimento stesso. Si pu\u00f2 imparare ad apprendere. Lo spostamento da apprendimenti di primo livello a quelli di secondo livello produce quello che Gregory Bateson definisce Deuteroapprendimento.\nL'educazione risulta l'attivit\u00e0 umana socialmente regolata e designata a promuovere l'altrui apprendimento.\nTipi di apprendimento.\nApprendimento non-associativo.\nL'apprendimento non-associativo fa riferimento a \"un cambiamento relativamente permanente nella forza di risposta ad un singolo stimolo successivo a esposizione ripetuta allo stesso. Le modifiche a causa di fattori quali l'adattamento sensoriale, l'astenia, o i traumi fisici non rientrano nell'apprendimento non associativo. \"\nL'apprendimento non associativo pu\u00f2 essere diviso in abitudine e sensibilizzazione.\nAbitudine.\nAssuefazione \u00e8 un esempio di apprendimento non associativo in cui la forza o la probabilit\u00e0 di una risposta diminuisce quando la risposta viene ripetuta. La risposta \u00e8 in genere una risposta riflessa o incondizionata. Cos\u00ec, l'assuefazione deve essere distinta dall'estinzione, che \u00e8 un processo associativo. Nell'\"estinzione operante\" una risposta diminuisce, perch\u00e9 non \u00e8 seguita dal premio: per esempio se un gufo impagliato (o un predatore simile) viene messo nella gabbia di piccoli uccelli, questi inizialmente reagiscono ad esso come se fosse un vero e proprio predatore. Presto per\u00f2 gli uccelli reagiscono meno, mostrando assuefazione. Se un altro gufo impagliato \u00e8 introdotto (o lo stesso rimosso e reintrodotto), gli uccelli reagiscono ad esso di nuovo come se fosse un predatore, dimostrando che \u00e8 solo uno stimolo molto specifico a cui si sono abituati. L'assuefazione \u00e8 stata dimostrata in tutte le specie animali, nonch\u00e9 sulle piante sensibili come la Mimosa pudica e il grande protozoo \"Stentor coeruleus\".\nSensibilizzazione.\nLa sensibilizzazione \u00e8 un esempio di apprendimento non associativo in cui la progressiva amplificazione della risposta segue ripetute somministrazioni di uno stesso stimolo (Bell et al., 1995). Un esempio quotidiano di questo meccanismo \u00e8 la stimolazione tonica ripetuta sui nervi periferici che si verifica se una persona si strofina il braccio in modo continuo: dopo un po' questa stimolazione crea una sensazione di calore che alla fine si trasforma in dolore. La presenza di dolore alla risposta sinaptica progressivamente amplificata avverte che la stimolazione \u00e8 nociva.\nApprendimento attivo.\nL'apprendimento attivo si verifica quando una persona prende il controllo della propria esperienza di apprendimento: dal momento che la comprensione delle informazioni \u00e8 l'aspetto fondamentale dell'apprendimento, \u00e8 importante per gli studenti riconoscere ci\u00f2 che capiscono da ci\u00f2 che non capiscono. L'apprendimento attivo incoraggia gli studenti ad avere un dialogo interno in cui verbalizzare intese. Questa e altre strategie metacognitive possono essere insegnate a un bambino nel corso del tempo. Gli studi all'interno della metacognizione hanno dimostrato il valore di apprendimento attivo. Inoltre, gli studenti hanno pi\u00f9 incentivi a imparare quando hanno il controllo non solo su come imparano, ma anche su ci\u00f2 che imparano. L'apprendimento attivo \u00e8 una caratteristica fondamentale dell'apprendimento centrato sullo studente. Al contrario, l'apprendimento passivo e l'istruzione diretta sono le caratteristiche di apprendimento insegnante-centrico (o educazione tradizionale).\nApprendimento associativo.\nL'apprendimento associativo \u00e8 il processo per cui qualcuno apprende un'associazione tra due stimoli, o un comportamento e uno stimolo. Le due forme di apprendimento associativo sono condizionamento classico e condizionamento operante. Nel primo, uno stimolo precedentemente neutro \u00e8 ripetutamente presentato insieme a un riflesso che susciti stimoli, fino a che lo stimolo neutro provoca una risposta da solo. Nel condizionamento operante, un certo comportamento \u00e8 rinforzato o punito, ci\u00f2 altera la probabilit\u00e0 che il comportamento si ripresenter\u00e0.\nCondizionamento operante.\nIl condizionamento operante si distingue dal condizionamento pavloviano perch\u00e9 utilizza il rinforzo-punizione per modificare un'associazione di azione-risultato. Al contrario, il condizionamento pavloviano comporta il rafforzamento dell'associazione stimolo-risultato.\nLe teorie elementari di apprendimento associativo sostengono che stimoli opposti tendono ad essere percepiti come unit\u00e0 separate, piuttosto che 'olisticamente' (vale a dire come una singola unit\u00e0)\nIl comportamentismo \u00e8 un movimento psicologico che cerca di alterare il comportamento preparando l'ambiente per suscitare successivi cambiamenti e provvedere a mantenere o diminuire un comportamento. Tuttavia, essi non negano che ci siano processi di pensiero che interagiscono con quei comportamenti.\nL'attualizzazione ritardata \u00e8 il processo di svalutazione dei premi in base al ritardo di tempo in cui vengono presentati. Questo processo si pensa sia legato all'impulsivit\u00e0. L'impulsivit\u00e0 \u00e8 un processo fondamentale in molti comportamenti (come per l'abuso di sostanze, il gioco d'azzardo patologico, il disturbo ossessivo-compulsivo etc). Prendere decisioni \u00e8 una parte importante della vita di tutti i giorni; prendiamo queste decisioni basandoci su ci\u00f2 che percepiamo come azioni pi\u00f9 importanti o meritevoli. Ci\u00f2 \u00e8 determinato da quello che troviamo negli stimoli di maggior rinforzo, cos\u00ec quando si insegna a un individuo una risposta, \u00e8 necessario trovare il rinforzo pi\u00f9 potente per quella persona. Questo pu\u00f2 essere un rinforzo pi\u00f9 grande in un momento successivo o un pi\u00f9 piccolo rinforzo, ma immediato.\nCondizionamento classico.\nIl paradigma tipico del condizionamento classico comporta ripetutamente l'abbinamento di un stimolo incondizionato (che evoca immancabilmente una risposta riflessa) con un altro stimolo precedentemente neutro (che normalmente non evoca la risposta). Dopo il condizionamento, la risposta si verifica sia allo stimolo incondizionato che all'altro, lo stimolo non correlato (ora denominato \"stimolo condizionato\"). La risposta allo stimolo condizionato \u00e8 definita una risposta condizionata: l'esempio classico \u00e8 Ivan Pavlov e i suoi cani. Pavlov aveva aggiunto ai cani del cibo a base di carne, cosa che port\u00f2 alla salivazione dei cani: la carne polvere \u00e8 lo \"stimolo incondizionato\" e la salivazione \u00e8 la \"risposta incondizionata\". Pavlov fece squillare un campanello prima di presentare il cibo: la prima volta che Pavlov suon\u00f2 il campanello, allo stimolo neutro, i cani non salivarono, ma una volta che aggiunse la polvere di carne in bocca i cani cominciarono a salivare. Dopo numerosi abbinamenti di campana e cibo, i cani impararono che la campana segnalava che il cibo era in arrivo, e incominciarono a salivare appena sentito il campanello. Una volta che questo avvenne, la campana divenne lo \"stimolo condizionato\" e la salivazione divenne la \"risposta condizionata\". Il condizionamento classico \u00e8 stato dimostrato in molte specie: si \u00e8 visto nelle api, nel riflesso di estensione della proboscide.\nImprinting.\nL'imprinting \u00e8 un tipo di apprendimento che si verifica in una determinata fase della vita, \u00e8 rapido e apparentemente indipendente dalle conseguenze del comportamento. Nell'imprinting filiale, animali giovani, in particolare gli uccelli, formano un'associazione con un altro individuo o in alcuni casi, un oggetto, che corrisponderebbe a un genitore. Nel 1935, l'austriaco zoologo Konrad Lorenz scopr\u00ec che certi uccelli seguono e formano un legame se l'oggetto emette suoni.\nDescrizione.\nElementi dello sviluppo che consentono l'apprendimento.\nIl neonato apprende in modo inconsapevole ad adoperare il proprio corpo e il linguaggio. L'apprendimento diventa intenzionale dal momento in cui sono disponibili:\nIl condizionamento rispondente di Ivan Pavlov.\nIl primo approccio comportamentista di studio dell'apprendimento fu il cosiddetto apprendimento di tipo associativo per contingenza temporale (o condizionamento rispondente, o altrimenti detto condizionamento classico) di Ivan Pavlov.\nQuesto approccio, fatto proprio dal paradigma comportamentista, studia il particolare aspetto dell'apprendimento che riguarda gli stimoli in grado di elicitare un riflesso fisiologico.\nIncuriosito dall'osservazione che i cani usati per i suoi studi sull'attivit\u00e0 digestiva iniziavano a salivare anche prima di annusare l'odore del cibo (fatto strano, dato che il cane usa l'olfatto per decidere se un oggetto \u00e8 commestibile e dare quindi avvio alla salivazione e altri processi digestivi), Pavlov decide di approfondire la questione ideando un semplice paradigma sperimentale: in associazione con il cibo e il suo odore, viene presentato un secondo stimolo che in natura non ha niente a che vedere con la salivazione del cane, per esempio il suono di una campanella. Quello che si osserva \u00e8 che dopo ripetute presentazioni dei due stimoli associati, il cane comincia a rispondere con la salivazione anche alla sola presenza del suono della campanella. L'apprendimento consiste in questo caso nel fatto che il cane usa un comportamento che gi\u00e0 possiede (reazione di salivazione) in risposta a uno stimolo diverso da quello programmato dalla natura tramite evoluzione.\nAttraverso questi studi, Pavlov deline\u00f2 una curva di apprendimento (forza del condizionamento in asse verticale per numero di associazioni stimolo condizionato-stimolo incondizionato in asse orizzontale) dal profilo tipico, entro la quale prima l'apprendimento aumenta rapidamente dopo l'esposizione a poche associazioni, poi si stabilizza, mentre le associazioni successive influiscono sempre meno (vedi la curva della memorizzazione di Hermann Ebbinghaus).\nAttraverso l'associazione di pi\u00f9 stimoli in sequenza \u00e8 possibile costruire lunghe catene di condizionamenti rispondenti, per esempio il cane che risponde con la salivazione prima all'odore di cibo poi alla semplice vista del cibo, poi alla vista del padrone che si avvicina con in mano una confezione di cibo, poi alla vista del padrone che si dirige dove \u00e8 conservata la confezione di cibo.\nTenendo conto che il condizionamento rispondente applicato alla risposta fisiologica di paura \u00e8 molto pi\u00f9 efficiente rispetto ad altre risposte (meno tempo per ottenere l'apprendimento e apprendimento molto pi\u00f9 resistente e di lunga durata), il condizionamento rispondente pu\u00f2 essere chiamato in causa per spiegare la genesi di alcuni particolari casi di fobia, per esempio se la fisiologica paura di un rumore fortissimo viene associata a un animale che per caso si trovava nel campo visivo proprio in quel momento pu\u00f2 ingenerarsi paura immotivata verso quell'animale, cio\u00e8 si apprende per associazione a rispondere con paura ad uno stimolo che in natura non dovrebbe provocarla.\nIl condizionamento operante di Burrhus Skinner.\nQuesta forma di apprendimento, insieme al condizionamento classico, rappresenta la base dell'approccio comportamentista allo studio delle funzioni psichiche. Inoltre, questo condizionamento \u00e8 detto operante perch\u00e9 basato su operazioni legate ai muscoli volontari. In questo caso infatti l'apprendimento non avviene a livello di riflessi come nel condizionamento rispondente, ma di operazioni motorie pi\u00f9 complesse.\nIl setting di ricerca entro cui Skinner ha sviluppato questa teoria, prende il nome da questo ricercatore, la Skinner Box. Nel suo interno c'\u00e8 un topo che necessita di premere un tasto o spingere una leva per aprire una dispensa di cibo. L'animale affamato, in condizione di alta attivazione motivazionale viene spinto alla ricerca del cibo. Nel corso del normale comportamento esplorativo che il topo mette in atto, esso casualmente preme la leva per arrivare al cibo, che funge da rinforzo positivo. Questo comportamento, rinforzato, tende ad essere sempre pi\u00f9 frequente, fino a quando l'animale arriva a premere direttamente la leva giusta. A questo punto l'animale ha appreso, anche senza comprenderla, un'operazione (interazione volontaria complessa) condizionata dal rinforzo positivo del cibo. \u00c8 possibile inserire in questo tipo di sperimentazioni anche una punizione, come per esempio la scossa elettrica associata a un'altra leva. Tuttavia, la punizione non \u00e8 la controparte del rinforzo ma presenta caratteristiche peculiari: sebbene sia in grado di diminuire (o anche inibire) temporaneamente la probabilit\u00e0 di un comportamento, la punizione non elimina il comportamento dal repertorio del soggetto e non aiuta a selezionare e apprendere il comportamento corretto. Inoltre pu\u00f2 dar vita a comportamenti alternativi come la risposta di fuga e in seguito l'evitamento, oltre che a risposte emotive negative che interferiranno coi futuri tentativi di apprendimento.\nUna particolare tecnica di apprendimento, detta modellamento (in inglese shaping) \u00e8 stata sviluppata a partire dal condizionamento operante di Skinner. Questa tecnica, largamente testata sull'apprendimento dell'uomo risulta utile per modificare gradatamente un comportamento. La prima volta viene premiato (attraverso un rinforzo positivo) un comportamento che si avvicina gradualmente a quello che si vuole sviluppare (anche se solo approssimativo), la seconda solo le esecuzioni che progrediscono in una situazione pi\u00f9 corretta, la terza si premiano solo le prestazioni ancora pi\u00f9 corrette, e cos\u00ec via. \u00c8 importante, per sviluppare uno shaping efficace, che i rinforzi siano continui. Sono tuttavia possibili anche rinforzi intervallati, ma essi risultano pi\u00f9 utili per riapprendere comportamenti gi\u00e0 appresi. \u00c8 comunque importante che sia premiato sempre lo stesso comportamento.\nGli studi sul modello del condizionamento operante, hanno, in estrema sintesi, portato a postulare una serie di condizioni che rendono pi\u00f9 efficace l'apprendimento:\n\u00c8 vero per\u00f2 che trascorso del tempo in cui allo stimolo non corrisponde un rinforzo, l'apprendimento acquisito dall'animale scompare. Ci\u00f2 perch\u00e9 nell'apprendimento \u00e8 necessaria continuit\u00e0, ripetitivit\u00e0 ed esercitazione.\nL'apprendimento concettuale e imitativo.\nIl focus non \u00e8 pi\u00f9 nell'apprendimento inconsapevole per prove ed errori della tradizione comportamentista, ma nel processo di ristrutturazione cognitiva associata al vissuto consapevole di comprensione immediata. La psicologia della Gestalt, attraverso l'opera di K\u00f6hler si \u00e8 occupata di questa forma di apprendimento. Wolfgang K\u00f6hler, studiando i processi di apprendimento nelle scimmie antropoidi, ha definito \"Insight\" questa forma di comprensione immediata e improvvisa.\nLe profonde differenze con la tradizione comportamentista possono essere ricondotte a questi punti:\nIl soggetto non ha proceduto per prove ed errori, non \u00e8 quindi una modalit\u00e0 di apprendimento associativo, ma ha ristrutturato funzionalmente gli elementi del problema trovando una precisa soluzione.\nL'apprendimento imitativo si pu\u00f2 trovare anche nei cuccioli di animali, che, non conoscendo ancora il mondo, possiedono un istinto animale innato e, dopo l\"imprinting\", imitano ogni azione della madre anche senza conoscerne il fine immediato e il fine ultimo.\nSecondo il pedagogista Daniele Mattoni, \"Oggi buona parte della teoria psicologica e pedagogica \u00e8 concorde su un punto: il potenziale di sviluppo di un individuo, pur variando da individuo a individuo per l\u2019influenza di fattori genetici, ha bisogno, per potersi realizzare, della stimolazione dell\u2019ambiente\". In altre parole, un ambiente imitativo denotato da povert\u00e0 di repertori comportamentali e scarsi valori umanistici potrebbe limitare ampiamente le possibilit\u00e0 di venire a contatto con occasioni di apprendimento concettuale e imitativo potenzianti per l'individuo. Questo aspetto trova supporto anche negli approcci classici della formazione, tra cui in Donald Kirkpatrick, sviluppatore del \"Four-Level Training Evaluation Model\", un modello di valutazione dell'apprendimento ampiamente utilizzato su scala internazionale, alla base del quale vi \u00e8 il concetto di \"reazione\" del soggetto rispetto ad uno stimolo formativo. Qualora gli stimoli formativi anche imitativi siano di bassa qualit\u00e0 la reazione di apprendimento di nuove competenze non avverr\u00e0 e tender\u00e0 a predominare lo \"status quo\".\nProblem solving.\nIl problem solving rappresenta l'approccio cognitivista allo studio dell'intelligenza, e prende le mosse dalla teoria gestaltista dell'apprendimento concettuale.\nIl \"problem solving\" \u00e8 un processo mentale volto a trovare un percorso che porta il cambiamento da una situazione iniziale ad una disposizione finale. La capacit\u00e0 di problem solving \u00e8 spesso adoperata come misura empirica dell'intelligenza. Il pensiero logico misurato dal quoziente d'intelligenza infatti, all'interno dei processi di problem solving, \u00e8 applicato alla risoluzione di uno specifico problema. Tale contestualizzazione del pensiero logico porta i soggetti ad ottenere prestazioni pi\u00f9 elevate, e fornisce una misura pi\u00f9 attendibile, anche se meno generale dell'intelligenza.\nLa definizione dell'intelligenza in termini di problem solving rappresenta il primo passo compiuto dagli psicologi da una visione dell'intelligenza di tipo scolastico a concetti pi\u00f9 differenziati, come per esempio intelligenza fluida-cristallizzata (Raymond Cattell), o intelligenza logica-creativa, e recentemente i concetti di intelligenze multiple (Howard Gardner) e intelligenza emotiva (Daniel Goleman). Max Wertheimer (1965) distingue un'intelligenza logica, esprimentesi ad esempio nel ragionamento analitico, e un'intelligenza creativa, orientata alla sintesi e alla costruzione del nuovo. La prima orientata ai problemi convergenti, la seconda orientata alla soluzione di problemi divergenti.\nUlric Neisser, padre dell'approccio cognitivista alla psicologia, evidenzia il problem solving come strategia efficace di apprendimento. Neisser struttura un processo di problem solving attraverso le seguenti fasi:\nL'autore identifica una serie di caratteristiche del processo di problem solving adoperabili per la strutturazione un apprendimento efficace:\nL'approccio situato all'apprendimento.\nLa psicologia sociale analizza i fenomeni legati all'apprendimento anche in un'ottica non pi\u00f9 incentrata su un livello d'analisi individuale, ma sulle interazioni sociali. In questo approccio il contesto sociale dove avviene l'apprendimento non \u00e8 pi\u00f9 solo un contenitore di stimoli, risposte e processi cognitivi, ma un elemento che pervade gli individui, e ne determina (in una maniera non meccanicistica) la condotta attraverso il linguaggio e i simboli che esso contiene.\nUna teoria volta all'analisi dello sviluppo dell'apprendimento che mette in primo piano il linguaggio \u00e8 data dall'opera di Lev Vygotskij. Questo autore definiva il linguaggio come vettore chiave della costruzione delle capacit\u00e0 personali, che attraverso di esso si manifestavano prima nel contesto sociale. Attraverso il concetto di \"zona di sviluppo prossimale\" Vygotskij postulava come tali capacit\u00e0 si manifestassero in duplice entit\u00e0: in un primo momento nel contesto sociale entro cui l'individuo era inserito, in un secondo momento, una volta interiorizzata questa capacit\u00e0 attraverso la comunicazione, come capacit\u00e0 personali. Secondo questo autore allora il linguaggio rappresenta il vettore chiave dello sviluppo delle capacit\u00e0 dei singoli individui. A partire dalle teorizzazioni di Vygotskij, si \u00e8 sviluppato un approccio situato allo studio della comunicazione e del linguaggio che non trascende l'individuo dalle dinamiche sociali in cui \u00e8 inserito, dinamiche apprese e agite attraverso il medium fondamentale dell'apprendimento che \u00e8 il linguaggio stesso. I punti fondamentali della riflessione di Vygotskij sul linguaggio possono essere cos\u00ec sintetizzati:\nPer rielaborare questo approccio situato all'apprendimento, Jean Lave ne identifica tre pilastri fondamentali:\nDa queste dimensionalit\u00e0 emerge uno studio situato dell'apprendimento non pi\u00f9 incentrato sulle caratteristiche personali che ne favoriscono o meno lo sviluppo, ma, in una prospettiva sociale, incentrata totalmente sulle dinamiche di interazione che si sviluppano attraverso il linguaggio stesso.\nIl linguaggio diviene allora, oltre che il principale oggetto di studio delle pratiche di sviluppo e trasmissione della conoscenza, anche la metodologia principale adottata. Emerge una psicologia sociale discorsiva che identifica nella metodologie etnografiche e nell'analisi del discorso le basi su cui costruire ricerche sui processi di comunicazione e di apprendimento.\nStrutturare l'esperienza di apprendimento.\nEsistono quattro principi utili alla strutturazione dell'esperienza di apprendimento, essi si riferiscono al modo in cui l'esperienza deve essere insegnata, in ambito scolastico, sportivo e sociale:\nLa teoria dell'apprendimento sociale.\nLa teoria dell'apprendimento sociale, sviluppata da Albert Bandura (1971), ipotizza l'apprendere attraverso l'imitazione e la riproduzione. Questo tipo di apprendimento, presente anche negli animali, si verifica attraverso una serie di condizioni:\nQuesta forma di apprendimento, detto vicario (in quanto gli effetti si producono nell'osservatore invece che nel modello che sperimenta direttamente le contingenze ambientali), \u00e8 incentrato sul processo di imitazione che intercorre tra osservatore e osservato.\nQuesta teoria, diversamente dal condizionamento operante di Skinner, elabora un concetto di \"modellamento\", in inglese \"\"modeling\". Il concetto di \"modellamento\" di Albert Bandura, radicalmente nuovo, \u00e8 stato adottato come un vero e proprio paradigma di studio dell'apprendimento, detto anche \"apprendimento osservativo\", in quanto \u00e8 sufficiente l'osservazione di un modello che esegue il comportamento desiderato, da parte del soggetto, per facilitare l'esecuzione del comportamento stesso, ivi incluse le reazioni emozionali.\nSi distingue dalla tecnica dello \"shaping\"\" elaborata sulla base della teoria del condizionamento rispondente, poich\u00e9 Bandura si concentra sui processi di imitazione tra osservatore e osservato. Questo processo di identificazione \u00e8 legato anche ad aspetti cognitivo-affettivi, e si ritrova spesso in condotte di identificazione che le persone adottano in determinati ruoli o personaggi sociali.\nBandura, negli esiti pi\u00f9 recenti della sua teoria, attraverso la definizione del concetto di autoefficacia percepita ha segnato il passaggio dalla teoria dell'apprendimento sociale alla teoria sociale cognitiva, ponendo l'accento sui fattori interni dell'individuo (cognizioni, emozioni, rappresentazioni, valutazioni), oltre che gli stimoli esterni, come concause della condotta. In particolare le convinzioni riguardo alla propria efficacia personale costituiscono uno degli aspetti principali per sviluppare situazioni di apprendimento. Bandura identifica quattro fonti di informazioni principali per la costruzione dell'efficacia:\nOgni mezzo di influenza, sia esso sociale, cognitivo o affettivo, a seconda della sua natura, pu\u00f2 operare attraverso una o pi\u00f9 di questi canali di informazione e costruzione dell'efficacia.\nI metodi e le finalit\u00e0 d'indagine dell'apprendimento.\nLe metodologie fondamentali per lo studio dell'apprendimento, nei nuclei teorici proposti, fanno riferimento alla sperimentazione in laboratorio. \u00c8 possibile studiare invece le modalit\u00e0 di apprendimento legate alla ristrutturazione cognitiva, e nei suoi sviluppi in chiave cognitivista, legati al problem solving, anche mediante metodologie sul campo, attraverso studi di tipo correlazionale.\nLe applicazioni degli studi sull'apprendimento sono innumerevoli nel campo dell'educazione, sia nell'ambito dell'istruzione programmata, sia nel campo della formazione per adulti. Operativamente, in questo campo, le teorie sull'apprendimento permettono di costruire un processo funzionale (per il target per cui \u00e8 progettato) all'atto dell'apprendere, fornendo indicazioni sullo sviluppo dell'evento formativo stesso. Un esempio di applicazione della teoria nella pratica pu\u00f2 essere rappresentato dalla definizione di un evento formativo in base alle condizioni di sviluppo dell'autoefficacia percepita definite da Albert Bandura: le esperienze dirette, le esperienze di modellamento, la persuasione da parte degli altri significativi e gli stati fisiologici ed affettivi. Un processo efficace di apprendimento potr\u00e0 allora contenere tutte queste leve, mettendo l'accento su l'una o l'altra a seconda del contenuto, della capacit\u00e0 operativa, della capacit\u00e0 di gestione emotiva, della competenza (etc..) da apprendere.\nLe teorie sull'apprendimento rappresentano inoltre un valido strumento nel campo della psicologia clinica. L'approccio comportamentista, per esempio, adotta un processo di intervento costruito sui principi del condizionamento classico, per intervenire sulle fobie.\nIl livello di analisi dell'apprendimento, oltre che individuale, pu\u00f2 essere anche collettivo, od organizzativo. Sempre pi\u00f9 contributi si concentrano infatti sui processi di apprendimento organizzativo, creando e distribuendo sapere al loro interno. In quest'ottica i contributi sull'apprendimento organizzativo evidenziano, con sempre maggiore importanza, l'interconnessione tra i processi individuali e collettivi."}
{"id": "96426", "revid": "396099", "url": "https://it.wikipedia.org/wiki?curid=96426", "title": "Etichetta", "text": ""}
{"id": "96427", "revid": "729019", "url": "https://it.wikipedia.org/wiki?curid=96427", "title": "Gotha Go 345", "text": "Il Gotha Go 345 era un aliante d'assalto sperimentale progettato dall'azienda tedesca Gothaer Waggonfabrik verso la fine della seconda guerra mondiale.\nStoria del progetto.\nFu concepito nel 1944 come aliante civile da trasporto. La versione militare, tuttavia, mut\u00f2 il progetto in quello di un aliante d'assalto e dotato di propulsione a reazione. Questa versione, chiamata 345 B, ebbe una capienza di 10 soldati equipaggiati.\nFonte di energia ausiliaria erano due Pulsoreattori Argus posti sotto le ali. Particolare originale, davanti alla cabina del pilota era posto un retrorazzo per facilitare l'atterraggio. Una vera e propria prova sul campo non ci fu mai a causa dell'invasione alleata che blocc\u00f2 ogni sviluppo del progetto.\nIn entrambe le versioni si trattava di un monoplano con ali a sbalzo in legno, bilongherone, rivestite in compensato. La fusoliera aveva struttura in tubi di acciaio saldati e rivestimento in tela. Il piano orizzontale era montato sulla deriva in posizione alta; gli impennaggi avevano struttura lignea e copertura in compensato tranne le parti mobili, ricoperte in tela.\nVersioni.\n345 A.\nLa prima versione: aliante da trasporto.\nIl carrello era triciclo con gli elementi principali ammortizzati ed il ruotino anteriore orientabile. L'equipaggio era composto da due persone fianco a fianco; il muso era interamente apribile per facilitare le operazioni di carico nel vano interno. Le dimensioni di quest'ultimo erano: 4,06 x 1,33 x 1,56 m.\n345 B.\nLa versione militare del progetto iniziale, era caratterizzata dai propulsori ausiliari: due Pulsoreattori Argus ai lati della fusoliera, sotto le ali. Il carrello era costituito da un pattino centrale retrattile sospeso su quattro ammortizzatori al centro della fusoliera.\nL'equipaggio era composto da due persone fianco a fianco mentre il vano posteriore poteva ospitare 10 soldati completamente equipaggiati; l'accesso era consentito da porte ribaltabili sui fianchi della fusoliera.\nUn retrorazzo (posto tra i piloti) veniva azionato appena prima dell'atterraggio. Era inoltre disponibile un paracadute di frenata."}
{"id": "96428", "revid": "2075278", "url": "https://it.wikipedia.org/wiki?curid=96428", "title": "Cinema d'animazione", "text": "Il cinema d'animazione deve la sua nascita a Charles-\u00c9mile Reynaud, l'inventore del \"Th\u00e9\u00e2tre optique\", una macchina che proiettava su telo, grazie a un gioco di specchi, figure disegnate su un rullo di carta, mentre gli sfondi sui quali si muovevano le immagini venivano creati grazie a una lanterna magica.\nLa prima proiezione avvenne nel 1892, tre anni prima della presentazione al pubblico dell'invenzione dei fratelli Lumi\u00e8re. Dapprima le animazioni riguardarono il movimento di oggetti inanimati, come i film di trucchi di Georges M\u00e9li\u00e8s, poi utilizzando il procedimento fotogramma per fotogramma (o fotogramma singolo) si approd\u00f2 a una forma pi\u00f9 moderna di cinema d'animazione.\nLe tecniche.\nDall'avvento del proiettore e della macchina da presa, l'animazione \u00e8 stata contrassegnata dalla tecnica \"fotogramma per fotogramma\", che consiste nel fare scorrere un fotogramma alla volta davanti a una macchina da presa posta in posizione verticale.\nSeguendo questo procedimento i cineasti si sono cimentati nell'animazione di materiali pi\u00f9 diversi, dalla classica animazione su fogli di cellulosa, alla carta sabbia o pittura.\nL'animazione \"stop motion\".\nL'animazione \"stop motion\" (letteralmente \"fermare il movimento\" in inglese) racchiude moltissime tecniche, che possono sembrare completamente differenti a prima vista, ma che in realt\u00e0 sono molto simili, cambia solamente il materiale usato per fare le animazioni e qualche particolare accorgimento tecnico. Solitamente si fotografa l'oggetto da animare, gli si fa compiere un leggero movimento e si esegue un altro scatto. La sequenza di scatti proiettata velocemente crea l'impressione di un movimento continuo.\nLe animazioni di sabbia, pittura, oggetti inanimati sono realizzate seguendo questo procedimento.\nRay Harryhausen (1920-2013) \u00e8 probabilmente, assieme a George Pal (1906\u20131980) e Willis O'Brien (1886\u20131962, creatore del primo \"King Kong\"), il pi\u00f9 illustre esponente dell'arte degli effetti speciali e della animazione a passo uno (o stop motion). Impressionato a cinque anni dalla visione di \"Un mondo perduto\" (Harry Hoyt, 1925, con effetti speciali di O'Brien) si dedicher\u00e0 al cinema, realizzando tra le tante, alcune delle pellicole pi\u00f9 significative per questo genere di tecnica, come: \"A 30 milioni di km. dalla Terra\" (1957), \"I viaggi di Gulliver\" (1960), \"Gli argonauti 2\" (1963), \" Base Luna chiama Terra\" (1964), \"Il viaggio fantastico di Sinbad\" (1974), \"Sinbad e l'occhio della tigre\" (1977).\nIl ristorante dove s'incontrano i protagonisti di \"Monsters &amp; Co.\" (2001, Peter Docter), uno dei film del sodalizio Disney-Pixar, si chiama \"Harryhausen\". Il tributo degli autori a un maestro.\nJan \u0160vankmajer, autore estremamente prolifico, ha utilizzato la tecnica stop motion costantemente per tutta la sua carriera, combinandola pi\u00f9 volte con scene di attori in carne e ossa. L'artista ceco, ancora in piena attivit\u00e0, \u00e8 stato fonte d'ispirazione per numerosi autori successivi e la sua importanza nell'evoluzione cinematografica dell'animazione stop motion \u00e8 sicuramente maggiore della sua notoriet\u00e0, penalizzata soprattutto a livello internazionale da distribuzioni spesso ingenerose (in Italia, per esempio, i suoi film non vengono distribuiti).\nGrandi amanti di questo tipo di animazione sono il regista Tim Burton, autore di tre lungometraggi animati in \"stop motion\", \"Nightmare Before Christmas\" (1993, scritto, diretto da Henry Selick), \"La sposa cadavere\" (2005, scritto e diretto) e \"Frankenweenie\" (2012, scritto e diretto), e Nick Park, ideatore dei personaggi di Wallace &amp; Gromit, protagonisti di diversi corti e lungometraggi.\nL'animazione di silhouette.\nLe silhouette usate nel cinema d'animazione sono figure nere riprese di profilo (o pi\u00f9 spesso secondo una prospettiva \"egizia\", che mostra contemporaneamente pi\u00f9 punti di vista), ritagliate solitamente su un foglio metallico, che a differenza della carta \u00e8 pi\u00f9 robusto e quindi pi\u00f9 difficile da rovinare; oppure su cartoncino o infine combinando metallo e cartoncino. Queste silhouette non sono figurine uniche, ma sono composte da articolazioni mobili e sostituibili per rendere pi\u00f9 agevole il lavoro di animazione. Le silhouette vengono poste su un piano di lavoro orizzontale e retroilluminato per conferire massima opacit\u00e0 al nero e luminosit\u00e0 ai fondali colorati, e riprese dall'alto. Questa tecnica fu utilizzata largamente da Lotte Reiniger e Nobur\u014d \u014cfuji, caduta poi in disuso, \u00e8 stata ripresa da Michel Ocelot per realizzare il lungometraggio \"Principi e principesse\".\nL'animazione di plastilina (\"clay animation\").\nQuesta \u00e8 una tecnica molto conosciuta, utilizzata anche recentemente da Peter Lord per realizzare \"Galline in fuga\". La plastilina viene manipolata fino a ottenere la postura desiderata, viene scattata una foto del personaggio e si prosegue nella manipolazione per ottenere il movimento successivo.\nPeter Lord stesso spiegava che nel realizzare \"Galline in fuga\" i busti erano stati fabbricati in silicone in modo da evitare che si deformassero durante la fase di ripresa. Per alleggerire il lavoro inoltre erano state create innumerevoli teste e zampe in modo da avere sempre a disposizione la postura pi\u00f9 adeguata. In ogni caso ogni volta che un personaggio parlava si doveva animare la bocca in modo diverso affinch\u00e9 il movimento fosse sincronizzato alle parole registrate.\nUn'altra artista molto nota a livello europeo che realizza animazioni in plastilina \u00e8 Fusako Yusaki, giapponese naturalizzata italiana, i cui lavori sono trasmessi dalla televisione svizzera. Recentemente \u00e8 stata trasmessa la serie sul cagnolino \"Peo\".\nI fogli di celluloide (\"cel animation\").\nSottili fogli di celluloide (\"cel\") sui quali si disegnano i singoli movimenti (per esempio se un personaggio alza un braccio, su ogni foglio si disegna una fase del movimento); fatti scorrere davanti a una macchina da presa danno l'illusione di un movimento fluido e continuato. Nel caso di fotogrammi colorati, su un lato del foglio si disegna il contorno della figura, sul lato opposto si stende il colore. I movimenti principali vengono disegnati dal \"key animator\", i movimenti intermedi vengono realizzati dall'intercalatore, il colore \u00e8 posto infine dall'inchiostratore.\nQuesta tecnica \u00e8 quella maggiormente conosciuta e usata specialmente nel campo dell'animazione commerciale. \u00c8 utilizzata dalla Disney, da Hanna &amp; Barbera, da Hayao Miyazaki e nelle serie che vediamo in televisione.\nAnimazione al computer.\nQuesto tipo di tecnica cominci\u00f2 a diffondersi negli anni sessanta, anche se il computer fu inizialmente usato per realizzare gli effetti speciali dei film dal vero, venne poi utilizzato nei programmi televisivi, sia per le sigle che per animare pupazzi bidimensionali.\nAutori importanti.\n\u00c9mile Cohl (1857\u20131938).\n\u00c8 ritenuto l'inventore del disegno animato, con il personaggio di \"Fant\u00f4che\".\nIl suo classico \"Fantasmagorie\", del 1908 era costituito da una sequenza di trasformazioni fantastiche di una riga animata.\nWinsor McCay (1871\u20131934).\n\u00c8 stato un autore di fumetti, animatore e illustratore statunitense. Prolifico ed eclettico artista, pioniere del fumetto e del cinema d'animazione, ha realizzato importanti filmati, tra cui spicca \"L'affondamento del Lusitania\" (The Sinking of the Lusitania), racconto realistico, e allo stesso tempo ricco di suggestioni, di un episodio che ha contribuito all'ingresso degli Stati Uniti nella Prima guerra mondiale. Il primo in assoluto fu \"Little Nemo\", del 1911. Nella serie di Gertie il dinosauro (Gertie the Dinosaur) univa animazione e vaudeville, portando nei teatri le sue animazioni del \"dinosauro ammaestrato\". Walter Disney fu suo stimato allievo, a cui venne poi attribuito giustamente il titolo di inventore del cartone animato.\nBerthold Bartosch (1893\u20131968).\nNasce in Boemia, ma si trasferisce da ragazzo a Vienna e studia all'Accademia di belle arti. Fa apprendistato realizzando film d'animazione didattici rivolti alle masse. Dopo avere collaborato con Lotte Reiniger a \"Achmed, il principe fantastico\", si trasferisce a Parigi, dove realizza il suo capolavoro \"L'id\u00e9e\", un film politico su un'idea, rappresentata da una fanciulla nuda, che dopo essere stata pensata accompagna gli uomini nelle loro lotte, e anche se qualcuno muore l'idea continua a esserci, finch\u00e9 sale fino alle stelle e da l\u00ec ispira gli uomini. Alcuni suoi lavori sono didattici per le masse altri come \"Il Comunismo\" e \"L'umanit\u00e0\" hanno un significato educativo-politico.\nOtto Messmer (1893\u20131968).\nL'inventore del gatto Felix, il pi\u00f9 famoso personaggio prima di Topolino. La paternit\u00e0 \u00e8 stata erroneamente attribuita a Sullivan.\nLotte Reiniger (1899\u20131981).\nNata a Berlino, manifesta sin da bambina grande abilit\u00e0 nel ritagliare silhouette di carta. Si introduce nell'ambiente cinematografico facendo da comparsa in alcuni film, poi grazie al suo hobby, un produttore le propone di realizzare un film di silhouettes animate. Nel 1919 presenta il suo primo film, \"L'ornamento del cuore innamorato\", che ottiene subito gran successo. Nel 1923 ottiene un grosso finanziamento da Luis Hagen per realizzare un lungometraggio a silhouette. Nasce cos\u00ec \"Achmed, il principe fantastico\", primo lungometraggio di animazione al mondo, datato 1926. Si tratta di un film muto e in bianco e nero, anche se si utilizzano viraggi colorati per dare rilievo alle emozioni dei personaggi o per suggerire l'alternanza giorno/notte. La trama \u00e8 avventurosa e riprende le ambientazioni de \"Le mille e una notte\". Le marionette utilizzate nel film sono composte di piombo e cartone, combinati per ottenere movimenti pi\u00f9 fluidi.\nChuck Jones (1912\u20132002).\nUna delle colonne portanti della Warner Bros., Chuck Jones \u00e8 l'inventore di tantissimi personaggi diventati delle vere e proprie icone, come Wile E. Coyote, Pep\u00e9 Le Pew, Yosemite Sam e Speedy Gonzales. Nei suoi film mette a nudo la struttura di gag, crea l'attesa e fa scattare il momento comico. Ma nonostante una struttura cos\u00ec scarna riesce a conferire una struttura psicologica ai personaggi e sottolinea il loro stato d'animo.\nJohn Halas (1912\u20131995).\nNato in Ungheria, si trasferisce in Gran Bretagna nel 1936, dove nel 1940, assieme a sua moglie, fonda uno studio, la Halas&amp;Batchelor. Lo studio si concentra dapprima su film di propaganda antifascista, poi, finita la guerra, si concentra su produzioni sia divulgative che di intrattenimento. Ma il salto di qualit\u00e0 viene fatto producendo nel 1951, \"Animal Farm\", adattamento del celebre romanzo di George Orwell. Per quanto il punto di partenza potesse sembrare ideologico Halas e la Batchelor decisero di realizzare un film per tutti. Stilisticamente gli animali sono lontani dai connotati antropomorfi tipici della scuola Disney e conservano una propria dignitosa animalit\u00e0. Si sollevarono molte critiche a proposito del cambio di finale, che, a differenza del pessimismo di Orwell, si risolve in un lieto fine, ma i due artisti giustificarono il cambio come segnale di apertura e ottimismo verso il futuro. Il film vide la luce nel 1954, e fu il primo lungometraggio d'animazione britannico.\nNorman McLaren (1914\u20131987).\nNato in Scozia, mostra una precoce inclinazione per l'arte. Dopo un periodo di apprendistato approda al National Film Board of Canada, dove lavora tutta la vita. Norman McLaren \u00e8 un caso unico tra gli artisti animatori, dal momento che le sue opere erano interamente finanziate dal \"National Film Board\", dove cre\u00f2 prevalentemente cortometraggi astratti utilizzando svariate tecniche come la pittura su pellicola e l'incisione della pellicola.\nDon Bluth (1937\u2013).\nDon Bluth \u00e8 un regista, animatore e produttore cinematografico statunitense.\nBruno Bozzetto (1938\u2013).\nNasce a Milano e inizia a dedicarsi al cinema sin da adolescente. Il suo primo film \u00e8 \"Tapum! La storia della armi\" del 1958. \u00c8 del 1960 \"Un Oscar per il signor Rossi\", primo film avente per protagonista questo piccolo e collerico personaggio. Nel 1965 esce \"West and Soda\", parodia del genere western e terzo lungometraggio animato italiano. \"Vip - Mio fratello superuomo\", remake in chiave comica del genere supereroistico, molto in voga all'epoca, risale al 1968. Dopo questo secondo lungometraggio seguono tanti filmati pubblicitari per Carosello e cortometraggi comici e satirici. Nel 1977 abbiamo il terzo lungometraggio, \"Allegro non troppo\", ispirato a \"Fantasia\" della Disney. Qui la musica, pi\u00f9 che generare immagine, fa da prestigiosa colonna sonora. Gli inframmezzi tra un'esecuzione e l'altra sono girati dal vero, con Maurizio Nichetti come protagonista. Attualmente Bozzetto \u00e8 impegnato nella realizzazione di animazioni al computer con l'uso di Flash, e nella realizzazione del serial \"La famiglia spaghetti\".\nU.P.A. (United Productions of America).\nFondata nel 1944 da artisti fuoriusciti dalla Disney la U.P.A. si propone come obiettivo la realizzazione di animazioni d'autore. Lo stile \u00e8 nettamente antidisneyano, il disegno \u00e8 piatto e bidimensionale, le sagome sono allungate e spigolose, e gli sfondi non realistici. Mr. Magoo \u00e8 la creazione U.P.A. ad avere maggior successo, ed \u00e8 l'unico serial realizzato dalla U.P.A.; lontanissimo dai canoni Disney, Magoo \u00e8 adulto, scontroso e assolutamente non grazioso. \"Il cuore rivelatore\", tratto da una novella di Edgar Allan Poe, rappresenta una novit\u00e0 in quanto il film \u00e8 un horror dalle atmosfere cupe, primo esempio di questo genere in animazione.\nH&amp;B (Hanna e Barbera).\nFondata nel 1969 dall'italoamericano Joseph Barbera (1911\u20132006) e dall'irlandese William Hanna (1910\u20132001) che avevano un precedente lavoro per Walt Disney; la Hanna-Barbera productions cre\u00f2 alcuni dei cartoni pi\u00f9 famosi anche ai giorni nostri.\nLe loro produzioni pi\u00f9 famose furono Tom &amp; Jerry, Scooby Doo, l'orso Yogi e i Puffi.\nMolti dei cartoni ideati da loro vengono ancora prodotti da altre case produttrici.\nUsavano un disegno bidimensionale molto semplice sia per raffigurare i personaggi che i fondali e usavano colori uniformi per colorare i loro personaggi.\nGibba (1924\u20132018).\nPseudonimo di Francesco Maurizio Guido. Pioniere del cartone animato italiano. Nasce ad Alassio, in Liguria. Dopo avere lavorato ancora diciottenne alla Macco Film di Roma con Carlo e Vittorio Cossio, e con Federico Fellini al cortometraggio \"Hello Jeep!\", torna ad Alassio per fondare con Giannetto Beniscelli l'Alfa Circus dando vita al primo mediometraggio neorealista del dopoguerra, \"L'ultimo sciusci\u00e0\" (1946). Tornato nella Capitale nei primi anni cinquanta realizza i lungometraggi \"Rompicollo\" e \"I Picchiatelli\" in collaborazione con Antonio Attanasi. Stringe amicizia con il produttore Ezio Gagliardo che lo mette a capo del reparto animazione della Corona Cinematografica per la quale realizza decine di documentari in animazione destinati ai Premi Governativi e il lungometraggio \"Il racconto della giungla\" (1973). Di Gibba \u00e8 inoltre il lungometraggio cult degli anni settanta \"Il nano e la strega\" (1974), primo film d'animazione erotico italiano e la sequenza di \"Scandalosa Gilda\" (1986) per il film di Gabriele Lavia. Nel 1997 ha realizzato la sigla TV di \"Linda e il brigadiere\" con le versioni animate di Nino Manfredi e Claudia Koll.\nEmanuele Luzzati (1921\u20132007).\nIl cortometraggio con cui esordisce \u00e8 \"I paladini di Francia\", datato 1960, girato in coppia con Giulio Gianini, che da questo momento collaborer\u00e0 assiduamente con Luzzati. A questo primo corto seguono \"Castello di carte\" nel 1962, e \"La gazza ladra\" del 1964 che si aggiudicher\u00e0 anche un premio al festival di Annecy. Il suo lavoro senz'altro pi\u00f9 famoso \u00e8 il mediometraggio \"Il flauto magico\". Ai suoi lavori Luzzati diede un'impronta teatrale, arricchendo le scene con fondali sipari e quinte. Il suo tratto distintivo \u00e8 una trascinante creativit\u00e0 coloristica che trasforma ogni fotogramma in illustrazione.\nLa grande invenzione di Luzzati \u00e8 quella della maschera: una maschera del mondo, della persona umana, della fabula (nel senso di trama come di favola vera e propria). In altri termini, una suprema pratica della caricatura che si applica a tutto ci\u00f2 che pu\u00f2 essere detto o rappresentato.\nCome \u00e8 caratteristico della caricatura, essa sa giungere con pochi tratti di carboncino all'essenza delle cose, ma in pi\u00f9 viene coniugata assieme alla pittura e, in virt\u00f9 di questa, si espande e si arricchisce di discorsi cromatici e di suggestioni materiche.\nIl punto unificatore dell'opera di Luzzati \u00e8 il piacere stesso di esporre.\nGeorge Dunning (1920\u20131979).\nNasce in Canada, e fa apprendistato al \"National Film Board of Canada\". Trasferitosi a Londra, dopo alcuni riusciti cortometraggi, approda al lungometraggio con \"Yellow Submarine\", film incentrato sui Beatles. Nonostante una trama piuttosto esile, questa opera si distingue per una grafica innovativa e psichedelica e per i numerosi riferimenti alla cultura dell'epoca."}
{"id": "96429", "revid": "125894040", "url": "https://it.wikipedia.org/wiki?curid=96429", "title": "Festival di Sanremo 2003", "text": "Il cinquantatreesimo Festival di Sanremo si svolse al Teatro Ariston di Sanremo dal 4 all'8 marzo 2003 con la conduzione, per il secondo anno consecutivo, di Pippo Baudo, affiancato dalle attrici Serena Autieri e Claudia Gerini. La direzione artistica venne offerta inizialmente a Lucio Dalla, il quale per\u00f2, essendo impegnato in altri progetti, cortesemente rifiut\u00f2, e quindi fu curata dallo stesso Baudo.\nL'edizione fu vinta da Alexia con il brano \"Per dire di no\" per la sezione \"Campioni\" e da Dolcenera con il brano \"Siamo tutti l\u00e0 fuori\" per la sezione \"Giovani\".\nPolemiche furono causate dalla presenza, tra i \"Giovani\", di Alina, in gara con la canzone \"Un piccolo amore\", dovute all'et\u00e0 che questa aveva all'epoca, appena 12 anni (divenendo cos\u00ec la cantante in gara pi\u00f9 giovane dell'intera storia della kermesse canora), da molti ritenuta troppo piccola per partecipare a una manifestazione di tale importanza e proporzioni. Dalle edizioni successive verr\u00e0 introdotta nel regolamento del festival una disposizione per cui i partecipanti dovranno avere compiuto almeno 14 anni di et\u00e0.\nRegolamento e serate.\nPrima serata.\nEsibizione di 10 \"Campioni\" e 8 \"Giovani\", con votazione della giuria demoscopica e della Giuria specializzata.\nSeconda serata.\nEsibizione di 10 \"Campioni\" e 8 \"Giovani\" con votazione della giuria demoscopica e della Giuria specializzata.\nTerza serata.\nEsibizione di tutti i 20 \"Campioni\" con votazione della giuria demoscopica e della Giuria specializzata.\nQuarta serata.\nEsibizione finale dei 16 \"Giovani\" con votazione della giuria demoscopica e della Giuria specializzata: venne infine resa nota la classifica e furono premiati i primi tre classificati. Inoltre, i 20 \"Campioni\" eseguirono il ritornello della propria canzone.\nQuinta serata - Finale.\nEsibizione finale dei 20 Campioni con votazione della Giuria Demoscopica e della Giuria Specializzata: venne infine resa nota la classifica e furono premiati i primi tre classificati.\nScenografia.\nLa scenografia del festival, disegnata da Gaetano Castelli, era caratterizzata dall'orchestra posta a semicerchio su un palco candido, da un cielo nero stellato con una grande scritta \"Sanremo\" sullo sfondo e, come da tradizione, da varie decorazioni floreali.\nOrchestra.\nL'orchestra, che da quest'edizione \u00e8 composta dai musicisti dell'orchestra sinfonica di Sanremo, \u00e8 stata diretta dal maestro Pippo Caruso. Le canzoni dei cantanti in gara sono state dirette da:\nSigla.\n\"E va be'... Cantiamo\" interpretata da Claudia Gerini e Serena Autieri con, in conclusione, il tradizionale \"Perch\u00e9 Sanremo \u00e8 Sanremo\".\nAscolti.\nRisultati di ascolto delle varie serate, secondo rilevazioni Auditel.\nIl picco di share si \u00e8 avuto alle ore 1:15 della serata finale con il 78,47%\nDopofestival.\nIl Dopofestival and\u00f2 in onda dal teatro del Casin\u00f2 di Sanremo. Fu designato inizialmente quale presentatore Vittorio Sgarbi che avrebbe voluto accanto a s\u00e9 l'ex Presidente della Repubblica Francesco Cossiga e l'attrice transgender Cristina Bugatty. La Rai non approv\u00f2 la presenza della Bugatty, causando le proteste delle associazioni LGBTQ, e l'incarico di conduttore pass\u00f2 a Pippo Baudo (non senza uno strascico di polemiche tra lui e Cossiga), con la partecipazione di Giancarlo Magalli, Simona Izzo, Pino Massara, Gianni Ippoliti, Gianfranco Vissani, Monica Setta, Marco Maccarini, Michelle Bonev e Adriano Aragozzini. La Bonev fu uno dei \"casi\" dell'edizione: totalmente sconosciuta all'epoca, annunci\u00f2 la sua partecipazione come co-conduttrice del Dopofestival assieme a Baudo; l'affermazione, non smentita dalla Rai, dest\u00f2 non poche perplessit\u00e0 tra il pubblico e i giornalisti. Il ruolo dell'attrice bulgara alla fine risult\u00f2 in realt\u00e0 limitato a poche e piccole apparizioni.\nOrganizzazione.\nRai"}
{"id": "96430", "revid": "1305772", "url": "https://it.wikipedia.org/wiki?curid=96430", "title": "Junkers Jumo 222", "text": "Lo Junkers Jumo 222 era un motore aeronautico ad alte prestazioni con architettura a 24 cilindri a tripla V realizzato dall'azienda tedesca Junkers Flugzeug und Motorenwerke AG negli anni quaranta.\nSviluppato durante la seconda guerra mondiale, il progetto non arriv\u00f2 mai ad uno stato di maturazione tale da avviarlo alla produzione in serie, nonostante l'impegno profuso nel suo sviluppo. Il suo fallimento caus\u00f2 anche la fine di alcuni progetti di velivoli basati su questo motore. Ne furono costruiti un piccolo numero che per\u00f2 rimase sempre allo stadio di prototipo. Il motore continu\u00f2 a comparire in molti progetti della Luftwaffe sebbene fossero in molti ad aver perso le speranze di vederlo funzionare.\nStoria.\nNel luglio 1939 il Reichsluftfahrtministerium eman\u00f2 un bando per la realizzazione di un velivolo, denominandolo \"Bombardiere B\", che rispondesse ad alcune specifiche. La velocit\u00e0 massima doveva essere di circa 670\u00a0km/h ottenuta grazie ad un supermotore realizzato dall'accoppiamento di due o pi\u00f9 motori gi\u00e0 in produzione, la fusoliera doveva essere pressurizzata per raggiungere un'alta quota di tangenza, l'equipaggio doveva essere formato da almeno 3 membri, doveva essere dotato di armamento pesante e di un carrello retrattile. Questo doveva consentire di realizzare un bombardiere medio dalle caratteristiche pi\u00f9 moderne che potesse sostituire quelli gi\u00e0 in linea nella Luftwaffe ed operanti dall'inizio della seconda guerra mondiale. Gli Heinkel He 111, Dornier Do 17 e Junkers Ju 88 cominciavano infatti a risentire della loro anzianit\u00e0 ed impostazione progettuale.\nAl bando per la progettazione e fornitura dei motori parteciparono la BMW GmbH con il BMW 802, la Daimler-Benz AG con il Daimler-Benz DB 604 e la Junkers GmbH con lo Junkers Jumo 222.\nSviluppo.\nIl progetto dello Jumo 222 risale al 1937. Il motore consisteva di 6 blocchi formati da 4 cilindri ognuno. I blocchi erano disposti attorno ad un albero motore centrale. Il motore aveva l'aspetto di un motore stellare, a causa della disposizione dei blocchi cilindri, ma in realt\u00e0 la sua architettura era quella di un motore a V per i suoi componenti interni.\nIl motore era raffreddato a liquido. I blocchi erano disposti in modo tale che lo scarico e l'aspirazione fossero disposti posteriormente ad ogni blocco, facilitando cos\u00ec la realizzazione dei condotti verso il compressore che appunto era montato nella parte posteriore. I set di scarico erano tre.\nAlesaggio e corsa del motore erano di 135\u00a0mm e la cilindrata era di 46,5 litri. Il rapporto di compressione era di 6,5:1, relativamente basso ma il massimo che si potesse ottenere con le benzine a basso numero di ottano prodotte in Germania durante la guerra.\nIl numero dei giri venne aumentato a 3\u00a0200 giri/min permettendo cos\u00ec al motore di erogare una potenza pari a 2\u00a0500 CV (1\u00a0850 kW) al decollo. Il peso a secco era di 1\u00a0088 kg.\nLo Jumo 222 fu il primo \"supermotore\" tedesco, cio\u00e8 il primo motore capace di fornire 1 hp per in3 (46 kW/L).\nConfrontato con i contemporanei BMW 801, di cilindrata poco inferiore (41.5 litri), o DB 605, di 35,7 litri, il 222 era decisamente il pi\u00f9 potente. Mentre il BMW raggiungeva i 1.600\u00a0hp e il DB 605 ne forniva 1.500, il 222 ne prometteva 2.500. Il rapporto kW/L era di circa 40 per il 222, di 29 per il BMW e di 31 per il DB 605.\nRispetto al rapporto peso/potenza il 222 risultava nuovamente il migliore con il suo 1,7\u00a0kW/kg contro 1,4\u00a0kW/kg del DB 605 e 1 per il BMW.\nAnche in quanto a dimensioni il 222 era compatibile con gli altri due motori avendo un ingombro frontale di 1,16 m contro i 1,27 del BMW e una lunghezza di 2,4\u00a0m contro i 2,3 del DB 605. Il 222 era invece sfavorito nel confronto con gli altri nuovi motori in sviluppo in particolare con il DB 606, nato dall'unione di 2 DB 601. Questo forniva 2,400\u00a0hp (1.790\u00a0kW) con un peso di 1.515\u00a0kg e dimensioni di 2,1 x 1,6 x 1,1\u00a0m.\nIl primo prototipo dello Jumo 222 venne completato il 24 aprile 1934 e fu provato in volo montato al posto del motore centrale su un trimotore Ju 52/3m. Si pensava di realizzare due modelli principali: lo Jumo 222 A e lo Jumo 222 B. Questi motori differivano tra di loro solo per il senso di rotazione degli alberi motore, cosa necessaria essendo il motore pensato per l'impiego su velivoli bimotori.\nI test, per\u00f2, diedero dei risultati insoddisfacenti e la Junkers decise di sospendere lo sviluppo della \"Serie I\" concentrando tutti gli sforzi ai motori modificati della \"Serie II\". I nuovi Jumo 222 A-2 e B-2 giravano ad un numero di giri inferiore mentre gli A-3 e B-3 usavano un compressore differente che forniva migliori prestazioni ad alta quota. Sia i motori -2 che i motori -3 si dimostrarono inaffidabili e furono usati solo come unit\u00e0 sperimentali.\nAlla fine dei 1941 la Junkers decise che il miglior modo per procedere nello sviluppo del motore era quello di introdurre cambiamenti radicali nel progetto e da questa decisione nacquero i modelli 222 C e 222 D.\nIn questi motori le misure di alesaggio e corsa divennero di 145 x 140 mm e la cilindrata pass\u00f2 a 49,9 litri. La potenza fornita da questi motori era di poco inferiore ai 3.000\u00a0hp. Le prime prove vennero condotte nell'estate 1942 ma si vide che questa nuova linea di sviluppo non aveva risolto i problemi delle versioni precedenti. La mancata risoluzione dei problemi comport\u00f2 da parte della Luftwaffe, l'abbandono dei progetti basati sullo Jumo 222, mancando inoltre una valida alternativa a questo motore.\nLa Junkers, invece, continu\u00f2 lo sviluppo del motore ripartendo dai primi progetti delle versioni A e B.\nIntrodusse un nuovo compressore e un aftercooler per gli utilizzi ad alta quota. Ne risultarono le versioni E e F dello Jumo 222. Con queste modifiche i problemi sembravano risolti ma il bombardamento degli impianti di Dessau ne rese impossibile la produzione.\nUn ultimo tentativo fu fatto con le versioni G e H che montavano al posto del compressore meccanico un turbocompressore. Di queste versioni per\u00f2 furono completati solo pochi prototipi.\nLo Jumo 222 fu un grande e costoso fallimento. Furono solo 289 i motori 222 completati, nessuno dei quali trov\u00f2 impiego operativo. Inoltre, fu un grande ostacolo per tutti i progetti della Luftwaffe tra il 1940 e il 1942."}
{"id": "96434", "revid": "1517383", "url": "https://it.wikipedia.org/wiki?curid=96434", "title": "Waterford", "text": "Waterford (Port L\u00e1irge in irlandese) \u00e8 una citt\u00e0 di oltre 50.000 abitanti dell'Irlanda sud-orientale, capitale storica dell'omonima contea, sebbene negli ultimi anni venga amministrata separatamente e sebbene di fatto la sede del \"Council\" sia situata a Dungarvan.\n\u00c8 la pi\u00f9 antica delle sette citt\u00e0 della Repubblica d'Irlanda, oltre che la quinta per espansione della propria nazione, ed \u00e8 conosciuta in tutto il mondo come la \"Citt\u00e0 dei Cristalli\" per la produzione tradizionale e storica di cristalli particolarmente raffinati; ad oggi \u00e8 una media cittadina turistica, poco fornita di mezzi pubblici e affollata di supermercati, principalmente \"Dunnes stores\".\nGeografia fisica.\nVicino alla citt\u00e0 si incontrano le \"Tre sorelle\" (\"Three sisters\"), tre fiumi che confluiscono vicino alla zona chiamata \"The Quays\" per poi gettarsi in mare poco dopo aver attraversato il centro urbano.\nOrigine del nome.\nIl nome della citt\u00e0 vale anche per la contea di appartenenza ed \u00e8 molto probabilmente l'anglicizzazione dell'antica forma norvegese \"Ve\u00f0rafj\u01ebr\u00f0r\", il cui significato \u00e8 abbastanza incerto e pu\u00f2 essere o \"fiordo della pecora\" o \"fiordo ventoso\". La provenienza del toponimo non deve stupire, in quanto l'area era stata insediata e colonizzata per molto tempo da popolazioni vichinghe, specialmente danesi.\nIl corrispettivo gaelico \u00e8 invece \"Port L\u00e1irge\", che non ha nulla da condividere n\u00e9 con la parola inglese n\u00e9 con l'antico toponimo norreno, sia a livello di assonanza che di significato, dato che significa semplicemente \"spiaggia collinosa\".\nStoria.\nDominio vichingo.\nWaterford, che pu\u00f2 vantare il primato irlandese di antichit\u00e0, \u00e8 stata fondata dai Vichinghi nel 914 d.C.: proprio per questo motivo nel 2003 \u00e8 stato rinvenuto un sito archeologico nel quale ci sono importanti tracce di un insediamento dell'Et\u00e0 del Ferro e di uno vichingo del IX secolo a Woodstown, una localit\u00e0 della periferia di Waterford. Queste popolazioni gi\u00e0 navigavano lungo le coste irlandesi da pi\u00f9 di un secolo, e negli anni successivi decisero sempre pi\u00f9 frequentemente di svernare in localit\u00e0 destinate all'attracco delle navi, chiamate \"longphort\". Un insediamento del genere fu creato dove sorge ora l'attuale citt\u00e0 nell'853. Nel 902 le popolazioni indigene irlandesi scacciarono i vichinghi temporaneamente, che evacuarono dai loro insediamenti, per poi tornare gli anni successivi e fondare nel 914 la prima citt\u00e0 d'Irlanda.\nTra la fine del X secolo e l'inizio dell'XI, l'ascesa di Brian Boru vide Waterford e un numero considerevole di altri porti vichinghi, cadere fermamente sotto il controllo della dinastia Ua Briain. Questo fu un fatto importante, perch\u00e9 port\u00f2 alla ovvia conseguenza che il controllo dei porti Vichinghi, dava potere agli \"High Kings\" irlandesi, prestigio e accesso ai commerci con gli altri popoli.\nPeriodo post-gaelico.\nNel 1137, Diarmuid MacMorrough, re del Leinster, tent\u00f2 senza successo di conquistare Waterford, tentando di finalizzare un progetto politico atto ad avere in pugno i grandi centri con l'intento di avanzare le pretese per proclarmarsi \"High King\" d'Irlanda. Nel 1170 MacMorrough si alle\u00f2 con Riccardo di Clare, II conte di Pembroke (\"Strongbow\"); insieme assediarono e piegarono Waterford dopo una strenua difesa. Questo fatto port\u00f2 all'inizio della presenza Anglo-normanna in Irlanda. Nel 1171, Enrico II d'Inghilterra divenne il primo re d' Inghilterra a mettere piede nella citt\u00e0 irlandese, approdando con un'imponente flotta a Waterford; questo gesto lo fece senz'altro per dimostrare che l'Irlanda era una colonia inglese a tutti gli effetti, e non si stava compiendo una restaurazione normanna. Waterford e Dublino furono dichiarate citt\u00e0 reali, e sottomesse al re, non a \"Strongbow\"; Dublino fu dichiarata capitale irlandese.\nPeriodo normanno.\nDurante il periodo medievale, Waterford fu la seconda citt\u00e0 per importanza irlandese dopo la capitale. Nel XV secolo la citt\u00e0 propose due contendenti al trono inglese: Lambert Simnel e Perkin Warbeck. Come risultato, re Enrico VII diede alla citt\u00e0 l'ancora attuale motto: \"Urbs Intacta Manet Waterfordia\" (\"Waterford rimane la citt\u00e0 inviolata\").\nDurante la Riforma anglicana di Enrico VIII e i suoi successori, Waterford rimase fedele alla corona; ma dopo l'incoronazione di Giacomo VI di Scozia come re d'Inghilterra nel 1603, i cittadini parteciparono ad una sommossa che fu comune alle cittadine costiere del Munster e rifiutarono la fedelt\u00e0 a Mountjoy, il lord deputato del re, che aveva appena ottenuto la resa di Hugh O'Neill. La motivazione del rifiuto di Waterford era sospinta dalla domanda di libert\u00e0 di religione \u2014 spinti da molti preti cattolici e da molte chiese riconsacrate \u2014 sebbene molta diffidenza nasceva anche per la nazionalit\u00e0 del nuovo re. Alla fine, Lord Mountjoy riusc\u00ec ad accedere in citt\u00e0 e ad ottenere nuovamente la fedelt\u00e0 dei cittadini.\nTuttavia la citt\u00e0 rimase cattolica, partecipando alla confederazione di Kilkenny, la quale era un tentativo di spezzare il dominio inglese. La confederazione capitol\u00f2 brutalmente ad Oliver Cromwell, che successivamente conquist\u00f2 l'intera isola d'Irlanda; suo nipote Henry Ireton s'impossess\u00f2 di Waterford nel 1651.\nEpoca moderna.\nIl XVIII secolo fu un periodo di grande prosperit\u00e0 per la citt\u00e0. Molte delle migliori opere architettoniche apparvero in questo periodo. Il continuo e prolifico commercio con la Terranova port\u00f2 ingenti ricchezze in quello che era allora il terzo porto in grandezza. Il secolo successivo, sorsero importanti industrie, come quella artigiana del vetro e quella cantieristica navale. Thomas Francis Meagher (1823\u20131867), un nazionalista irlandese, fece sventolare la prima bandiera irlandese poco tempo dopo su un edificio del \"Mall\" di Waterford appena tornato dalla Francia. Nei primi anni del XX secolo John Redmond (1856\u20131918) fu parlamentare per Waterford e leader dell'Irish Parliamentary Party di Charles Stewart Parnell, che port\u00f2 alla formazione di un parlamento irlandese.\nSociet\u00e0.\nEvoluzione demografica.\nLe statistiche del CSO irlandese mostra che la popolazione del 2000 di Waterford \u00e8 di 44.594 persone, anche se con quella rurale si arriva ai 46.736. Tuttavia l'effettiva popolazione di Waterford \u00e8 ben pi\u00f9 numerosa, con gran parte della gente residente nei paesi e villaggi circostanti: il pi\u00f9 esteso \u00e8 senz'altro Tramore (pop. 8.305), mentre gran parte della popolazione vive sulla zona di confine fra le contee di Waterford e Kilkenny, rispettivamente 11.459 e 18.353 abitanti.\nEconomia.\nWaterford \u00e8 un importante centro per l'educazione e l'industria, e come altre zone costiere, questo fatto ha un notevole impatto sull'economia e la societ\u00e0. Il prodotto pi\u00f9 famoso della citt\u00e0 \u00e8 senz'altro Waterford Crystal, la lavorazione artigianale e unica nel suo genere, oltre che di altissima qualit\u00e0, presente in citt\u00e0 dal lontano 1783. La qualit\u00e0 del cristallo di Waterford \u00e8 riconosciuta in tutto il mondo.. Il Waterford Institute of Technology (WIT) \u00e8 un college moderno situato nel centro e fondato nel 1970, ma \u00e8 solo uno dei tanti istituti rinomati.\nInfrastrutture e trasporti.\nLa citt\u00e0 \u00e8 un importante centro di trasporti: la Iarnr\u00f3d \u00c9ireann dispone di linee ferroviarie per Dublino, Limerick e Wexford. Molte strade importanti irlandesi s'incontrano a Waterford, tra le quali la pi\u00f9 importante \u00e8 la N7 per Dublino (che attraversa tra l'altro Kilkenny, Carlow, e Kildare).\nL'aeroporto di Waterford e il Porto di Waterford sono due importanti infrastruttre che rendono la citt\u00e0 il riferimento della regione sud-orientale irlandese."}
{"id": "96435", "revid": "1498232", "url": "https://it.wikipedia.org/wiki?curid=96435", "title": "Festival di Sanremo 2002", "text": "Il cinquantaduesimo Festival di Sanremo si svolse al Teatro Ariston di Sanremo dal 5 al 9 marzo 2002 con la conduzione di Pippo Baudo, tornato al Festival dopo 6 anni di assenza e curando anche la direzione artistica, affiancato dalle attrici Manuela Arcuri e Vittoria Belvedere. Fu l'edizione che vide il ritorno di Roberto Benigni sul palco di Sanremo dopo 22 anni: la presenza dell'attore toscano fu duramente contestata da diversi esponenti del Polo delle Libert\u00e0, che accusarono Benigni di faziosit\u00e0 politica; in particolare Giuliano Ferrara annunci\u00f2 (ma non mantenne la promessa) che avrebbe lanciato uova e verdura su Benigni sul palco il giorno della finale, scatenando a sua volta diverse polemiche nel mondo della politica e dello spettacolo.\nL'edizione fu vinta dai Matia Bazar con \"Messaggio d'amore\" per la sezione \"Campioni\" e da Anna Tatangelo con \"Doppiamente fragili\" per la sezione \"Giovani\". \nLa regia fu curata da Gino Landi, la scenografia disegnata da Gaetano Castelli e l'orchestra fu diretta dal maestro Pippo Caruso.\nRegolamento e serate.\nPrima serata.\nEsibizione dei 20 cantanti \"Campioni\", con votazione della Giuria Demoscopica.\nSeconda serata.\nEsibizione di 10 \"Campioni\" e 8 \"Giovani\" con votazione della Giuria Demoscopica.\nTerza serata.\nEsibizione degli altri 10 \"Campioni\" e 8 \"Giovani\" con votazione della Giuria Demoscopica.\nQuarta serata.\nEsibizione finale dei 10 \"Giovani\" con votazione della Giuria Demoscopica e della giuria di qualit\u00e0: viene infine resa nota la classifica e vengono premiati il 1\u00ba, 2\u00ba e 3\u00ba classificati.\nQuinta serata - Finale.\nEsibizione finale dei 20 Campioni con votazione della Giuria Demoscopica: viene infine resa nota la classifica e vengono premiati i primi tre classificati.\nOrchestra.\nL'orchestra, composta da musicisti della Rai, \u00e8 stata diretta dal maestro Pippo Caruso. Le canzoni dei cantanti in gara sono state dirette da: \nSigla.\nLa sigla di quest'edizione \u00e8 stata \"Perch\u00e9 Sanremo \u00e8 Sanremo\" del Maestro Pippo Caruso, gi\u00e0 presente dal Festival di Sanremo 1996 e mantenuta invariata nell'arrangiamento. Anche la videosigla riutilizzava le stesse immagini di quell'edizione seppur con l'aggiunta di alcuni effetti di fiori che sbocciano. Al termine della sigla vi era uno stacco musicale eseguito dal vivo sempre da Caruso, che, accompagnato della voce di Roberto Pedicini, accompagnava l'ingresso sul palco di Baudo che dava il via alla manifestazione.\nIn realt\u00e0, accompagnata da quest'ultimo stacco musicale, era stata realizzata della fumettista Cinzia Leone una differente sigla di apertura basata su cartoni animati con protagonisti un cane e un gatto che annunciavano l'inizio della kermesse canora attraverso una serie di piccoli sketch. Alcune parti di questa sigla furono poi utilizzate per reintrodurre lo spettacolo al termine delle pause pubblicitarie.\nDopoFestival.\nIl Dopofestival \u00e8 condotto da Simona Ventura e Francesco Giorgino.\nEsclusi.\nL'organizzazione tradizionalmente non comunica i nomi degli artisti che hanno inoltrato domanda ma non sono stati selezionati per le serate finali. Secondo notizie riportate dalla stampa, tra gli esclusi vi sarebbero stati: Mietta, Irene Grandi, Amedeo Minghi, Al Bano, Nomadi.\nAscolti.\nRisultati di ascolto delle varie serate, secondo rilevazioni Auditel.\nI picchi d'ascolto massimi si sono avuti durante l'intervento di Roberto Benigni con telespettatori e con uno share vicino all'80% e durante la premiazione (alle 1:12) con l'81,38% di share.\nNote.\n "}
{"id": "96436", "revid": "1573940", "url": "https://it.wikipedia.org/wiki?curid=96436", "title": "Equus quagga", "text": "La zebra di pianura (Equus quagga ), nota anche come zebra comune o zebra di Burchell, \u00e8 la specie di zebra pi\u00f9 numerosa, nonch\u00e9 quella che occupa un areale di maggiori dimensioni. \u00c8 diffusa dal sud dell'Etiopia, attraverso tutta l'Africa orientale, fino all'Angola e alle regioni orientali del Sudafrica. Nelle riserve di caccia \u00e8 ancora numerosissima, ma in gran parte del suo habitat \u00e8 minacciata dalle attivit\u00e0 umane, come la caccia per la carne e il cuoio, dalla competizione con il bestiame domestico e dall'avanzata dei terreni agricoli.\nTassonomia.\nLa zebra di pianura e, forse, la zebra di montagna, appartengono al sottogenere \"Hippotigris\"; la zebra di Gr\u00e9vy, invece, \u00e8 l'unico rappresentante del sottogenere \"Dolichohippus\". Quest'ultima, infatti, ricorda un asino, mentre le altre due sono pi\u00f9 simili al cavallo. Tutte e tre, comunque, appartengono al genere \"Equus\", come tutti gli altri Equidi attuali. Recenti studi filogenetici fanno ipotizzare che la zebra di Gr\u00e9vy (e forse quella di montagna) appartenga, assieme agli asini, a una linea evolutiva distinta da quella della zebra di pianura. Nelle aree dove le zebre di pianura condividono l'areale con quelle di Gr\u00e9vy, non \u00e8 insolito trovare mandrie miste e riscontrare la presenza di ibridi fertili. In cattivit\u00e0, zebre di pianura sono state fatte incrociare con zebre di montagna. Gli ibridi che ne sono derivati presentavano una giogaia e ricordavano la zebra di pianura, ma avevano orecchie pi\u00f9 grandi e presentavano una diversa colorazione sui quarti posteriori.\nSottospecie.\nNel 2004, C. P. Groves e C. H. Bell condussero uno studio accurato sulla tassonomia delle zebre, e pubblicarono i risultati sulla rivista \"Mammalian Biology\". Nel corso della ricerca revisionarono anche le sottospecie riconosciute di zebra di pianura, che, attualmente, sono sei:\nTalvolta, alcuni studiosi ne riconoscono una settima, presente nelle regioni orientali dello Zimbabwe e in quelle occidentali del Mozambico:\nIl quagga venne originariamente classificato, nel 1785, come specie separata, \"Equus quagga\". Nel corso dei successivi 50 anni, tuttavia, naturalisti ed esploratori descrissero molte altre variet\u00e0 di zebre. A causa delle grandi variazioni nell'aspetto del mantello (non esistono due zebre uguali), i tassonomisti si trovarono di fronte a un gran numero di \u00abspecie\u00bb descritte, e per loro non fu certamente facile determinare quali fossero specie vere e proprie, quali sottospecie e quali semplici varianti geografiche. Il quagga \u00e8 stata la prima creatura scomparsa della quale gli studiosi studiarono il DNA. Recenti ricerche genetiche condotte presso la Smithsonian Institution hanno dimostrato che esso, in effetti, non costituiva una specie a s\u00e9 stante, bens\u00ec una forma originatasi dalla zebra di pianura tra 120.000 e 290.000 anni fa; per questo motivo gli studiosi hanno suggerito di ribattezzarlo \"Equus burchellii quagga\". Tuttavia, secondo le regole della nomenclatura binomiale, quando una specie possiede due o pi\u00f9 nomi alternativi, quello che \u00e8 stato introdotto per primo gode della priorit\u00e0. Dal momento che il quagga venne descritto circa trenta anni prima della zebra di Burchell, il primo \u00e8 noto ora come \"E. quagga quagga\" e la seconda come \"E. quagga burchellii\", a meno che \"Equus burchelli\" venga ufficialmente dichiarato \"nomen conservandum\".\nPer lungo tempo si era ritenuto che la zebra di Burchell fosse stata cacciata fino all'estinzione. Tuttavia, Groves e Bell conclusero, nella loro pubblicazione del 2004, che la \u00abzebra di Burchell estinta\u00bb non esiste. Studi accurati condotti sulle zebre presenti nello Zululand e nello Swaziland, e sulle pelli di esemplari abbattuti nelle riserve di caccia dello Zululand e del Natal, hanno infatti rivelato che una piccola parte degli animali presenta caratteristiche simili a una tipica \u00abzebra di Burchell\u00bb. Le localit\u00e0 tipo delle sottospecie \"E. q. burchellii\" ed \"E. q. antiquorum\" (la zebra del Damaraland), infatti, sono cos\u00ec vicine tra loro che si riferiscono entrambe a un'unica sottospecie, e non a due sottospecie distinte. Sempre per la stessa regola citata prima, il nome corretto con il quale indicare la sottospecie di zebra pi\u00f9 meridionale \u00e8 \"burchellii\" e non \"antiquorum\". Popolazioni di \"E. q. burchellii\" sono tuttora presenti nel KwaZulu-Natal e a Etosha.\nDescrizione.\nLa zebra di pianura \u00e8 un Equide di medie dimensioni, mediamente pi\u00f9 piccolo delle altre due specie di zebra, con corpo tozzo e zampe relativamente brevi. Le sue dimensioni variano molto, a seconda sia delle condizioni fisiche che della sottospecie. Adulti di entrambi i sessi possono raggiungere i 110\u2013145\u00a0cm di altezza al garrese, i 217\u2013246\u00a0cm di lunghezza, esclusa la coda, lunga circa 50\u00a0cm, e pesare 175\u2013385\u00a0kg. I maschi possono essere pi\u00f9 grandi delle femmine del 10%.\nCome tutte le zebre, presenta la caratteristica colorazione a strisce bianche e nere, e non esistono due esemplari del tutto simili. Il muso \u00e8 nero o di colore scuro. Alla nascita, i piccoli sono ricoperti da strisce bianche e marroni. Ogni esemplare presenta strisce verticali sulla parte anteriore del corpo, che divengono orizzontali sui quarti posteriori. Le popolazioni settentrionali presentano strisce pi\u00f9 sottili e meglio definite; quelle meridionali, invece, hanno una colorazione pi\u00f9 variabile, ma presentano un numero minore di striature su regioni inferiori, zampe e quarti posteriori. Queste ultime presentano inoltre delle \u00abstrisce-ombra\u00bb di colore marrone all'interno delle zone bianche, assenti o poco marcate nelle zebre settentrionali.\nL'analisi degli embrioni ha mostrato che la zebra ha una colorazione di fondo scura, e che le zone bianche compaiono successivamente. La prima sottospecie descritta, l'ormai estinto quagga, aveva i quarti posteriori di colore marrone uniforme. Il manto della zebra, comunque, varia moltissimo, ed esistono sia esemplari quasi del tutto bianchi che altri quasi del tutto neri. Rare zebre albine sono presenti nelle foreste del monte Kenya.\nFunzione delle strisce.\nLa colorazione a strisce della zebra \u00e8 unica tra gli ungulati che popolano le savane africane. Alcuni ritengono che le strisce abbiano la funzione di camuffare l'animale tra l'erba alta o tra le zone d'ombra discontinua sotto alberi e arbusti. Tuttavia, gli animali che utilizzano tecniche di camuffamento, come il kudu e il tragelafo striato, tendono a essere silenziosi e furtivi. Rimangono immobili quando percepiscono la presenza di un pericolo e fuggono via solo all'ultimo momento. Al contrario, la zebra \u00e8 un animale attivo e rumoroso, e non cerca affatto di rendersi invisibile. Proprio per questo altri studiosi ritengono che le strisce servano a confondere i predatori sulle effettive dimensioni della zebra, sulla distanza alla quale si trova e sulla direzione nella quale si sta muovendo. Tuttavia, non sembra che i predatori si lascino influenzare dall'aspetto striato dell'animale. Un'altra ipotesi, simile a questa, sosterrebbe che le strisce rendano difficile a un predatore focalizzare l'aggressione su un singolo esemplare, specialmente durante un inseguimento. Forse, la spiegazione pi\u00f9 plausibile \u00e8 che le strisce abbiano una funzione sociale. I vari individui di zebra, infatti, sembrano riconoscersi tra loro proprio grazie alla particolare conformazione delle strisce. Le strisce possono fungere anche da segnale visivo per la tolettatura. Inoltre, potrebbero aiutare i vari membri di un branco a rimanere uniti tra loro mentre stanno fuggendo.\nEcologia.\nDistribuzione e habitat.\nL'areale della zebra di pianura si estende su gran parte dell'Africa subsahariana, dalle regioni meridionali di Sudan ed Etiopia, attraverso tutta l'Africa orientale, fino a Zambia, Mozambico e Malawi, nonch\u00e9 nelle regioni pi\u00f9 meridionali del continente. In epoca recente la specie \u00e8 scomparsa da Burundi e Lesotho, mentre durante il Neolitico era presente anche in Algeria.\nGeneralmente le zebre di pianura vivono nelle praterie prive di alberi e nelle savane arbustive, ma si possono incontrare in una vasta gamma di habitat, sia di clima tropicale che temperato. Tuttavia, sono generalmente assenti dai deserti, dalle fitte foreste pluviali e dalle zone umide permanenti. Da un punto di vista altitudinale, sono presenti dal livello del mare fino a 4300 m di quota sul monte Kenya. Fanno affidamento sulle precipitazioni per il cibo e l'acqua, e intraprendono grandi migrazioni per seguire le piogge, coprendo distanze anche di 1100\u00a0km, spesso in compagnia di altri erbivori. Le zebre di pianura sono strettamente dipendenti dall'acqua e generalmente non si incontrano mai a pi\u00f9 di 25\u201330\u00a0km da una fonte d'acqua.\nDieta e predatori.\nSecondo uno studio effettuato, la dieta della zebra \u00e8 composta per il 92% da graminacee, per il 5% da altre piante erbacee e per il 2% da arbusti. Diversamente da molti altri grandi ungulati africani, le zebre di pianura non brucano solo erba bassa, seppur la preferiscano. Si nutrono di una vasta gamma di erbe diverse, prediligendo, quando sono disponibili, i giovani germogli freschi, e brucando, di quando in quando, anche foglie e boccioli. Di conseguenza, occupano un areale pi\u00f9 esteso di molte altre specie, spingendosi talvolta anche all'interno della boscaglia, e sono spesso la specie da pascolo pi\u00f9 numerosa nelle aree pi\u00f9 alberate. Le zebre hanno uno stomaco semplice, ma fanno affidamento sulla digestione cieco-colica per digerire e assimilare quantit\u00e0 maggiori di foraggio nel corso delle 24 ore. Quindi, le zebre sono meno selettive nella scelta dei nutrienti, ma devono trascorrere la maggior parte del loro tempo a mangiare. Si tratta di una specie da pascolo pioniera, che prepara la strada a pascolatori pi\u00f9 specializzati, come gli gnu striati e le gazzelle di Thomson, che dipendono da erbe pi\u00f9 basse e nutrienti.\nI principali predatori delle zebre di pianura sono i leoni e le iene macchiate. Anche i coccodrilli del Nilo costituiscono una grossa minaccia quando, durante le migrazioni, questi ungulati sono costretti a guadare i fiumi. Di tanto in tanto anche licaoni, ghepardi e leopardi catturano qualche esemplare, ma generalmente i loro attacchi sono pi\u00f9 rari e focalizzati soprattutto sui giovani esemplari. I babbuini verdi possono predare i puledri, ma non costituiscono affatto una minaccia per gli adulti. Comunque, \u00e8 da ricordare che una zebra pu\u00f2 divenire un avversario alquanto ostico: \u00e8 dotata infatti di un morso formidabile e pu\u00f2 scalciare con una forza straordinaria, abbastanza per riuscire ad abbattere i suoi predatori terrestri. Le zebre cercano di trovare scampo con la fuga dagli attacchi dei predatori pi\u00f9 grandi, come leoni e iene macchiate, mentre con i predatori pi\u00f9 piccoli cercano di difendersi contrattaccando.\nInterazioni con altri erbivori.\nLe zebre di pianura, soprattutto durante le migrazioni, possono formare gruppi misti con altri erbivori, specialmente gli gnu. Gnu e zebre generalmente convivono pacificamente, vigilando a vicenda per individuare pi\u00f9 facilmente i possibili predatori, questo perch\u00e9 le zebre vedono meglio rispetto agli gnu, quest\u00b4ultimi invece hanno un udito e un olfatto migliore rispetto agli equidi. Tuttavia, talvolta sono state riscontrate interazioni aggressive.\nBiologia.\nStruttura sociale.\nLa zebra di pianura \u00e8 un animale molto sociale e generalmente vive in piccoli gruppi familiari noti come harem, costituiti da un singolo stallone, da alcune giumente, e dai loro piccoli pi\u00f9 giovani. I membri adulti di un harem sono stabili, e di solito rimangono insieme per mesi o anni interi. Esistono anche gruppi di \u00abscapoli\u00bb, formati da soli maschi. Sono gruppi stabili costituiti da 2-15 esemplari, guidati da un giovane maschio, nei quali vige una gerarchia basata sull'et\u00e0. I maschi rimangono in questi gruppi fino a quando non raggiungono l'et\u00e0 per costituire un proprio harem. Gli scapoli si preparano a tale scopo effettuando finti combattimenti e rituali di saluto, che costituiscono gran parte delle loro attivit\u00e0. Pi\u00f9 harem e gruppi di scapoli possono unirsi a costituire una mandria. \u00c8 una caratteristica insolita per gli animali che vivono in harem radunarsi a costituire gruppi pi\u00f9 grandi. Inoltre, due harem possono creare temporaneamente sottogruppi stabili all'interno di una mandria, nei quali i vari membri interagiscono con quelli non appartenenti al proprio gruppo. Tra le specie che formano harem, tale comportamento \u00e8 stato riscontrato solamente in Primati come i gelada e le amadriadi.\nGli stalloni formano harem sequestrando giovani giumente dai loro harem di origine. Quando una giumenta raggiunge la maturit\u00e0 sessuale, essa assume la particolare postura da estro, che attrae gli stalloni vicini, sia scapoli che capi di un harem. Lo stallone a guida del suo gruppo familiare (che generalmente \u00e8 il padre) cerca di scacciare, anche con la forza, gli stalloni che cercano di rapirla. Perfino quando una giovane giumenta \u00e8 isolata dal suo harem natale, i maschi continuano a combattere per lei fino a quando essa non avr\u00e0 terminato il ciclo estrale, e ricominceranno di nuovo con il suo prossimo ciclo. Sono rari i casi in cui una giumenta rimane a lungo con il suo rapitore. Quando essa va nuovamente in ovulazione, essa rimarr\u00e0 unita al maschio che la feconda, divenendo cos\u00ec membro permanente di un nuovo harem.\nAnche all'interno delle femmine di un harem vige una certa gerarchia: la femmina alfa \u00e8 la prima ad accoppiarsi con lo stallone, ed \u00e8 la sola a guidare il gruppo. Quando al gruppo si uniscono nuove femmine, le giumente gi\u00e0 presenti le accolgono con ostilit\u00e0, tanto che lo stallone deve difenderle dalle loro aggressioni. Le ultime arrivate occupano l'ultimo gradino della scala gerarchica, assieme alle femmine malate e pi\u00f9 deboli. Le componenti di un harem rimangono assieme anche quando la guida del gruppo viene assunta da un nuovo stallone, e tendono a essere ostili nei confronti delle femmine di altri harem. Le zebre rafforzano i loro legami sociali con il \"grooming\". I vari membri di un harem si mordicchiano e si grattano vicendevolmente con i denti e le labbra il collo, le spalle e il dorso. Le madri rivolgono \"in primis\" tali attenzioni ai piccoli, per poi passare alle sorelle. Il \"grooming\" serve a indicare lo status sociale e attenua i comportamenti aggressivi.\nGli stalloni difendono il proprio gruppo dalle intrusioni di altri maschi. Quando sfida un invasore, lo stallone gli manifesta le proprie intenzioni strofinando il naso o le spalle su di lui. Se esso trascura l'avvertimento, la contesa pu\u00f2 sfociare in un combattimento. Le lotte tra le zebre possono essere molto violente, dal momento che gli animali si mordono il collo, la testa o le zampe, cercano di schiacciare a terra l'avversario e, pi\u00f9 raramente, di colpirlo con gli zoccoli. Talvolta uno dei due contendenti rimane a terra inerme, come se avesse l'intenzione di arrendersi, ma non appena l'avversario lo lascia andare esso lo attacca nuovamente, cercando di continuare il combattimento. La maggior parte degli scontri avviene quando le giovani femmine vanno in estro, ma finch\u00e9 lo stallone a capo di un harem \u00e8 in salute, generalmente gli altri maschi non cercano di sfidarlo. Solamente gli stalloni deboli perdono il dominio del proprio harem, ma anche in tal caso il nuovo leader cerca di allontanare il vecchio padrone senza combattere.\nComunicazione.\nNella zebra di pianura sono stati documentati almeno sei tipi di differenti richiami. Uno di questi \u00e8 il caratteristico richiamo di contatto che risuona come un \"a-ha\", \"a-ha\", \"a-ha\" o \"kwa-ha\", \"kaw-ha\", \"ha\", \"ha\". Quando avvista un predatore, una zebra emette un grido d'allarme bisillabico. Una sorta di grugnito viene emesso quando un animale si allontana da un potenziale pericolo. Quando \u00e8 soddisfatta, una zebra pu\u00f2 emettere un grugnito pi\u00f9 prolungato. I maschi emettono un breve stridio quando sono feriti, e i puledri ne emettono uno simile quando sono allarmati. Le zebre hanno due espressioni facciali principali: una di saluto, con le orecchie sollevate e rivolte in avanti, e una di minaccia, con le orecchie abbassate.\nRiproduzione.\nLo stallone si accoppia con tutte le giumente dell'harem. Esse danno alla luce un piccolo ogni dodici mesi. Il picco delle nascite si registra durante la stagione delle piogge. La madre allatta il piccolo per circa un anno. Lo stallone generalmente \u00e8 intollerante nei confronti dei puledri non suoi. \u00c8 possibile che le zebre pratichino l'infanticidio e il feticidio, sebbene tali incidenti siano stati osservati unicamente in esemplari in cattivit\u00e0. Come i cavalli, le zebre sono in grado di stare in piedi, camminare e succhiare il latte poco dopo la nascita. Al sopraggiungere del parto, la madre allontana le altre zebre dal suo piccolo, siano esse stalloni, altre femmine e addirittura i propri piccoli dei parti precedenti. Successivamente, tuttavia, tutti i membri del gruppo stringono legami con il puledro. All'interno dell'harem, il piccolo viene considerato dello stesso rango della madre. I puledri godono della protezione della madre, ma anche dello stallone e delle altre femmine del loro gruppo. Malgrado la protezione del branco, tuttavia, quasi il 50% dei piccoli muore a causa dei predatori, delle malattie e della fame.\nUna volta cresciuti, i giovani maschi abbandonano il loro gruppo familiare, non perch\u00e9 raggiungono la maturit\u00e0 sessuale o vengono scacciati dai loro padri, ma perch\u00e9 si guasta il rapporto con le madri in seguito alla nascita di un altro piccolo. I maschi, allora, si uniscono ad altri membri dello stesso sesso, mentre le giovani femmine possono rimanere all'interno dell'harem fino a quando non verranno sequestrate da altri stalloni.\nComportamento anti-predatorio.\nDi notte, per proteggersi dagli attacchi dei predatori terrestri, le zebre di pianura si ritirano in aree aperte, dove la visibilit\u00e0 \u00e8 migliore. Mentre il branco pascola o riposa, una zebra rimane di vedetta, e non appena localizza un predatore latra o sbuffa rumorosamente. Se attaccate da iene o licaoni, le zebre di un harem rimangono vicine tra loro e collaborano per difendere i membri pi\u00f9 indifesi, in particolare i giovani. In alcuni casi lo stallone pu\u00f2 passare al contrattacco e assalire i licaoni o le iene. Sebbene le iene a volte siano in grado di abbattere lo stallone, esse concentrano generalmente i loro attacchi verso gli altri membri del gruppo (pi\u00f9 facili da acciuffare e da abbattere), e cercano di evitare i suoi assalti. Diversamente dagli stalloni, le giumente di solito caricano iene o licaoni solo quando essi attaccano i loro piccoli. A differenza degli gnu, le zebre solo raramente cercano scampo in acqua quando vengono assalite dalle iene. Quando vengono attaccate dai leoni, invece, le zebre cercano di distanziare gli aggressori, dal momento che i leoni non sono corridori resistenti come le iene o i licaoni. Ghepardi e leopardi, infine, costituiscono una minaccia soprattutto per i puledri, dato che questi felini difficilmente attaccano gli adulti.\nInterazioni con l'uomo.\nConservazione.\nIn generale, le popolazioni della zebra di pianura sono stabili, e la specie attualmente non deve fronteggiare alcuna minaccia di estinzione, ma potrebbe essere minacciata in un prossimo futuro. Essa \u00e8 presente in numerose aree protette sparse in tutto il suo areale, come nei parchi nazionali del Serengeti in Tanzania, dello Tsavo e del Masai Mara in Kenya, di Hwange nello Zimbabwe, di Etosha in Namibia e di Kruger in Sudafrica. Vi sono inoltre popolazioni numerose anche al di fuori delle aree protette.\nAlcune popolazioni, comunque, hanno subito un netto declino o sono addirittura scomparse. Una sottospecie, il quagga, si \u00e8 ormai estinta. In Tanzania, il numero delle zebre \u00e8 diminuito del 20% tra la fine degli anni '90 e la met\u00e0 del decennio successivo. Le zebre sono minacciate dalla caccia per il cuoio e la carne, e dalla distruzione dell'habitat dovuta all'avanzare dell'agricoltura. Devono inoltre competere con il bestiame domestico per i pascoli e vengono talvolta sterminate a tale scopo dagli allevatori. Il bracconaggio costituisce una seria minaccia per le popolazioni settentrionali, mentre quelle meridionali sono minacciate soprattutto dalla perdita dell'habitat. Le guerre civili che in tempi recenti hanno scosso Ruanda, Somalia, Sudan del Sud, Etiopia e Uganda hanno provocato una vera e propria strage tra gli animali selvatici, zebre di pianura comprese. Attualmente, la specie \u00e8 del tutto scomparsa dal Burundi. La guerra civile in Angola, protrattasi per gran parte degli ultimi 25 anni, ha devastato le popolazioni di animali selvatici, comprese quelle delle zebre di pianura, un tempo numerosissime, e distrutto l'amministrazione e le infrastrutture dei parchi nazionali.\nCiononostante, la zebra di pianura \u00e8 considerata specie protetta in gran parte dell'areale. Essa costituisce, infatti, grazie ai benefici del turismo, un'importante risorsa economica.\nNella cultura.\nLa zebra viene adorata, da alcune culture africane, come simbolo di bellezza. Durante le danze eseguite dai Karamojong dell'Uganda, le donne si dipingono sul corpo le strisce tipiche di questo animale e assumono le sue movenze. I Dube del Sudafrica, invece, hanno una zebra come totem. Due zebre compaiono inoltre sullo stemma del Botswana."}
{"id": "96438", "revid": "21880", "url": "https://it.wikipedia.org/wiki?curid=96438", "title": "Magnoliales", "text": "Magnoliales \u00e8 un ordine di angiosperme primitive appartenenti al clade magnoliidi.\nTassonomia.\nLa moderna classificazione filogenetica (APG IV 2016) assegna all'ordine le seguenti famiglie:\nLa classificazione tradizionale (Sistema Cronquist, 1981) assegnava all'ordine Magnoliales anche le famiglie Amborellaceae, Austrobaileyaceae, Canellaceae, Gomortegaceae, Lactoridaceae, Trimeniaceae e Winteraceae."}
{"id": "96444", "revid": "399", "url": "https://it.wikipedia.org/wiki?curid=96444", "title": "Linguaggio di scripting", "text": "Un linguaggio di scripting, in informatica, \u00e8 un linguaggio di programmazione interpretato destinato in genere a compiti di automazione del sistema operativo (\"batch\") o delle applicazioni (\"macro\"), o a essere usato nella programmazione web all'interno delle pagine web.\nI programmi sviluppati con questi linguaggi vengono detti \"script\", termine della lingua inglese utilizzato in ambito teatrale per indicare il testo (anche detto canovaccio) in cui sono tracciate le parti che devono essere interpretate dagli attori.\nStoria.\nInizialmente i primi linguaggi di \"scripting\" nacquero dall'esigenza di automatizzare alcune operazioni come l'esecuzione di programmi e l'interazione con essi: non c'erano molti costrutti e spesso erano relegati a mansioni specifiche. I linguaggi di \"scripting\" hanno poi trovato applicazione in molte aree della progettazione di software, potendo essere utilizzati come linguaggi indipendenti per l'implementazione di algoritmi per un'ampia gamma di compiti.\nLa differenza rispetto agli altri linguaggi interpretati \u00e8 data pi\u00f9 che altro da ragioni \u201cstoriche\u201d. Inizialmente i primi linguaggi di \"scripting\" erano molto rudimentali e permettevano poche e semplici operazioni, non risultando adatti alla scrittura di veri programmi. I moderni linguaggi di \"scripting\" hanno poi acquisito i costrutti e la potenza degli altri linguaggi; la distinzione resta solo in base all'uso che si fa del linguaggio.\nPer la diffusione di questi linguaggi furono di fondamentale importanza linguaggi come Tcl e Lua, specificatamente sviluppati come linguaggi di \"scripting\", che potevano essere integrati in qualsiasi applicazione o utilizzati autonomamente. Lo sviluppo di questi linguaggi comport\u00f2 maggiori benefici rispetto alla creazione di nuovi linguaggi per applicazioni specifiche, evitando allo sviluppatore di dover scrivere un traduttore di linguaggio e permettendo all'utente di applicare le proprie capacit\u00e0 acquisite.\nIl Common Gateway Interface (CGI) permise ai linguaggi di scripting di controllare i web server, cos\u00ec da comunicare tramite il web. Alcuni dei linguaggi di \"scripting\" che usavano il CGI agli albori dell'evoluzione del web furono Perl, ASP, e PHP.\nMolti sono i software che integrano linguaggi di scripting. Ad esempio i moderni web browser sono provvisti di un linguaggio per la scrittura di estensioni al browser stesso, e molti altri linguaggi standard per controllare il browser, come ECMAScript (comunemente conosciuto come JavaScript), CSS, e HTML.\nDescrizione.\nConsistono generalmente in semplici programmi il cui scopo \u00e8 l'interazione con altri programmi, molto pi\u00f9 complessi, in cui avvengono le operazioni pi\u00f9 significative. Gli \"script\" si distinguono dai programmi con cui interagiscono, solitamente implementati in un linguaggio differente e non interpretato. Inoltre, spesso gli \"script\" sono creati o modificati dall'utente finale. Nel sorgente \u00e8 frequente l'uso dello shabang.\nNei linguaggi di scripting il programmatore generalmente si disinteressa delle \"risorse di sistema\" che il programma finito dovr\u00e0 consumare, demandando il tutto al sistema stesso. Per risorse si intendono, per esempio, la gestione della allocazione e deallocazione della memoria, la conversione tra tipi, l'inizializzazione e la chiusura dell'applicazione.\nIn questo modo si evitano molti problemi tipici della programmazione tradizionale, che risulta essere soggetta a errori insidiosi, non facilmente individuabili e pericolosi, e costringe inoltre il programmatore ad occuparsi di problematiche non strettamente connesse con l'obiettivo del software che deve creare. L'utilizzo di un linguaggio di scripting permette di concentrarsi invece direttamente sulla soluzione del problema.\nTipologia.\nI job control language.\nI primi sistemi informatici, tipicamente mainframe, erano destinati all'utilizzo da parte di pi\u00f9 utenti (multiutenza) che potevano usufruire delle risorse del calcolatore mediante la disciplina fifo tipica dei sistemi ad elaborazione a lotti (Batch processing)\nIl costo notevole dell'hardware fece s\u00ec che pi\u00f9 istituzioni, anche con sedi diverse, utilizzassero lo stesso computer tramite dei terminali remoti; cos\u00ec l'utente, non potendo interagire direttamente con la macchina, inviava il proprio job (programma, dati e istruzioni per l'esecuzione del programma) tramite i terminali.\nNacque cos\u00ec la necessit\u00e0 di un linguaggio per poter codificare le istruzioni relative all'esecuzione del proprio job, quali ad esempio:\nPer questo scopo nacquero i primi linguaggi di scripting della storia, i Job control language (abbreviato JCL).\nBash scripting.\nCon il termine Bash scripting ci si riferisce alla creazione di \"script\" solitamente utili all'automazione di operazioni di routine sui sistemi operativi Unix-like come Linux. Operazioni che richiedono l'inserimento di diversi comandi sulla shell testuale possono cos\u00ec essere inseriti in un unico file utilizzando la sintassi e gli operatori tipici di questo linguaggio. Gli \"script\" cos\u00ec creati possono semplificare notevolmente il lavoro dell'utente.\nSu alcuni sistemi come Linux \u00e8 possibile pianificare l'esecuzione degli \"script\", ad esempio \u00e8 possibile eseguire alcuni \"script\" ogni volta che il sistema viene avviato.\nEcco un esempio di \"script\" in \"bash\" per la cancellazione dei file in /var/log:\ncd /var/log\ncat /dev/null &gt; messages\ncat /dev/null &gt; wtmp\necho \"Log cancellati.\"\nGUI Scripting.\nCon l'avvento delle interfacce grafiche nasce una tipologia di linguaggi di scripting mirati al controllo del computer. Questi linguaggi interagiscono con le finestre grafiche, i menu, i bottoni e gli oggetti grafici che il sistema genera, simulando le azioni che farebbe un utente umano. Il loro scopo \u00e8 quello di automatizzare le azioni dell'utente. I linguaggi in cui il controllo avviene attraverso la pressione di tasti o click del mouse sono anche chiamati \"macro\".\nQuesta categoria di linguaggi doveva inizialmente essere usata per controllare tutte le applicazioni eseguibili su un computer basato su interfacce grafiche; ma, in pratica, il supporto per questi linguaggi dipende dalle applicazioni e dal sistema operativo. Tuttavia ci sono alcune eccezioni a questa limitazione. Alcuni linguaggi di scripting relativi alle GUI sono basati sul riconoscimento degli oggetti grafici dai loro pixel sullo schermo; essi non dipendono dal sistema operativo o dall'applicazione.\nLinguaggi specifici per le applicazioni.\nMolti programmi includono un linguaggio di scripting idiomatico adattato al bisogno dell'utente.\nAllo stesso modo, alcuni videogiochi per il computer utilizzano un linguaggio di scripting per estendere le azioni di personaggi secondari e dell'ambiente. Linguaggi di questo tipo sono sviluppati per una singola applicazione; e, anche se possono assomigliare ad un linguaggio generico (ad esempio QuakeC, modellato su C), hanno caratteristiche personali che li distinguono da essi. Emacs Lisp, un dialetto di Lisp ben sviluppato e potente, contiene molte caratteristiche speciali che lo rendono pi\u00f9 adatto all'estensione delle funzioni di editing di Emacs.\nWeb browser.\nI Web Browser sono applicazioni per la visualizzazione delle pagine web. Sono stati sviluppati una serie di linguaggi speciali per controllarne operazioni e funzionalit\u00e0. Fra questi compaiono JavaScript, il cui nome pu\u00f2 trarre in inganno per la sua apparente derivazione da Java (in realt\u00e0 i due linguaggi non hanno quasi nulla in comune); VBScript prodotto dalla Microsoft, che lavora solo con il browser Internet Explorer; XUL prodotto dal progetto Mozilla, che lavora solamente con Firefox; XSLT, un particolare linguaggio che trasforma il contenuto XML in una nuova forma. Le tecniche che comportano la combinazione di scripting fornita da XML e JavaScript sono cresciute al livello tale da acquisire un nome proprio: AJAX.\nWeb server.\nDal lato server del link HTTP, gli application server e altri server a contenuto dinamico come il content management system (sistema di gestione dei contenuti), forniscono i contenuti attraverso una grande variet\u00e0 di tecniche e tecnologie caratterizzate dall'approccio di scripting. Particolarmente predominanti in questo campo sono PHP, JSP e ASP, ma altri linguaggi come Ruby e Python, diventati molto conosciuti soprattutto grazie ai loro famosi framework (rispettivamente Ruby on Rails e Django), si sono ritagliati il loro spazio.\nLinguaggi per l'elaborazione di testi.\nL'elaborazione dei documenti di testo fu una delle prime applicazioni dei linguaggi di scripting. \"Script\" scritti per strumenti di Unix come Awk, sed e grep automatizzano le attivit\u00e0 che coinvolgono la configurazione del testo e del file di log. Di grande importanza \u00e8 l'espressione regolare, un linguaggio creato per la descrizione formale della struttura lessicale del testo, ed usato da tutti questi strumenti.\nPerl fu originariamente designato per colmare le limitazioni di questi strumenti, ma \u00e8 cresciuto diventando uno dei pi\u00f9 diffusi linguaggi di uso generico.\nLinguaggi dinamici generici.\nAlcuni linguaggi, come il Perl, cominciarono come linguaggi di \"script\" ma furono implementati in linguaggi adatti per problematiche ben pi\u00f9 ampie. Altri linguaggi simili sono stati descritti come \"linguaggi di \"script\"\" per questa somiglianza, anche se sono pi\u00f9 comunemente usati per programmare applicazioni.\nLinguaggi estensioni/incorporati.\nUn considerevole numero di linguaggi sono stati progettati per rimpiazzare linguaggi di programmazione specifici per applicazioni, per essere integrabili nei programmi. Il programmatore (che lavora in C o in un altri linguaggio) include dei \"Ganci\" tramite i quali il linguaggio di scripting pu\u00f2 controllare l'applicazione. Questi linguaggi hanno lo stesso scopo dei linguaggi specifici per applicazioni, ma con il vantaggio di permettere il trasferimento di caratteristiche fra applicazione e applicazione. JavaScript part\u00ec, inizialmente, come un linguaggio all'interno dei web browser; tuttavia, la standardizzazione del linguaggio come ECMAScript lo ha reso popolare come un linguaggio incorporabile generico. In particolare, l'implementazione da parte di Mozilla di SpiderMonkey \u00e8 utilizzata in molti alti ambienti come lo Yahoo! Widget Engine. Altre applicazioni che utilizzano implementazioni ECMAScript includono i prodotti Adobe, come Adobe Flash e Adobe Acrobat.\nTcl fu creato come un linguaggio d'estensione da utilizzare in parallelo come un linguaggio di uso generale, emulando il ruolo di linguaggi come Python, Perl e Ruby.\nAltre applicazioni complesse e destinate ad un compito specifico, possono incorporare ed esporre un linguaggio di programmazione integrato al fine di consentire agli utenti un maggiore controllo e consentendo loro pi\u00f9 funzionalit\u00e0 che possono essere disponibili attraverso una interfaccia utente. Per esempio, Autodesk Maya 3D incorpora il linguaggio di scripting MEL, o Blender che si avvale di Python per il medesimo ruolo.\nAltri tipi di applicazioni che necessitano l'aggiunta di veloci funzionalit\u00e0 o cicli di ottimizzazioni (ad esempio un motore grafico), usano anch'esse linguaggi integrati. Durante lo sviluppo, permette ai prototipi di essere modificati in modo facile e veloce, senza forzare l'utente ad una conoscenza approfondita del programma(cosa che pu\u00f2 richiedere molto tempo). I linguaggi di scripting, grazie alla loro versatilit\u00e0, sono ampiamente usati, ed oggi vanta di una vasta gamma che offre linguaggi come Lua e Python, ma anche meno conosciuti come Angelscript e Squirrel.\nLinguaggi diffusi.\nSecondo un sondaggio globale, svolta dalla EvansData nel 2008, il pi\u00f9 famoso linguaggio di scripting \u00e8 il JavaScript, al secondo posto il PHP, mentre Perl si aggiudica il terzo posto."}
{"id": "96445", "revid": "120672155", "url": "https://it.wikipedia.org/wiki?curid=96445", "title": "Levante", "text": ""}
{"id": "96447", "revid": "2086185", "url": "https://it.wikipedia.org/wiki?curid=96447", "title": "Le confessioni d'un italiano", "text": "Le confessioni d'un Italiano (inizialmente pubblicato e per lungo tempo conosciuto col titolo - voluto dai primi editori - di Le confessioni di un ottuagenario) \u00e8 un romanzo di carattere storico di Ippolito Nievo, concluso nel 1858 ma pubblicato postumo nel 1867: i fatti si svolgono negli anni che vanno dalla nascita del protagonista nel 1775 fino all'anno 1858.\nNel romanzo, considerato un capolavoro della letteratura, vengono narrate, sotto forma di un'autobiografia fittizia, le vicende di Carlo Altoviti, il protagonista che narra, ormai ottantenne, in prima persona la propria vita trascorsa come patriota, ma soprattutto come uomo che ha vissuto la trasformazione della propria identit\u00e0 da veneziano a italiano intrecciando i propri casi personali con le vicende storiche del Risorgimento italiano. \nStoria editoriale.\nIl romanzo fu scritto tra il dicembre del 1857 e l'agosto del 1858 e si compone di ventitr\u00e9 capitoli, ognuno dei quali anticipato da un breve riepilogo. Nievo, per\u00f2, non riusc\u00ec a pubblicare subito la sua opera, non trovando un editore disposto ad affrontare le difficolt\u00e0 della lunghezza del testo e della censura.\n\"Le confessioni\" vennero pubblicate, quindi, postume, con il titolo \"Le confessioni di un ottuagenario\" nel 1867 a Firenze dall'editore Le Monnier e a cura di Erminia Fu\u00e0 Fusinato, moglie di Arnaldo Fusinato, amico dello stesso Nievo.\nLa presunta incompiutezza del romanzo indusse i primi editori ad apportare correzioni al testo, modifiche che crearono parecchi fraintendimenti critici, soltanto di recente messi nella loro chiara luce. Comunque il manoscritto originale, dal 1931 donato dalla famiglia Nievo \u00e8 conservato nella Biblioteca comunale di Mantova.\nL'opera ebbe una buona popolarit\u00e0. Nel 1960 ne venne ricavata una riduzione per la televisione dal titolo \"La Pisana\".\nLingua e stile.\nIl tono del romanzo \u00e8 ironico ma coinvolto nelle vicende del protagonista, mentre il linguaggio del narratore non \u00e8 aulico n\u00e9 volutamente popolareggiante, ma intermedio. Si pu\u00f2 parlare di impronta orale della lingua, in quanto l'autore inserisce, accanto a termini aulici, termini che derivano dai dialetti mantovano e veneto (ci\u00f2 si ricollega all'imprevedibilit\u00e0 della vita, altro tema affrontato nell'opera).\nTemi.\nL'ispirazione etico-religiosa circola in tutto il romanzo ed \u00e8 presente fin dalla \"scoperta del mare\", prima avventura di Carlino fanciullo.\nIl \"tema patriottico\" \u00e8 presente e sorretto da un senso religioso del dovere che si esprime nel sacrificio della giovinezza e della vita.\nL\"'amore\" \u00e8 inteso come trasporto dei sensi e passione sublime nel contempo. La Pisana \u00e8 l'espressione della passione genuina che ha in s\u00e9 la sua redenzione (differente posizione da quella di Manzoni). Esprime inoltre una rivolta contro il moralismo cattolico-conformista.\nIl tema \"storico-evocativo\" (il castello di Fratta, la caduta di Venezia, l'incontro con Napoleone Bonaparte, ecc.) \u00e8 basato su una salda fede e su una costante e rinnovata speranza nel riscatto della patria.\nLa figura della Pisana \u00e8 una riuscita rappresentazione di figura femminile: frivola, incostante, capricciosa, angelo e peccatrice insieme, ma profondamente legata a Carlino, pronta a sacrificarsi a lui quando \u00e8 necessario.\nSi tratta di un \"romanzo di formazione\" in quanto Carlo, attraverso tutte le et\u00e0 della vita, giunge ad un processo di maturazione che lo porta alla saggezza della vecchiaia. Si tratta anche per\u00f2 di un \"romanzo storico\", ampio e documentato, nonch\u00e9 di un \"romanzo d'amore\" e di un \"romanzo di avventura\". Gli aspetti di quest'ultimo genere sono riscontrabili nelle varie peripezie affrontate dai personaggi non senza colpi di scena (cos\u00ec le agnizioni).\nAttraverso la vita di Carlino che nasce \"veneziano\" e morir\u00e0 \"italiano\", il romanzo dimostra come gli Italiani dalla fine del Settecento alla met\u00e0 dell'Ottocento si siano gradualmente aperti alle idee di libert\u00e0 ed abbiano conquistato con lotte e sacrifici il diritto ad essere un popolo libero ed indipendente, consapevole e fiero della propria dignit\u00e0 civile. Si tratta quindi della presa di coscienza dello sviluppo e della maturazione civile e politica del nostro Paese: \u00e8 un romanzo fondamentale sulla costruzione dello Stato italiano e della identit\u00e0 nazionale italiana.\nTrama.\nCapitolo I.\nL'incipit\nLa narrazione inizia con la descrizione del castello di Fratta a Fossalta di Portogruaro e con la rassegna dei personaggi che lo abitano: il conte di Fratta, il suo fidato cancelliere, il fratello monsignore Orlando (che, a dispetto del nome e del volere del padre, abbraccia la vita religiosa e non quella militare), il capitano Sandracca (comandante delle milizie del castello), ser Andreino (autorevole personaggio di Teglio), Martino (gi\u00e0 servitore del padre del conte), il piccolo Carlino (nipote del conte, allevato da questo dopo che i genitori naturali lo avevano abbandonato in una cesta davanti al castello), Marchetto (messo del conte), il pievano di Teglio (maestro di Carlino), il cappellano del castello, la contessa veneta Navagero, la madre del conte (vecchissima e semi paralizzata), Clara e Pisana (entrambe figlie del conte: la prima malinconica e devota, mentre la seconda irrequieta, esuberante e passionale sin da bambina - personaggio quest'ultimo che si contrappone per indole al modello femminile della \"Lucia manzoniana\").\nCapitolo II e III.\nCarlino rievoca la propria infanzia di ospite poco gradito al castello, il consueto pranzo dei castellani nel tinello mentre egli con gli ospiti modesti mangiava nella cucina, le passeggiate ed i rumorosi giochi, ai quali si abbandonava con \u00abla Pisana\u00bb e lo sbocciare della bellezza di Clara, che a 19 anni aveva gi\u00e0 un folto stuolo di pretendenti, tra i quali Lucilio Vianello, figlio di un medico di Fossalta, entrato presto nelle simpatie della nonna di Clara e della ragazza stessa. Ricorda ancora quando fu segregato in una specie di topaia per aver commesso una birichinata e di come \u00abla Pisana\u00bb and\u00f2 a trovarlo e gli diede il primo bacio.\nCapitolo IV e V.\nCarlino narra dell'ostilit\u00e0 sorta tra il castellano di Venchieredo e il cappellano di Fratta, dell'improvviso ordine di arresto del prepotente castellano che era giunto da Venezia e motivato da ragioni politiche; di quando per vendetta il signore di Venchieredo fece assalire il castello di Fratta dai suoi sgherri; di come il ponte levatoio fu abbattuto per ordine del conte (cos\u00ec da precludere al nemico ogni possibile via d'accesso) e nessuno si accorse che Clara era rimasta fuori; di come Carlino si offerse per uscire alla ricerca della fanciulla, che trov\u00f2 al sicuro, e di come torn\u00f2 al castello assieme a Lucilio e Clara, mentre gli assedianti vennero messi in fuga dal Partistagno, un nobile pretendente all'amore di Clara.\nCapitolo VI-X.\nNel frattempo la situazione incerta della Serenissima Repubblica di Venezia, che dopo i moti rivoluzionari in Francia teme echi anche in Italia, consiglia Almor\u00f2 Frumier, cognato del conte, a lasciare la citt\u00e0 lagunare per Portogruaro, dove la famiglia Frumier istituisce un centro di vita intellettuale al quale partecipano gli amici del conte.\nIn questo luogo si accentua l'idillio nato tra Clara e Lucilio che, per le sue doti, suscita l'ammirazione di tutti, compresa quella della Pisana. L'incostanza affettiva della ragazzina, da sempre attratta da giovani ammirevoli, prestanti e di buone maniere, spinge Carlino a studiare alacremente per \"diventare qualcuno\". Constatatane la sincera convinzione e assicurati dalla sua promessa d'impegno, Carlino viene mandato a Padova per conseguire la laurea di dottore. Intanto Clara, spinta dai genitori a stringere matrimonio dapprima con Raimondo (figlio di quel signore di Venchieredo incarcerato) e poi col Partistagno, rifiuta tutte le proposte di matrimonio, decisa piuttosto a farsi monaca. Compreso che il vero motivo del suo comportamento era un'infatuazione per Lucilio, la contessa decide di stabilirsi insieme alla figlia a Venezia, nella dimora Frumier, sperando che la lontananza tra i due giovani rinsavisse la primogenita e la riportasse all'obbedienza filiale. Lucilio, che fino ad allora si era sempre rifiutato di laurearsi in medicina, nonostante esercitasse gi\u00e0 da tempo la professione, decide di prendere la laurea e si stabilisce a Venezia, nel tentativo di ricongiungersi all'amata.\nCarlino intanto, tenuto conto del contegno di Pisana (che civetta con Venchieredo e con un altro pretendente), rinuncia al suo amore e ritorna a Fratta per sostituire il cancelliere del conte che \u00e8 morto. Clara intanto si rinchiude in convento, Pisana \u00e8 chiamata dalla madre a Venezia e il conte muore. Carlino rimane coinvolto in una sommossa popolare a Portogruaro mentre cominciano le grandi vittorie di Napoleone. Quando ritorna a Fratta trova il paese e il castello devastati e la vecchia contessa in fin di vita.\nChiede pertanto un'udienza a Bonaparte per protestare e l'ottiene, ma senza alcun risultato. In seguito riceve una lettera della contessa che lo chiama a Venezia perch\u00e9 riveda suo padre e riprenda in societ\u00e0 il posto che si conviene ad un rappresentante del casato patrizio degli Altoviti.\nCapitolo XI-XVI.\nCarlino viene cos\u00ec riconosciuto come figlio legittimo e nella seduta del 2 aprile 1797 entra a far parte del Maggior Consiglio, come patrizio votante. In seguito per\u00f2 agli avvenimenti politici appoggia l'idea democratica francese e quando viene proclamata a Venezia la repubblica popolare viene nominato primo segretario.\nIntanto Clara prende il velo e Pisana sposa il nobile Navagero, vecchio ma ricco. Il padre di Carlino, dopo che Venezia viene ceduta all'Austria con il trattato di Campoformio, ritorna in Oriente lasciando presso la famiglia Apostulos un discreto capitale per Carlino che rimane solo e triste.\nUn giorno arriva a casa di Carlino Pisana che, stanca del marito, vuole vivere con lui. Carlino, per sfuggire agli sbirri mandati dai pretendenti di lei, si rifugia presso gli Apostulos e provvede con il suo denaro alle necessit\u00e0 di Pisana e parte per Milano.\nA Padova si rivela Aglaura, la figlia degli Apostulos che - in cerca del suo pretendente sposo e per sfuggire al rischio di un incesto col presunto fratello Spiro - \u00e8 partita con lui travestita da marinaio. Si recano insieme a Milano dove nel frattempo \u00e8 stata instaurata la Repubblica Cisalpina e dove Carlino viene nominato ufficiale della legione organizzata dal comandante Ettore Carafa per liberare Napoli.\nA Milano, Spiro, il figlio degli Apostulos, gli fa sapere che in realt\u00e0 Aglaura \u00e8 sorella di Carlino: ci\u00f2 \u00e8 causa di confusione ma al tempo stesso di felicit\u00e0 per il giovane. Spiro e Aglaura, non essendo fratelli, potranno smettere di reprimere il loro amore e si sposeranno.\nA Napoli, inoltre, lo attende una sorpresa: Carlino scopre che il suo comandante, Ettore Carafa, convive con Pisana, che faceva ci\u00f2 solo per dispetto a suo cugino, poich\u00e9 era convinta che egli amoreggiasse con Aglaura. Dopo che il giovane prova la sua \"innocenza\", per\u00f2, Pisana torna a vivere con lui come una sorella.\nCapitolo XVII-XXI.\n L'explicit\nNapoleone intanto si trova in Egitto e nel napoletano infuria la rivolta. Carlino segue la legione di Carafa che in Puglia fa strage di Turchi e Albanesi chiamati dai ribelli e trova il padre, ferito e prigioniero, che gli muore tra le braccia. Insieme a Pisana e Lucilio si rifugia a Genova dove vengono soccorsi da Sandro Giorgi, mugnaio di Fratta che \u00e8 diventato colonnello. Carlino, in seguito alla vittoria di Marengo che ristabilisce la potenza di Napoleone, viene nominato prefetto delle Finanze a Bologna.\nDate le dimissioni dopo breve tempo ritorna a Milano che lascer\u00e0, dopo Austerlitz, per recarsi a Venezia quando questa \u00e8 unita al Regno d'Italia. A Venezia Carlino sposa Aquilina, sorella di Bruto Provedoni, per volere di Pisana, e per alcuni anni \u00e8 un marito e un padre felice. Ma nel 1820, tornato a Napoli, partecipa alla rivoluzione contro re Ferdinando, viene ferito e fatto prigioniero. In carcere perde la vista e viene liberato grazie all'intervento di Pisana e con lei parte in esilio per Londra.\nA Londra i due stentano la vita e Pisana, per aiutare Carlino, si mette a chiedere l'elemosina. Quivi incontrano Lucilio che esercita la sua professione di medico. Carlino viene operato da questi e riacquista la vista, mentre Pisana si ammala e muore. Carlino ritorna coi suoi a Venezia, dove gli muore il figlio Donato, gi\u00e0 ferito nella rivoluzione di Romagna e muoiono di colera Lucilio e Spiro.\nCapitolo XXII-XXIII.\nAllo scoppio della rivoluzione del 1848, Carlino viene nominato colonnello, il figlio Giulio, che nel 1849 aveva combattuto alla difesa di Roma, muore combattendo in Argentina e Carlino, ormai ottuagenario, rimane con i figli e i nipoti \"contento di aver vissuto e contento di morire\"."}
{"id": "96448", "revid": "3115", "url": "https://it.wikipedia.org/wiki?curid=96448", "title": "Orologio radiocontrollato", "text": "Un orologio radiocontrollato \u00e8 un orologio mantenuto sincronizzato via radio con un riferimento di tempo standard come un orologio atomico.\nL'orologio solitamente dispone di un proprio riferimento interno, di solito un oscillatore al quarzo, che permette all'orologio di funzionare anche in assenza del segnale radio.\nSegnale radio terrestre.\nGli orologi sincronizzati tramite onde radio inviate da una stazione terrestre raggiungono un'accuratezza di circa 1 millisecondo rispetto al tempo standard, dipendente comunque da imprecisioni e variazioni nelle condizioni di propagazione radio.\nLe stazioni specializzate nel fornire questo servizio hanno le seguenti caratteristiche:\nAlcuni servizi presenti in diverse aree della Terra sono:\nItalia.\nIn Italia la RAI diffonde il segnale orario sulle reti radiofoniche e televisive, intercalato alle normali trasmissioni. Il segnale \u00e8 riconoscibile dalla sequenza di sei \"bip\" prima dell'annuncio vocale dell'ora esatta. L'ultimo \"bip\" indica il momento dello scoccare del minuto. Il particolare suono che precede i \"bip\" \u00e8 una modulazione digitale a due toni che codifica l'orario ufficiale italiano, fornito dall'INRIM. Appositi circuiti elettronici possono decodificare questi dati. \nA causa dell'avvento delle trasmissioni digitali che possono avere ritardi anche di alcuni secondi, il segnale SRC radiotrasmesso non \u00e8 pi\u00f9 idoneo a garantire un'accurata disseminazione del tempo: pertanto la RAI ha annunciato la cessazione della trasmissione del segnale prodotto dall'INRIM irradiato dalle predette trasmissioni digitali dal 31 dicembre 2016, sostituendolo con un segnale autoprodotto che non garantisce la stessa accuratezza inferiore a 1 secondo.\nGermania.\nIl segnale \u00e8 irradiato dalla stazione DCF77 in onde lunghe sui () dell'istituto federale tedesco di metrologia a Mainflingen, di distanza da Francoforte sul Meno.\nSi tratta di un segnale largamente utilizzato in Italia.\nIl segnale dell'orologio atomico ivi presente \u00e8 ricevibile abitualmente da una distanza di ma, a seconda delle caratteristiche atmosferiche di propagazione, \u00e8 captabile fino a .\nOltre tale distanza la sincronizzazione \u00e8 sporadica.\nSono usati due trasmettitori da indipendenti in modo da garantire la continuit\u00e0 del servizio.\nStati Uniti NIST.\nIl segnale prodotto dagli orologi del NIST sono trasmessi in onde lunghe a 60\u00a0kHz, potenza 50\u00a0kW e con una semplice codifica BCD. L'informazione oraria \u00e8 anche letta da voci computerizzate e trasmessa su appositi canali radio.\nGran Bretagna MSF.\nLa stazione MSF trasmette dal 1\u00ba aprile 2007 il campione di tempo e frequenza in onde lunghe alla frequenza di 60\u00a0kHz a cura del National Physical Laboratory (NPL) dalla stazione di Anthorn, Cumbria, in sostituzione di quello gi\u00e0 trasmesso dalla stazione nei pressi di Rugby. Il trasmettitore \u00e8 gestito da VT Communications per conto del NPL. La BBC trasmette dal 1924 sulle sue reti un segnale derivato dall'ora standard di Greenwich.\nSvizzera.\nFino alla dismissione del servizio, nel 2011, il tempo standard svizzero era trasmesso dalla stazione HBG di Prangins a 75\u00a0kHz. Il codice usato era compatibile con quello della stazione tedesca DCF77.\nSistema Loran.\nLa precisissima frequenza di trasmissione del sistema di navigazione LORAN-C pu\u00f2 essere usata per la sincronizzazione dell'ora, a condizione di correggere con misure indipendenti lo scostamento rispetto al tempo standard.\nSistemi satellitari.\nIn alcuni orologi l'ora \u00e8 ricevuta dal Global Positioning System, che offre un valore pi\u00f9 preciso rispetto alle trasmissioni terrestri. Il sistema GPS combina il tempo fornito da diversi orologi atomici installati a bordo dei satelliti del sistema, e una rete di stazioni terrestri determina e corregge gli errori. Poich\u00e9 il tempo \u00e8 ricavato contemporaneamente da diverse sorgenti, l'orologio pu\u00f2 automaticamente compensare i ritardi di propagazione ed altri problemi, arrivando ad una accuratezza inferiore al microsecondo in condizioni ideali.\nIn modo simile al GPS sono utilizzabili il sistema russo GLONASS e il sistema europeo Galileo.\nRDS.\nIl sistema RDS, utilizzato per trasmettere brevi informazioni testuali ed altri servizi da parte delle radio commerciali, \u00e8 in grado di trasmettere il segnale orario con un'accuratezza inferiore al secondo, ma non sempre le stazioni che trasmettono l'RDS utilizzano a loro volta segnali orari di riferimento accurati."}
{"id": "96450", "revid": "15756", "url": "https://it.wikipedia.org/wiki?curid=96450", "title": "Leopoldo II del Belgio", "text": "\u00c8 ricordato prevalentemente per la fondazione e la brutale amministrazione dello Stato Libero del Congo, progetto che egli port\u00f2 avanti quasi da privato cittadino. Si rivolse a Henry Morton Stanley per aiutarlo nella gestione dello stato e alla Conferenza di Berlino del 1884-1885 il Belgio fu in grado di presenziare col proprio impero coloniale in continua espansione, nella totale mancanza di rispetto dei costumi e delle tradizioni locali.\nLeopoldo estrasse una grande fortuna dal Congo, inizialmente con l'esportazione di avorio, poi forzando la popolazione locale a trarre gomma dalle piante. Interi villaggi vennero requisiti per farne luoghi di deposito e lavorazione della gomma stessa, causando la morte di un numero stimato tra 1 e 15 milioni di congolesi, con le stime pi\u00f9 accreditate di 10 milioni, su una popolazione totale di 25 milioni. L'amministrazione del Congo da parte di Leopoldo II viene ancora oggi ricordata come uno dei crimini internazionali pi\u00f9 infamanti del XIX secolo e lo stesso sovrano, dopo le accuse da parte di funzionari inglesi e le proteste da parte di liberali, progressisti, socialisti, artisti, letterati e figure religiose, venne poi costretto a cedere la sovranit\u00e0 dello stato e la sua amministrazione al governo belga, che resse la colonia ancora per mezzo secolo.\nBiografia.\nInfanzia e inizio della carriera pubblica.\nFiglio secondogenito di Leopoldo I del Belgio e della sua seconda moglie, la principessa francese Luisa d'Orl\u00e9ans, figlia del re Luigi Filippo di Francia, Leopoldo II nacque a Bruxelles il 9 aprile 1835. Suo fratello maggiore, Luigi Filippo, era morto a pochi mesi nel 1834 e pertanto Leopoldo divenne alla nascita erede al trono. All'et\u00e0 di 9 anni ottenne il titolo di duca di Brabante. Pur non affrontando direttamente in Belgio i problemi della rivoluzione del 1848, Leopoldo assistette impotente alla caduta di suo nonno Luigi Filippo dal trono francese e al suo successivo rifugio in Inghilterra, per influenza del padre di Leopoldo, all'epoca re del neonato Belgio.\nLa carriera pubblica di Leopoldo ebbe inizio nel 1855, quando divenne membro del Senato belga, evidenziando ben presto un punto critico per l'epoca per uno Stato da poco formatosi come il Belgio e che voleva esaltare la propria rinnovata potenza al pari delle altre potenze europee: la mancanza di un impero coloniale, obbiettivo che sar\u00e0 il punto focale di tutta quanta la sua reggenza e poi anche come sovrano. Durante un suo viaggio in Grecia, esplicit\u00f2 questo pensiero inviando al padre un prezioso marmo antico sul quale aveva inciso sul retro \"al Belgio serve una colonia\", quasi a provare le ricchezze che potevano trovarsi nell'istituire un impero coloniale.\nMatrimonio.\nA Bruxelles, il 22 agosto 1853, Leopoldo spos\u00f2 Maria Enrichetta d'Asburgo-Lorena, figlia del conte palatino d'Ungheria, l'arciduca Giuseppe Antonio Giovanni d'Asburgo-Lorena, e nipote di Leopoldo II, imperatore del Sacro Romano Impero. Per quanto giudicata una delle pi\u00f9 belle principesse d'Europa, il matrimonio con Maria Enrichetta non fu per Leopoldo un motivo di orgoglio, da un lato per l'eccessiva riservatezza e timidezza della moglie, dall'altro per la sua personale inclinazione alla poca espansivit\u00e0.\nRegno.\nNel 1865, alla morte del padre, Leopoldo II ascese al trono belga. Sebbene fosse avverso al partito cattolico al governo, in politica interna intervenne solo dal punto di vista militare, per garantire la storica neutralit\u00e0 del Belgio in un periodo di coalizioni opposte dai grandi stati europei, ci\u00f2 che valse al paese una certa prosperit\u00e0.\nIl periodo del suo regno fu segnato dalla moderazione negli affari interni: il partito liberale, che resse il governo del Belgio dal 1857 al 1880, port\u00f2 avanti la legge Fr\u00e8re-Orban nel 1879, la quale gradualmente laicizz\u00f2 la scuola dall'influsso del cattolicesimo romano. Nel 1880 il partito cattolico ottenne la maggioranza e per i quattro anni successivi le scuole cattoliche vennero quasi completamente restaurate. Fu il partito laburista che dal 1885 avvi\u00f2 le riforme pi\u00f9 radicali, rivedendo la costituzione e concedendo il suffragio universale maschile nel 1893. Grande attenzione durante questo periodo venne apposta al mondo del lavoro con la concessione del diritto di formare sindacati, l'et\u00e0 per l'ammissione dei bambini nelle fabbriche fissata a 12 anni, il divieto di lavoro notturno per i bambini di et\u00e0 inferiore a 16 anni e il divieto di lavoro sotterraneo (in particolare nelle miniere di carbone) per le donne sotto l'et\u00e0 di 21 anni. Oltre a questo vennero per la prima volta contemplati degli indennizzi per gli infortuni e la domenica divenne obbligatorio giorno di riposo delle attivit\u00e0 produttive.\nCon sommo dispiacere del sovrano, fu sempre il partito laburista a ridurre l'esercito belga, forgiandolo sul modello svizzero della \"Nazione armata\", con un decreto che stabiliva un reclutamento nell'esercito su base volontaria e attraverso il sorteggio (con la possibilit\u00e0 di essere anche sostituiti mediante il pagamento di una corrispettiva somma in denaro). Nel 1909 questo sistema venne sostituito e fu prevista la leva obbligatoria di un figlio per ciascun nucleo famigliare. In una lettera a suo fratello, il conte delle Fiandre, nel 1888 Leopoldo II scrisse a tal proposito: \"Il paese deve essere forte e prospero, e pertanto avere opportunit\u00e0 di essere un bel luogo ove vivere tranquillo\". Terrorizzato dalla debolezza che il Belgio aveva a livello militare, ottenne lo strappo alla regola di costruire fortificazioni per la sicurezza dello stato a Liegi, Namur e Anversa.\nPersonalmente, Leopoldo incominci\u00f2 a interessarsi attivamente alla causa del colonialismo a favore del Belgio dal 1866, quando invi\u00f2 un ambasciatore a Madrid per discutere con la regina Isabella II di Spagna di una possibile cessione delle Filippine al Belgio, causa che per\u00f2 non ebbe l'esito sperato. Quando nel 1868 Isabella II venne deposta dal suo ruolo di regina di Spagna, Leopoldo II tent\u00f2 di acquisire nuovamente le Filippine, ma anche in questo caso l'operazione fall\u00ec per mancanza di fondi. Fu a causa di questi iniziali insuccessi che le aspirazioni di Leopoldo si concentrarono essenzialmente sulla colonizzazione dell'Africa.\nDopo numerosi e fallimentari tentativi di acquisire ulteriori colonie in Asia, nel 1876 Leopoldo organizz\u00f2 una compagnia privata con finti scopi scientifici e filantropici, che chiam\u00f2 Societ\u00e0 Africana Internazionale o Associazione Internazionale per l'Esplorazione e la Civilizzazione del Congo. Nel 1878, sotto gli auspici di questa compagnia, ingaggi\u00f2 il famoso esploratore Henry Stanley per formare una colonia nel Congo, un'area geografica settantasei volte pi\u00f9 grande del Belgio che venne istituita ufficialmente in colonia a partire dal 5 febbraio 1885.\nUltimi anni e morte.\nSulla scia delle spinte insurrezionaliste e regicide tra fine Ottocento e primi del Novecento, il 15 novembre 1902 l'anarchico italiano Gennaro Rubino tent\u00f2 di assassinare Leopoldo che partecipava al corteo in memoria della moglie Maria Enrichetta da poco defunta. Dopo il passaggio della carrozza di Leopoldo, Rubino spar\u00f2 tre colpi di pistola al re, mancandolo. Rubino venne arrestato poco dopo.\nLeopoldo II decise di risposarsi tre giorni prima della sua morte, il 14 dicembre 1909, con Blanche Z\u00e9lia Jos\u00e9phine Delacroix, conosciuta anche col nome d'arte di \"Caroline\", poi baronessa de Vaughan, dalla quale aveva gi\u00e0 avuto due figli mai riconosciuti, noti come il duca di Tervuren e il conte di Ravenstein e che portarono il cognome del secondo marito della loro madre. Il secondo matrimonio del re dest\u00f2 un certo scalpore e non sarebbe risultato valido per la legge belga, ma fu comunque celebrato segretamente per volont\u00e0 dello stesso sovrano al Palazzo Reale di Laeken a Bruxelles.\nIl 17 dicembre 1909 Leopoldo II mor\u00ec a Laeken e la sua salma fu poi sepolta nella cappella reale della chiesa di Nostra Signora di Laeken a Bruxelles, lasciando la corona al nipote Alberto, dal momento che gli era premorto anche il fratello Filippo, che era stato nominato suo erede alla morte dell'unico figlio maschio avuto dalla coppia reale.\nLa colonia personale di Leopoldo II.\nLeopoldo credeva fermamente che le colonie d'oltremare fossero la chiave per la grandezza di un paese e lavor\u00f2 instancabilmente per acquisire un territorio coloniale per il Belgio. N\u00e9 il popolo belga n\u00e9 il governo belga, per\u00f2, erano interessati a ci\u00f2; quindi Leopoldo incominci\u00f2 a cercare un modo per acquisire una colonia da una posizione di privato cittadino.\nDopo un certo numero di progetti coloniali in Africa o Asia andati a vuoto, nel 1876 organizz\u00f2 una compagnia commerciale privata camuffata da associazione scientifica e filantropica internazionale. Nel 1879, sotto gli auspici della compagnia commerciale, egli assunse, dopo il rifiuto opposto da Pietro Savorgnan di Brazz\u00e0, il famoso esploratore Henry Morton Stanley per stabilire una colonia nella regione del Congo. Parecchie manovre diplomatiche si ebbero alla Conferenza di Berlino del 1884-85, nella quale rappresentanti di tredici paesi europei e degli Stati Uniti riconobbero Leopoldo come sovrano della maggior parte dell'area che lui e Stanley rivendicavano. Il 5 febbraio 1885 il risultato fu lo Stato Libero del Congo (pi\u00f9 tardi Congo belga, poi Zaire e oggi Repubblica Democratica del Congo), che Leopoldo fu libero di controllare come un dominio personale.\nResoconti di sfruttamento selvaggio e diffuse violazioni dei diritti umani (incluse schiavit\u00f9 e mutilazioni, eseguite queste ultime in particolare quando le produzioni della gomma non rispettavano i quantitativi richiesti) della popolazione nativa, specialmente nell'industria della gomma naturale (caucci\u00f9 o ficus elastica), portarono alla nascita di un movimento internazionale di protesta gi\u00e0 nei primi anni del Novecento. A peggiorare poi la situazione erano le frequenti epidemie di vaiolo e malattia del sonno che devastarono la popolazione a pi\u00f9 riprese a partire dal 1896, uccidendo pi\u00f9 di 5.000 africani nel solo villaggio di Lukolela presso il fiume Congo. Stime sulle perdite umane oscillano fra i 3 e i 10 milioni di morti e molti storici considerano le atrocit\u00e0 commesse tali da costituire un genocidio. Alla fine, nel 1908, il parlamento belga costrinse il re a cedere lo Stato Libero del Congo al governo del Belgio, a partire dal 15 novembre di quell'anno, e il Paese fu ribattezzato Congo belga.\nGli storici del periodo tendono a dare un'immagine molto oscura di Leopoldo, a causa delle uccisioni di massa e delle violenze che si ebbero nel Congo: uno storico britannico disse che egli \"fu un Attila in vesti moderne, e che sarebbe stato meglio per il mondo che non fosse mai nato\" (dalla relazione di Roger Casement, console britannico in Congo). Il missionario John Harris di Baringa, ad esempio, fu cos\u00ec scioccato da ci\u00f2 che vide in Congo che si fece coraggio per scrivere all'agente di Leopoldo nello stato, riportando: \"Sono appena tornato da un viaggio nella parte interna del paese, diretto al villaggio di Insongo Mboyo. La miseria pi\u00f9 abbietta e l'abbandono totale di quelle terre sono indescrivibili. Pertanto mi sono rivolto a voi Eccellenza perch\u00e9 vi facciate promotore affinch\u00e9 tali atrocit\u00e0 abbiano fine e mi sono preso la libert\u00e0 di promettere che in futuro punirete giustamente solo i criminali che abbiano commesso dei crimini\". Il Kaiser Guglielmo II di Germania una volta descrisse il suo reale collega come un \"uomo completamente cattivo\".\nLeopoldo II \u00e8 ancora oggi sentito come una figura controversa nella Repubblica Democratica del Congo; nel 2005 la sua statua fu abbattuta solo poche ore dopo essere stata rieretta nella capitale, Kinshasa. Il ministro della cultura congolese, Christoph Muzungu, aveva deciso di reinstallare la statua, sostenendo che la gente dovrebbe vedere anche gli aspetti positivi del re oltre a quelli negativi. Ma poche ore dopo essere stata eretta al centro di una rotatoria vicino alla stazione centrale di Kinshasa, la statua alta sei metri fu buttata gi\u00f9 di nuovo, senza spiegazioni.\nNel giugno 2020, in occasione del sessantesimo anniversario dell'indipendenza della Repubblica Democratica del Congo, il re del Belgio Filippo, con una lettera indirizzata al presidente F\u00e9lix Tshisekedi, ha espresso per la prima volta nella storia il suo rammarico per le azioni di Leopoldo II.\nLeopoldo e i Belgi.\nLeopoldo II \u00e8 percepito da molti belgi come il \"\"Re Costruttore\" (\"le Roi-B\u00e2tisseur\" in francese, \"Koning-Bouwer\" in olandese), poich\u00e9 egli commission\u00f2 un gran numero di edifici e progetti urbanistici in Belgio (principalmente a Bruxelles, Ostenda e Anversa). Gli edifici comprendono le serre reali a Laeken (nella tenuta del \"Castello Reale di Laeken\"), la \"Torre Giapponese\", il \"Padiglione Cinese\", il \"Mus\u00e9e du Congo\" (ora chiamato \"Museo Reale per l'Africa Centrale\") e i loro parchi circostanti a Tervuren, il \"Triplo Arco del Giubileo\" a Bruxelles e l'atrio della stazione ferroviaria di Anversa. Egli costru\u00ec anche un'importante residenza di campagna a Saint-Jean-Cap-Ferrat sulla Costa Azzurra francese, con all'interno la \"Villa des C\u00e8dres\", che adesso \u00e8 un giardino botanico.\nC'\u00e8 stato un \"Grande oblio\", come Adam Hochschild afferm\u00f2 in \"King Leopold's Ghost\", dopo che il Congo di Leopoldo fu trasferito al Belgio. Come dice Hochschild: \"Il Congo offre un eclatante esempio della politica dell'oblio. Leopoldo e i funzionari coloniali belgi che lo seguirono fecero accuratamente tutto il necessario per cercare di cancellare le prove potenzialmente incriminanti dagli archivi storici\"\". (Adam Hochschild, \"King Leopold's Ghost\").\n\u00c8 indicativo che il Museo Reale coloniale per l'Africa Centrale (a Tervuren) non abbia menzionato alcunch\u00e9 riguardo alle atrocit\u00e0 commesse nello Stato Libero del Congo. Il Museo di Tervuren ha una grande collezione di oggetti coloniali, ma della grandissima ingiustizia in Congo, \"non ce n'\u00e8 assolutamente traccia\" (di nuovo nelle parole di Hochschild). Un altro esempio si pu\u00f2 trovare sulla passeggiata a mare di Blankenberge, una popolare localit\u00e0 turistica costiera, dove un monumento mostra un colonialista e un bambino nero ai suoi piedi (presunto portatore della \"civilt\u00e0\") senza alcun commento, ulteriore illustrazione di questo \"Grande oblio\".\nIl sovrano si dedicava molto anche alla bella vita della societ\u00e0 aristocratica dell'epoca e per tali scopi possedeva anche due ville sulla Costa Azzurra, Villa Leopolda e Villa Les C\u00e8dres, ove istitu\u00ec un giardino botanico, impegnandosi attivamente per la coltivazione delle piante esotiche.\nScritti su Leopoldo.\nMolti importanti scrittori dell'epoca presero parte alla condanna internazionale di Leopoldo II e del suo sfruttamento del Congo. Tra essi, Arthur Conan Doyle, Booker T. Washington e quelli sotto menzionati.\nIl poeta mistico americano Vachel Lindsay scrisse: \"Listen to the yell of Leopold's ghost / Burning in Hell for his hand-maimed host / Hear how the demons chuckle and yell / Cutting his hands off, down in Hell\" (\"Udite le urla dello spettro di Leopoldo / Che arde all'Inferno per il gran numero di mutilati / Sentite come i demoni sghignazzano e gridano / Tagliandogli le mani, gi\u00f9 all'Inferno\")\n\"Gli spettri del Congo\" (titolo originale: \"King Leopold's Ghost\": \"Lo spettro di Re Leopoldo\") di Adam Hochschild descrive la storia e la brutalit\u00e0 del dominio di re Leopoldo nel Congo belga.\nIl Congo belga di re Leopoldo fu descritto come un regime coloniale di lavoro schiavistico, stupri e mutilazioni in \"Cuore di tenebra\" di Joseph Conrad.\nMark Twain scrisse una sarcastica satira politica, intitolata \"Il soliloquio di re Leopoldo\".\nAnche Edgar Rice Burroughs menziona polemicamente Leopoldo II, come responsabile delle crudeli atrocit\u00e0 commesse ai danni delle popolazioni indigene, nel suo celebre \"Tarzan delle Scimmie\".\nDiscendenza.\nDal matrimonio tra Leopoldo e Maria Enrichetta d'Asburgo-Lorena nacquero quattro figli:\nLeopoldo II fu inoltre padre di due figli illegittimi avuti dall'amante Caroline Lacroix, adottati poi nel 1910 dal secondo marito della Lacroix, Antoine Durrieux:"}
{"id": "96452", "revid": "1048993", "url": "https://it.wikipedia.org/wiki?curid=96452", "title": "Mario Rodr\u00edguez Cobos", "text": "\u00c8 l'ideologo del Nuovo Umanesimo o Umanesimo Universalista.\nIl suo pensiero si \u00e8 sviluppato negli anni sessanta, individuando una pietra miliare nel 4 maggio 1969 quando tiene il suo primo discorso pubblico a Punta de Vacas, presso la frontiera tra Cile e Argentina.\nSilo ha segnalato pubblicamente, attraverso gli scritti, partecipando ad incontri, conferenze, seminari ed eventi pubblici, la situazione di violenza crescente nel mondo e la necessit\u00e0 della nonviolenza attiva. \nIl suo pensiero \u00e8 plasmato in numerosi scritti \u2013 prosa poetica, psicologia descrittiva, racconti, lettere, discussioni storiologiche, studi sui miti \u2013 che affrontano i molteplici aspetti della vita umana e del processo dell\u2019umanit\u00e0. \u00c8 stato insignito della laurea Honoris Causa dell\u2019Accademia delle Scienze della Russia.\nDal suo pensiero e dal suo insegnamento ha preso vita il \"Movimento Umanista\", che, attraverso numerose organizzazioni di base in tutto il mondo, ha implementato la metodologia della nonviolenza attiva non solo come cambiamento sociale, ma anche personale e interpersonale. Silo ha dato vita anche al progetto de \"Il Messaggio\", rivolto a tutti coloro i quali, in momenti di crisi esistenziale, sentano il tema della spiritualit\u00e0 come una necessit\u00e0 personale e sociale, senza dover ricorrere a espressioni religiose esistenti.\nBiografia.\nNell'Argentina degli anni sessanta effettu\u00f2 i primi studi che ispirarono i gruppi che vennero poi denominati Movimento Umanista.\nNel 2001, durante la riunione annuale dell'Assemblea del Movimento Umanista, a Madrid, Silo annunci\u00f2 il suo ritiro dalla struttura del Movimento Umanista, lasciando ogni sviluppo successivo nelle mani di questa assemblea da lui stesso creata.\nDa allora Silo ha iniziato un nuovo progetto: 'il Messaggio', rivolto a tutti coloro i quali sentano il tema dello Spirito come una necessit\u00e0 personale e sociale. Ogni gruppo \u00e8 autorganizzato.\nNel 2006 ha promosso una campagna per il disarmo nucleare mondiale e dal 2007 \u00e8 stato uno dei rappresentanti della giornata internazionale della nonviolenza (che si celebra il 2 ottobre).\nA maggio 2007 \u00e8 stato inaugurato il Parco di Studi e Riflessione di Punta de Vacas, alle pendici dell'Aconcagua nel luogo da cui nel 1969 fu lanciato suo \"messaggio\". Il 4 maggio 2008 in Umbria \u00e8 stato inaugurato il Parco europeo di Attigliano. Nel 2009 nasce anche il Parco Casa Giorgi nella provincia di Piacenza. Ad oggi i Parchi nel mondo sono 22, distribuiti nei 5 continenti e costituiscono un luogo di studio e riflessione su moltissimi temi, tra cui il superamento della sofferenza umana e l'accesso al sacro.\nIl suo ultimo intervento pubblico si \u00e8 tenuto nel 2009 a Berlino al Vertice dei Premi Nobel per la Pace.\nMuore nel 2010 a Mendoza, sua citt\u00e0 natale."}
{"id": "96465", "revid": "126257", "url": "https://it.wikipedia.org/wiki?curid=96465", "title": "Il cattivo tenente", "text": "Il cattivo tenente (\"Bad Lieutenant\") \u00e8 un film neo-noir del 1992 diretto da Abel Ferrara, presentato nella sezione Un Certain Regard al Festival di Cannes 1992. In italiano esistono due versioni, una integrale disponibile solo in home video e un'altra tagliata.\nUno spin-off con Nicolas Cage \u00e8 uscito nel 2009.\nTrama.\nIl protagonista \u00e8 un corrotto tenente della polizia di New York, dedito a tutti i tipi di droga, alcool, prostituzione, scommesse e mazzette. Tutto cambia quando nel quartiere accade un crimine gravissimo: una suora viene violentata in chiesa da due giovani, che vandalizzano e derubano l'altare. Il giorno dopo il tenente scopre che ha perso una scommessa nel campionato nazionale di baseball ma, invece di fermarsi, cerca di recuperare i soldi rilanciando il doppio sulla successiva partita. Nel frattempo iniziano le indagini sul crimine commesso in chiesa: il tenente rimane scioccato sia da ci\u00f2 che la suora ha dovuto subire, sia dal fatto che lei conosce gli autori del crimine ma non vuole farne i nomi. Drogato, sconvolto, ma anche attratto sessualmente dalla giovane suora, il poliziotto sfoga la sua frustrazione su due ragazze fermate in strada senza patente.\nLa discesa del tenente nella follia appare ormai inarrestabile: drogato sempre pi\u00f9 pesantemente, perde una scommessa dopo l'altra, ma continua a raddoppiare la posta senza avere realmente i soldi. Il suo amico gli rifiuta l'ennesimo raddoppio e lo invita a saldare il debito, perch\u00e9 a rischiare le conseguenze non \u00e8 pi\u00f9 solo lui ma tutta la sua famiglia. Avuto il numero degli strozzini, il tenente decide di puntare comunque l'ultima folle scommessa contro tutto e tutti. Ora, anche se finalmente vincesse, l'unica speranza rimasta per pagare il debito sarebbe riscuotere l'ingente taglia messa sulla testa dei ragazzi che hanno aggredito la suora.\nCerca nuovamente di convincerla a parlare, promettendo che lui uccider\u00e0 coloro che l'hanno stuprata, ma lei non vuole la morte di nessuno e offre, in cambio della violenza, preghiera e perdono. Rimasto solo in chiesa, in preda dello sconforto, chiede perdono per i suoi crimini piangendo e invocando un intervento divino, fino a che ha una visione di Ges\u00f9 disceso dalla croce. La figura si rivela per\u00f2 essere una donna che tiene in mano un calice d'oro: gli stupratori hanno cercato di vendere al negozio dove lei lavora il calice rubato in chiesa. Il tenente ha finalmente i nomi che cercava e riesce a trovare facilmente i due ragazzi.\nDopo la rivelazione avuta in chiesa, per\u00f2 non \u00e8 pi\u00f9 lo stesso uomo: condivide con i due la droga che gli \u00e8 rimasta e gli ultimi soldi che ha, li porta alla stazione degli autobus e li fa partire, con la raccomandazione di non tornare mai pi\u00f9 a New York perch\u00e9 oramai tutti sanno chi sono. Il tenente torna alla sua auto ma, mentre sta per ripartire, viene affiancato da un'altra vettura: qualcuno gli urla \"Ecco la tua vincita!\" e subito dopo gli spara. I passanti osservano scioccati il cadavere del tenente, mentre il suo amico allibratore, che ha assistito alla scena, si allontana confondendosi tra la folla.\nProduzione.\nIl soggetto del film nasce da una canzone, scritta da Abel Ferrara con il suo amico Paul Hipp, che nel film interpreta Ges\u00f9. La sceneggiatura non \u00e8 scritta da Nicholas St. John, abituale collaboratore del regista, poich\u00e9 secondo lui il film metteva in gioco interrogativi troppo grossi. Cos\u00ec il film \u00e8 stato scritto da Ferrara insieme all'attrice Zo\u00eb Lund, che era stata la giovane protagonista de \"L'angelo della vendetta\", diretto da Ferrara nel 1981, e che ne \"Il cattivo tenente\" impersona una giovane spacciatrice.\nL'episodio dell'aggressione e dello stupro della giovane suora \u00e8 ispirato dall'autobiografia \"One Tough Cop\" del detective del New York City Police Department Bo Dietl, che personalmente indag\u00f2 su un caso realmente accaduto a New York. La stessa scena ricompare nel film del 1998 \"Poliziotto speciale\" di Bruno Barreto, trasposizione cinematografica dell'autobiografia di Dietl, che nel film interpreta un poliziotto. Il regista ha dichiarato che durante la ripresa della simulazione del fellatio, Harvey Keitel era a malapena cosciente di trovarsi su un set. Ferrara ha dichiarato in un'intervista a Roma che il messaggio personale era \"I love you Jesus\". In un'intervista del 2012 Abel Ferrara ha ammesso che durante la produzione del film si drogava.\nAccoglienza.\nIn Francia ebbe talmente tanto successo che nei cinema Parigini rimase in proiezione per sei settimane."}
{"id": "96466", "revid": "78273", "url": "https://it.wikipedia.org/wiki?curid=96466", "title": "Abazia di San Zeno di Verona", "text": ""}
{"id": "96468", "revid": "1498232", "url": "https://it.wikipedia.org/wiki?curid=96468", "title": "Festival di Sanremo 2001", "text": "Il cinquantunesimo Festival di Sanremo si svolse al Teatro Ariston di Sanremo dal 26 febbraio al 3 marzo 2001 con la conduzione di Raffaella Carr\u00e0, seconda donna a ricoprire il ruolo di presentatrice principale del Festival (dopo Loretta Goggi), affiancata da Megan Gale, Massimo Ceccherini ed Enrico Papi. Piero Chiambretti cur\u00f2, invece, gli interventi comici nelle cinque serate, durante le quali intrattenne il pubblico con una parodia del Festival di Napoli allestito in un palchetto dell'Ariston.\nNei progetti originali della Rai, Carr\u00e0 avrebbe dovuto essere affiancata alla co-conduzione da Fiorello, il quale nel dicembre 2000 rinunci\u00f2 all'incarico, nonostante la sua presenza fosse stata gi\u00e0 ufficializzata (vi and\u00f2, per\u00f2, in qualit\u00e0 di ospite nel corso di una serata).\nLa direzione artistica fu curata ancora una volta da Mario Maffucci, la regia da Sergio Japino, la scenografia da Mario Catalano e la direzione musicale dal maestro Gianfranco Lombardi.\nL'edizione fu vinta da Elisa con il brano \"Luce (tramonti a nord est)\" per la sezione \"Campioni\", la quale conquist\u00f2 anche il Premio della Critica, e dai Gazosa con il brano \"Stai con me (Forever)\" per la sezione \"Nuove proposte\". Per Elisa, fino a quel momento interprete unicamente in lingua inglese, \"Luce (tramonti a nord est)\" rappresent\u00f2 il primo brano in italiano della propria carriera, accompagnata durante l'esibizione sul palco, pur se in forma non accreditata, dai Solis String Quartet. Insieme a lei, sul podio si piazzarono Giorgia con \"Di sole e d'azzurro\" e i Matia Bazar con \"Questa nostra grande storia d'amore\", rispettivamente al secondo e al terzo posto. Vincitore occulto della kermesse fu considerato Zucchero Fornaciari, tra gli autori dei due brani di Elisa e Giorgia, cos\u00ec come altra vincitrice morale dell'edizione fu Caterina Caselli, la cui casa discografica aveva sotto contratto sia Elisa sia i Gazosa.\nSul piano televisivo, quest'edizione non riusc\u00ec a soddisfare appieno le aspettative prefissate, sia sul piano degli ascolti sia della conduzione; in quest'ultimo caso, inoltre, finirono al centro di polemiche gli interventi di Papi e di Ceccherini, criticati per la loro eccessiva volgarit\u00e0: il primo, in particolare, fu pubblicamente e duramente ripreso anche dall'allora \"first lady\" Franca Ciampi.\nRiguardo agli ospiti della manifestazione, furono sollevate grandi polemiche alla vigilia della partecipazione del rapper Eminem (all'epoca alla sua prima esibizione in Italia), che per\u00f2 non diede luogo ad alcuno scandalo; al contrario, a destare scalpore furono i Placebo, in particolare il loro frontman Brian Molko che, visibilmente in stato di ebbrezza, diede in escandescenza scagliando la propria chitarra contro un amplificatore al termine della performance, facendo infuriare il pubblico in sala e costringendo successivamente la conduttrice a scusarsi pubblicamente per l'accaduto. Dest\u00f2 qualche perplessit\u00e0 anche la convocazione come ospite della rocker ucraina Katia Bujinskaia, la quale era infatti del tutto sconosciuta al pubblico italiano ma, per ragioni mai chiarite, la sua presenza venne preannunciata come quella di un'ospite di grande levatura internazionale. Ancora pi\u00f9 clamoroso l'annullamento della sua esibizione, quando gi\u00e0 la sua presenza era diventata un caso, per via della crisi di ascolti; la Bujinskaja fu quindi presentata solamente al \"Dopofestival\", perdipi\u00f9 a notte inoltrata.\nAltra querelle che si cre\u00f2 fu quella tra il gruppo hip hop Sottotono (in gara con la canzone \"Mezze verit\u00e0\") e la trasmissione televisiva \"Striscia la notizia\", che l\u00ec accus\u00f2 di aver plagiato la canzone \"Bye Bye Bye\" degli NSYNC; secondo una versione dei fatti, i Sottotono arrivarono ad aggredire fisicamente Valerio Staffelli, il quale sarebbe dovuto ricorrere alle cure mediche.\nRegolamento e serate.\nPrima serata.\nEsibizione dei 16 Campioni senza votazione.\nSeconda serata.\nEsibizione dei primi 8 Campioni e dei primi 8 Giovani votati dalla \"Giuria di Qualit\u00e0\" e dalla \"Giuria Demoscopica dei consumatori di dischi\"\nTerza serata.\nEsibizione degli altri 8 Campioni e degli altri 8 Giovani votati dalla \"Giuria di Qualit\u00e0\" e dalla \"Giuria Demoscopica dei consumatori di dischi\"\nQuarta serata.\nEsibizione finale dei 16 Giovani, votati dalla \"Giuria Demoscopica Popolare\", e vennero proclamati il primo, il secondo e il terzo classificati, in base alla graduatoria risultante dalla somma dei voti espressi dalle tre giurie.\nQuinta serata - Finale.\nEsibizione finale dei 16 Campioni, votati dalla \"Giuria Demoscopica Popolare\", e vennero proclamati il primo, il secondo ed il terzo classificato, in base alla graduatoria risultante dalla somma dei voti espressi dalle tre giurie, ognuna con peso di un terzo.\nOrchestra.\nL'orchestra, composta da musicisti della Rai, \u00e8 stata diretta dal maestro Gianfranco Lombardi. Le canzoni dei cantanti in gara sono state dirette da:\nSigla.\n\"\u00c8 la mia musica\", cantata da Raffaella Carr\u00e0.\nDopofestival.\nQuest'edizione del programma, che prende il titolo \"Dopo il festival tutti da me\", viene condotta da Enrico Papi con Raffaella Carr\u00e0.\nIl \"Festival di Napoli\" di Piero Chiambretti.\nCome momento ricreativo delle cinque serate di spettacolo del Festival, Piero Chiambretti, \"vista la grande concentrazione di pubblico napoletano in sala, e visto anche il rinnovato vigore con il quale \u00e8 stato rilanciato il sud da Umberto Bossi, che si riscopre napoletano\", ripropone il Festival di Napoli al Festival di Sanremo. Per questa iniziativa ironica ideata da Chiambretti, si presteranno i cantanti napoletani Mario Trevi, Mario Da Vinci (reduci dei Festival di Napoli degli anni sessanta-settanta), Antonello Rondi e Lello Di Domenico. Durante questo momento di intrattenimento, viene ricordato da Piero Chiambretti che il primo \"Festival della Canzone Napoletana\" si \u00e8 tenuto a Sanremo il 24 dicembre 1931.\nScenografia.\nLa scenografia del Festival \u00e8 stata curata dallo scenografo Mario Catalano, che per l'occasione ha creato una scenografia completamente bianca, dalle forme spigolose e ispirata al variet\u00e0. Il fondale era caratterizzato da un rigido sipario motorizzato a forma di V che, aprendosi, celava una piattaforma mobile utilizzabile a seconda dell'esigenza; sullo sfondo vi erano diversi pannelli di colore bianco (utilizzati anche nel resto dell'impianto scenico) e una serie di luci che componevano la scritta \"Sanremo 2001\" in stampatello maiuscolo. \nAl posto della tradizionale scalinata vi erano due distinte scalinate laterali, ai cui piedi erano poste due distinte buche in cui era disposta una parte dell'orchestra (il resto degli orchestrali era disposto ai lati del palco). Ai piedi di quest'ultimo vi era una rappresentazione del panorama costiero notturno di Sanremo.\nAscolti.\nRisultati di ascolto delle varie serate, secondo rilevazioni Auditel:\nIl 28 febbraio il festival non and\u00f2 in onda per lasciare spazio alla partita amichevole di calcio Italia-Argentina."}
{"id": "96475", "revid": "125739747", "url": "https://it.wikipedia.org/wiki?curid=96475", "title": "Festival di Sanremo 2000", "text": "Il cinquantesimo Festival di Sanremo si svolse al Teatro Ariston di Sanremo dal 21 al 26 febbraio 2000 con la conduzione, per il secondo anno consecutivo, di Fabio Fazio, affiancato dal tenore Luciano Pavarotti, Teo Teocoli e dalla modella e attrice spagnola In\u00e9s Sastre.\nPer la conduzione era stato inizialmente indicato Amadeus (come previsto peraltro dal contratto da lui firmato nel maggio 1999 con la Rai) ma, visti i dubbi sollevati dai vertici della TV pubblica sull'affidare una manifestazione cos\u00ec importante a un presentatore all'epoca giudicato ancora poco esperto, lo scarso \"feeling\" tra il conduttore e il direttore artistico Mario Maffucci e il grande successo dell'edizione precedente, condotta da Fazio, l'allora direttore di rete Agostino Sacc\u00e0 decise alla fine di riaffidare nuovamente a quest'ultimo la conduzione (Amadeus avrebbe poi ricoperto il ruolo di conduttore e direttore artistico della kermesse nelle edizioni 2020, 2021 e 2022).\nLa direzione artistica venne curata da Maffucci, la regia da Paolo Beld\u00ec, la scenografia da Armando Nobili, e l'orchestra venne diretta dal maestro Gianfranco Lombardi.\nL'edizione fu vinta dalla Piccola Orchestra Avion Travel, con il brano \"Sentimento\", per la sezione \"Campioni\" e da Jenny B, con il brano \"Semplice sai\", per la sezione \"Nuove proposte\". La classifica finale dei \"Campioni\", che decret\u00f2 la vittoria degli Avion Travel, fu condizionata in maniera determinante dall'operato della giuria di qualit\u00e0, che assegn\u00f2 voti bassi a tutti i cantanti in gara, eccetto il gruppo di Peppe Servillo a cui fu dato il massimo dei voti: la ragione, secondo quanto rivelato successivamente, fu quella di voler premiare e far vincere un brano di qualit\u00e0.\nRegolamento.\nUna interpretazione per brano.\n1\u00aa serata: 16 Campioni\n2\u00aa serata: 8 Campioni + 9 Giovani\n3\u00aa serata: 8 Campioni + 9 Giovani\n4\u00aa serata: 18 Giovani (proclamazione vincitore)\n5\u00aa serata: 16 Campioni (proclamazione vincitore).\nOspiti.\nQuesti gli ospiti che si sono esibiti nel corso delle cinque serate di questa edizione del Festival di Sanremo:\nOrchestra.\nL'orchestra, composta da musicisti della Rai, \u00e8 stata diretta dal maestro Gianfranco Lombardi. Le canzoni dei cantanti in gara sono state dirette da:\nDopoFestival - Sanremo Notte.\nIl Dopofestival fu condotto da Alessia Marcuzzi e Fabio Fazio con i Fichi d'India e la partecipazione di Teo Teocoli.\nAscolti.\nRisultati di ascolto delle varie serate, secondo rilevazioni Auditel.\nIl 23 febbraio il festival non and\u00f2 in onda per lasciare spazio alla partita amichevole di calcio Italia - Svezia.\nOrganizzazione.\nL'organizzazione fu curata dalla Rai."}
{"id": "96482", "revid": "2180194", "url": "https://it.wikipedia.org/wiki?curid=96482", "title": "National Rifle Association", "text": "La National Rifle Association (in acronimo NRA, in precedenza American Rifle Association) \u00e8 un'organizzazione che agisce in favore dei detentori di armi da fuoco degli Stati Uniti d'America.\nFu fondata a New York il 17 novembre 1871 durante la presidenza di Ulysses S. Grant e viene frequentemente definita come la pi\u00f9 antica organizzazione per i diritti civili degli Stati Uniti, dove il possesso e il porto di un'arma costituisce un diritto civile protetto dalla \"Carta dei Diritti\" statunitense (in particolare dal secondo emendamento). Presso la sua sede vi \u00e8 anche un museo dedicato alle armi da fuoco, il \"National Firearms Museum\".\nAttivit\u00e0.\nSi occupa di promuovere la sicurezza nell'uso delle armi, organizza corsi di maneggio ed eventi sportivi relativi alle armi, ed \u00e8 spesso considerata come una delle pi\u00f9 potenti organizzazioni degli Stati Uniti.\nAgisce anche come lobby, che spesso finanzia campagne politiche e si batte per la difesa del diritto costituzionale al possesso e al porto delle armi da fuoco per i cittadini rispettosi della legge.\nL'influenza nella politica statunitense.\nLa NRA \u00e8 considerata una delle pi\u00f9 influenti lobby politiche degli Stati Uniti, considerata la sua abilit\u00e0 nel distribuire grandi quantit\u00e0 di voti alle elezioni, e le sue attivit\u00e0 lobbistiche contro il controllo delle armi.\nMolte leggi sul controllo delle armi sono state fermate da questa lobby. Le restrizioni previste da tali proposte di legge variavano dalla quasi totale abolizione delle armi a Washington, alla messa al bando di intere classi di armi da fuoco in molti stati o a livello federale, fino alla .\nLa NRA si oppose alla nuova legislazione in materia di controllo delle armi, a favore del rafforzamento di leggi esistenti che proibissero a 'criminali violenti' di possedere armi da fuoco. La NRA \u00e8, ufficialmente, apartitica, e ha aiutato indistintamente democratici e repubblicani; tuttavia, molti pi\u00f9 repubblicani, rispetto ai democratici, tendono a condividere le visioni dell'NRA.\nAspetti critici.\nMichael Moore, nel suo \"Bowling a Columbine\", documentario vincitore del premio Oscar nel 2003, dedicato alle stragi nelle scuole statunitensi e all'uso delle armi negli USA, definisce gli appartenenti alla NRA come \"i successori del Ku Klux Klan\". Secondo le tesi esposte dal regista, si deve all'influenza della \"NRA\" se molte leggi sul controllo delle armi sono state bloccate, e se la presenza di \"milizie\" (la cui esistenza e necessit\u00e0 per la sicurezza dello stato \u00e8 sancita dal secondo emendamento della costituzione, e i cui membri sono affiliati alla \"NRA\" e svolgono veri e propri addestramenti) desta enormi preoccupazioni."}
{"id": "96485", "revid": "102198714", "url": "https://it.wikipedia.org/wiki?curid=96485", "title": "Monte Loffa", "text": "Il Monte Loffa (1.050 ) \u00e8 una montagna dei Monti Lessini, situata due chilometri a nord ovest del capoluogo del comune di Sant'Anna d'Alfaedo. \u00c8 importante per la presenza del pi\u00f9 importante bacino di scavo della Pietra della Lessinia, per la presenza fra i 72 strati delle cave di un impressionante numeri di fossili, per la presenza umana in tutte le fasi della preistoria e della protostoria, per la presenza della Chiesa di San Giovanni in Loffa, per la pineta e per la presenza di una casa scuola della Diocesi di Verona dell'Azione Cattolica e di una pista da motocross. Il Monte Loffa insieme alle Vezzarde e al Monte San Giovanni formano un bell'altopiano diventando un interessante punto panoramico sul Monte Baldo e sulla Lessinia occidentale.\nLa Pietra della Lessinia e i ritrovamenti fossili.\nLa Pietra della Lessinia, chiamata anche \"Pietra di Prun\", \u00e8 una pietra calcareo-marnosa utilizzata in edilizia. Il giacimento del monte Loffa \u00e8 formato da 72 strati, e viene sfruttato esclusivamente in cave a cielo aperto. Oltre che in edilizia, la pietra viene utilizzata per la copertura di marciapiedi, specialmente nella citt\u00e0 di Verona. Le cave pi\u00f9 importanti sono situate nel lato sud del monte. L'architettura della Lessinia si basa in misura forte sull'utilizzo della \"Pietra\": nel passato le strutture portanti degli edifici erano realizzate con pietra, con copertura in lastre; gli interni erano normalmente in legno, ma talvolta si trovava una copertura in lastre del pavimento al piano terra, Alcuni strati di particolare pregio vengono esportati in tutto il mondo. L'abbondanza di pietra, nel passato, ne favoriva l'utilizzo anche nel segnare i confini dei campi.\nSono frequenti i fossili negli strati della \"Scaglia rossa\", strati non presenti in altre parti della Lessinia. Si sono ritrovati rettili marini (mosasauri), pesci, tartarughe (\"Protosphargis\"), pescecani (\"Cretoxyrhina\"), ammoniti, ricci di mare, oltre a ciottoli che testimoniano la presenza in quel tempo, fra 80 e 90 milioni di anni fa, di terre emerse non lontane. I fossili recuperati sono custoditi prevalentemente nel vicino museo di Sant'Anna d'Alfaedo e al Museo di Storia Naturale di Verona e con una politica di scambio anche in musei stranieri.\nLa preistoria e la protostoria.\nLa selce della \"Lessinia\" ha sostenuto gli insediamenti preistorici della zona attraverso commerci di cui sono stati trovate tracce nella parte settentrionale dell'Europa, in un arco che va dalla Francia del nord alla Polonia. Sul \"Monte Loffa\" e nelle immediate vicinanze all'inizio della dorsale a Sottosengia sono stati trovati numerosi castellieri ed insediamenti umani, il pi\u00f9 importante \u00e8 detto \"delle Guaite\" che risiede ancor oggi visibile sul monte Masua a sud di \"SantAnna d'Alfaedo\" dopo il bivio stradale tra Cerna e Vaggimal. Tale Castelliere a metri 819 s.l.m. a detta dello studioso Francesco Zorzi dovrebbe essere fondato nell'avanzata media et\u00e0 del Bronzo. Alcuni toponimi locali riprendono spesso il nome della selce, in dialetto locale \"folenda\". Pi\u00f9 posti lo riportano e vengono definiti per una ricchezza passata come \"folendar\". L'uso della selce della Lessina \u00e8 arrivato fino al 1800 in cui veniva usata come acciarino o come parti delle pistole del tempo per incendiare la polvere da sparo.\nLa pineta e la casa scuola.\nLa pineta \u00e8 frutto di una riforestazione della zona di molti anni fa. Il monte, come tutta la Lessinia, \u00e8 stato bonificato da boschi dopo l'anno 1000 al fine di poterne sfruttare pascoli e seminativi. La ripopolazione della montagna attraverso i Cimbri \u00e8 andata in questa direzione. All'interno della \"pineta\" c'\u00e8 una casa adibita a ritiri spirituali e campi scuola per i ragazzi e giovani gestita dall'Azione Cattolica di Verona.\nAlla sommit\u00e0 del \"Monte Loffa\" c'\u00e8 un monumento dedicato ai caduti in guerra collegato con una scalinata al piazzale della \"Chiesa di San Giovanni\"."}
{"id": "96487", "revid": "123360893", "url": "https://it.wikipedia.org/wiki?curid=96487", "title": "Caratteri cinesi tradizionali", "text": "I caratteri cinesi tradizionali\uff08\uff09sono, insieme ai caratteri semplificati\uff08), uno dei due modi di scrittura dei caratteri cinesi. L'aggettivo \"tradizionali\" \u00e8 da considerarsi un'attribuzione piuttosto recente, in quanto non esisteva fino agli anni cinquanta del Novecento. \u00c8 in questo periodo che il governo cinese introduce ufficialmente un sistema di scrittura semplificato, dando vita alla divisione tra caratteri cinesi tradizionali e caratteri cinesi semplificati.\nIl processo di semplificazione dei caratteri comporta la diminuzione dei tratti dei logogrammi oppure la reinvenzione completa di alcuni caratteri, al fine di avere un modello di scrittura pi\u00f9 semplice e fruibile. I caratteri semplificati sono impiegati in tutta la Cina continentale e a Singapore, mentre i caratteri cinesi tradizionali vengono tutt'ora usati a Taiwan, Hong Kong e Macao. A Taiwan sono noti come \u6b63\u9ad4\u5b57 (Zh\u00e8ngt\u01d0z\u00ec, \"Forma corretta dei caratteri\") e i semplificati come \u532a\u5b57 (\"Caratteri fuorilegge\") .\nLa storia.\nOrigini mitiche.\nSecondo un'antica leggenda cinese, fu Cangjie (\u4ed3\u9889), lo storiografo dell'Imperatore Giallo, a creare i caratteri cinesi.\nSi narra che l'Imperatore Giallo avesse commissionato a Canjie il compito di creare un sistema di scrittura. Questi, recatosi in riva a un fiume per cercare ispirazione, vide volare una fenice che lasci\u00f2 cadere davanti ai suoi piedi uno strano oggetto. Era il calco dell'impronta di un animale, ma Canjie non fu in grado di identificarne l'identit\u00e0. Un cacciatore che si trovava nei paraggi gli disse che l'impronta apparteneva a un animale mitologico chiamato pixiu\uff08\u8c94\u8c85\uff09. Questo avvenimento ispir\u00f2 molto Canjie, il quale cominci\u00f2 a pensare che se fosse riuscito a \u201ccatturare\u201d le particolari caratteristiche di ogni cosa presente sulla terra, allora avrebbe potuto creare un sistema di scrittura simbolico. Inizi\u00f2 ad osservare tutto ci\u00f2 che lo circondava: terra, acqua, cielo, flora e fauna, prestando grande attenzione alle peculiarit\u00e0 di ogni cosa ed \u00e8 cos\u00ec che nacquero i caratteri cinesi.\nOrigini storiche.\nFonti storiche fanno risalire la nascita della scrittura cinese alla dinastia Shang (\u5546\u671d) (ca. 1600 a.C. \u2013 1046 a.C.).\nSono state trovate tracce di caratteri cinesi sui manufatti in bronzo e sulle ossa di animali (\u7532\u9aa8\u6587) che gli Shang usavano per compiere riti divinatori.\nLa scoperta avvenuta negli anni Cinquanta del secolo scorso ad Anyang (\u5b89\u9633) di numerosi carapaci di tartaruga, ha dimostrato la pratica comune delle popolazioni dell'epoca di divinare gusci di testuggini e scapole animali; le iscrizioni riportano la data e l'argomento della divinazione e talvolta vi \u00e8 incisa anche la risposta ottenuta dalla predizione. Le incisioni di epoca Shang costituiscono quindi un primo consistente corpus di caratteri cinesi che si svilupperanno nel corso del tempo.\nSviluppo.\nDinastia Zhou.\nCon l'avvento della dinastia Zhou (\u5468\u671d) (ca. 1046 a.C. \u2013 770 a.C.) le incisioni vengono fatte su recipienti in bronzo con diverse funzioni e dimensioni. La scrittura, i cui caratteri derivano dagli Shang, viene usata anche per pratiche non puramente rituali. Soprattutto nell'ultimo periodo della dinastia Zhou, chiamato Primavere e Autunni, si assiste a una semplificazione della scrittura, che comincia a perdere alcune delle sue qualit\u00e0 pittoriche, poich\u00e9 l'uso dei caratteri ora \u00e8 pi\u00f9 diffuso e si necessita di una maggiore linearit\u00e0 e semplicit\u00e0.\nNell'era successiva, detta degli Stati Combattenti (\u6218\u56fd), la scrittura si diffonde a tutti i livelli della societ\u00e0, diventando ancora pi\u00f9 semplificata. Inoltre, per via della forte divisione politica del tempo, tra uno stato e l'altro i caratteri vedono una grande diversificazione. Lo stile di scrittura della dinastia Zhou \u00e8 detto \u00abgrande sigillo\u00bb, \u5927\u7bc6 d\u00e0zh\u00f9an ed \u00e8 caratterizzato da linee curve e sinuose.\nDinastia Qin.\nLa dinastia Qin (\u79e6\u671d) (221 a.C. \u2013 206 a.C.) segna la nascita della Cina imperiale. Nel 221 a.C. Qin Shihuangdi (\u79e6\u59cb\u7687\u5e1d) unifica la Cina e si proclama imperatore. Il suo governo corrisponde a un periodo di grandi e importanti riforme che interessano anche il sistema di scrittura. Al primo ministro Li Si (\u674e\u65af) viene commissionato il compito di modificare i caratteri esistenti e di creare una lista di 3300 caratteri ufficiali. Essi verranno imposti a tutto l'impero, dando vita al primo sistema di scrittura unificato della Cina. Lo stile del \u00abgrande sigillo\u00bb viene sostituito con quello del \u00abpiccolo sigillo\u00bb, \u5c0f\u7bc6 Xi\u01ceozhu\u00e0n, in cui i tratti sono pi\u00f9 dritti e le curve all'interno dei caratteri vengono sostituite da angoli retti. Questo stile si allontana ulteriormente dai pittogrammi iniziali e grazie alla sua maggiore linearit\u00e0, permette una migliore leggibilit\u00e0. Il \u00abpiccolo sigillo\u00bb resta comunque difficile da scrivere per via delle limitazioni tecniche dell'incisione su pietra, per questo il \u201csigillo\u201d subir\u00e0 un'ulteriore trasformazione per essere adattato alla scrittura su seta con il pennello. Nasce cos\u00ec lo \u00abstile dei funzionari\u00bb.\nDinastia Han.\nCon l'avvento della dinastia Han (\u6c49\u671d) (206 a.C. \u2013 220 d.C.) si hanno grandi progressi letterari e scientifici. \nLa scoperta della carta prodotta usando corteccia di alberi o stracci, permette di avere un nuovo supporto per la scrittura. Lo \u00abstile dei funzionari\u00bb resta quello prevalente nel primo periodo della dinastia, fino ad arrivare al I secolo a.C., quando appare una forma di scrittura pi\u00f9 regolare, ottenuta grazie ad un tratto pi\u00f9 ondulato nella scrittura con il pennello: il \u96b8\u66f8 l\u00ecsh\u016b, (o \u00abstile amministrativo\u00bb). Questo stile si diffonde rapidamente in tutti i livelli della societ\u00e0 diventando la forma di scrittura standard degli Han. Il passaggio dallo stile del sigillo allo stile amministrativo, probabilmente \u00e8 la transizione pi\u00f9 importante della scrittura cinese nel corso della storia: da una forma di scrittura semplificata dove comunque si possono distinguere le origini pittoriche dei caratteri, si passa ad una forma convenzionale con caratteri pi\u00f9 lineari e facili da scrivere.\nIn questo periodo appaiono anche delle forme \"corsive\", ampiamente usate durante la dinastia Han, soprattutto come scrittura informale e di supporto per la stesura di lettere. I tratti sono uniti liberamente, cos\u00ec da poter scrivere in maniera pi\u00f9 rapida. Queste forme di scrittura pi\u00f9 tardi vengono conosciute come zh\u0101ngc\u0103o, ossia \u201cscrittura delle erbe\u201d.\nA partire dallo stile amministrativo degli Han, verr\u00e0 successivamente creato lo \u00abstile regolare\u00bb \u6977\u66f8 k\u00e0ish\u00f9, ossia la scrittura standard in uso ancora oggi. In contemporanea inizia a svilupparsi una forma classica della scrittura corsiva, il j\u012bnc\u0103o (corsivo moderno). In questo stile vengono fatte ulteriori semplificazioni e abbreviazioni, fino ad arrivare ad avere forme grafiche completamente differenti, talvolta difficili da leggere e quindi poco pratiche. Probabilmente \u00e8 per questo motivo che si diffonde un'altra forma di scrittura chiamata x\u00edngsh\u016b \u00abscrittura corrente\u00bb con molte caratteristiche della scrittura corsiva, ma allo stesso tempo vicina allo stile regolare-k\u00e0ish\u00f9.\nDinastie successive.\nCon la fine della dinastia Han e l'avvento di nuovi governi, la scrittura continua ad evolversi e i caratteri diventano sempre pi\u00f9 numerosi. Questo perch\u00e9 i nuovi dizionari, oltre ai nuovi morfemi che si sviluppano di anno in anno, includono tutte le parole presenti nei testi antichi (anche se talvolta alcune erano gi\u00e0 cadute in disuso), molte espressioni dialettali e persino nuovi termini stranieri. Il dizionario contenente il pi\u00f9 vasto corpus di caratteri compilato prima dell'avvento dei tempi moderni \u00e8 il Jiyun. Questo vocabolario, composto da un gruppo di letterati durante la dinastia Song \u00e8 stato pubblicato nel 1039 e contiene 53.525 caratteri.\nStudio della lingua.\nCon la duratura dinastia Han si vede la nascita di uno studio sistematico della scrittura cinese. Il filologo Xu Shen (\u8bb8\u614e) \u00e8 l'autore del primo dizionario cinese contenente anche l'analisi dei caratteri: lo shu\u014dw\u00e9n ji\u011bz\u00ec (\u8bf4\u6587\u89e3\u5b57) traducibile come \u201cspiegazioni sui caratteri semplici e analisi dei caratteri composti\u201d . \nLo Shuowen Jiezi di Xu Shen si compone di un'introduzione e quindici capitoli e contiene complessivamente 9.353 caratteri, tra morfemi e loro varianti grafiche.\nObiettivo di Xu Shen \u00e8 quello di ordinare i caratteri, attribuendo ad ogni morfema il corretto significato ed utilizzo, cos\u00ec da evitare disambiguazioni. \nPer far ci\u00f2, lo studioso divide i caratteri in due categorie principali: i \u201cw\u00e9n\u201d \u6587 o caratteri semplici non composti, e gli \u201cz\u00ec\u201d \u5b57, ossia caratteri composti. I caratteri cosiddetti \u201cw\u00e9n\u201d sono costituiti da un unico carattere irriducibile (come se fossero dei numeri primi), mentre gli \u201cz\u00ec\u201d sono composti da due o pi\u00f9 componenti (che spesso sono dei w\u00e9n). Al fine di analizzare correttamente i vari morfemi, Xu Shen divide poi i caratteri in sei categorie:\nDiffusione.\nVietnam.\nIn Vietnam (\u8d8a\u5357), i sinogrammi (detti ch\u1eef n\u00f4m) sono stati usati dalle classi colte fino all'inizio del Novecento, quando furono ufficialmente aboliti in favore dell'alfabeto latino importato dai missionari francesi. Grazie a quest'ultimo, i vietnamiti riuscirono in breve tempo a imparare a leggere e scrivere durante l'alfabetizzazione di massa. I caratteri vietnamiti includono sia quelli creati dai cinesi, sia quelli inventati dai vietnamiti per indicare oggetti o parole presenti solo in vietnamita. I caratteri inventati esistono anche in giapponese e coreano. Mentre in Corea e Giappone i sinogrammi si sono affiancati ad altri alfabeti dopo una prima fase in cui katakana, hiragana e hangeul non esistevano, in Vietnam i chu nom non erano affiancati dall'alfabeto. Inoltre dei caratteri avevano un diverso significato e utilizzo rispetto a quello cinese originario: per esempio, \u5427 \"ba\" in cinese \u00e8 una particella che, tra i vari significati, include l'invito enfatico, mentre in vietnamita \u00e8 la congiunzione coordinante \"e\", che si pronuncia \"va\".\nCorea.\nL'influenza politica e sociale dell'impero cinese si diffonde raggiungendo anche i territori confinanti come la penisola coreana (\u671d\u9c9c\u534a\u5c9b). In Corea i nobili ed i funzionari si recavano in Cina per studiare, poich\u00e9 fino al XV non esisteva un sistema di scrittura e il coreano era solamente una lingua parlata. Questo rende inevitabile l'introduzione all'interno della lingua coreana di un vasto numero di ideogrammi cinesi che venivano usati dall'\u00e9lite istruita, anche per vantarsi delle proprie conoscenze linguistiche. I caratteri \u201cimportati\u201d dalla Cina vengono chiamati hanja ed entrano in modo prorompente nella cultura coreana. Per secoli dunque, se in Corea si voleva esprimere un proprio pensiero, un'idea o far valere le proprie ragioni in forma scritta, era necessario ricorrere agli hanja.\n\u00c8 solo con il re Sejong (\u4e16\u5b97) (1397 \u2013 1450) che la Corea vede la nascita di un proprio alfabeto. Nel 1420 nasce ufficialmente l'hangeul, ossia l'alfabeto coreano, creato per rendere possibile l'alfabetizzazione della masse prima escluse dall'utilizzo degli Hanja da parte di nobili e funzionari. Tuttavia, nonostante la creazione di questo alfabeto, gli hanja continuano a mantenere un ruolo importante nella burocrazia e nel governo, poich\u00e9 le alte classi sociali non volevano rinunciare al potere che l'uso esclusivo del cinese conferiva loro.\nGiappone.\nL'influenza della Cina arriva anche in Giappone (\u65e5\u672c), dove cominciano a diffondersi i caratteri cinesi tramite la Corea. Ne \u00e8 testimonianza l'annale storico Nihongi dell'anno 720, in cui si narra di una spedizione di sutra e di una statua di Buddha al re giapponese Kimmei, avvenuta nel 522 da parte del sovrano coreano Sy\u00f6ng-My\u00f6ng.\nIn principio i caratteri cinesi vennero usati semplicemente per il loro valore fonetico, senza distinzioni del significato, per rappresentare i fonemi Giapponesi, questo sistema primitivo era chiamato man'y\u014dgana (10.000 caratteri) mentre invece i nobili e reali erano in grado di leggere e scrivere in cinese classico, considerato pi\u00f9 elegante.\nNel Periodo Nara, prima del termine \u65e5\u672c (Nippon), il kanzi usato in Cinese Classico per rappresentare il Giappone, usato anche dal Giappone era \u502d ('WA', letto anticamente nella pronuncia kun'yomi come Yamato, ricostruito in pronuncia come /jamat\u0259/ o /\"hwa\"/ dalla pronuncia Cinese), letteralmente il carattere significava \"nano\", il termine era considerato poco adatto in quanto era usato in modo derogatorio dalla Cina per riferirsi al Giappone come a dei barbari non civilizzati e piccoli di statura, per cui l'imperatrice Genmei decise di cambiare il carattere nell'omofono \u548c (/hwa/ in Cinese, divenne /\u0270a/) in quanto il significato era \"armonia\" ed rimpiazz\u00f2 anche \u502d per \"Yamato\", il carattere per\u00f2 eventualmente cadde in disuso al di fuori del pronome in prima persona antico \u30ef (\u6211 e \u543e; io, noi) nella Man'yoshu, che usava il senso figurato del termine \u548c, Giappone, per indicare s\u00e9 stessi, col Kanbun per\u00f2, il carattere non venne pi\u00f9 usato, preferendo il carattere cinese \u6211 per rappresentare la forma composta \u308f\u308c (io, me, me stesso).\nUn esempio di questa applicazione primitiva si ha nella Man'y\u014dsh\u016b (\u4e07\u8449\u96c6), una raccolta di poesie scritta nel Periodo Nara usando i Man'y\u014dgana (\u4e07\u8449\u4eee\u540d), un esempio \u00e8 \u5b89 che era usato per la vocale 'A' (\u3042) o \u9ebb per 'ma'.\nDiversi secoli dopo, nel Periodo Heian, dalla scrittura corsiva e regolare dei Man'yo gana, nacquero i sistemi hiragana e katakana, e venne inventato un sistema di scrittura denominato kanbun (\u6f22\u6587 \"scrittura cinese\")che affiancava ai caratteri Giapponesi i caratteri cinesi, usati per il loro significato e non pi\u00f9 solo per il suono, anche se ad ogni kanzi gli venne assegnata la lettura Cinese o Giapponese.\nFino al 1946, i Giapponesi hanno usato i caratteri tradizionali Cinesi come Kanji, data in cui vennero introdotti i 'shinjitai' (\u65b0\u5b57\u9ad4 forma nuova dei caratteri), catalogati sotto la lista Joy\u014d, molti dei quali assomigliano al Cinese Semplificato, anche se la semplificazione dei caratteri in Giapponese \u00e8 stata pi\u00f9 leggera ed invece la maggior parte dei kanji sono stati lasciati intatti, mentre i Kanji tradizionali divennero noti come Kyujitai \"(\"\u820a\u5b57\u9ad4\"/\" \u65e7\u5b57\u4f53 \"forma antica dei caratteri)\" e catalogati sotto la lista dei Hy\u014dgaiji (\u8868\u5916\u5b57 \"Caratteri fuori linea\") o Jinmeiyo Kanji (\u4eba\u540d\u7528\u6f22\u5b57 \"caratteri cinesi per i nomi di persona\").\nLa maggioranza dei kanji deriva dai caratteri cinesi tradizionali e per questo motivo, oltre ad aver adottato la scrittura dei morfemi, i giapponesi hanno anche mantenuto la pronuncia cinese classica dei caratteri, in seguito adattata alla fonologia della lingua giapponese.\nOggi.\nLa lingua cinese ha origini molto antiche e il suo sviluppo nel corso dei secoli, nonostante la rivoluzione avvenuta negli anni Cinquanta del secolo scorso nel sistema di scrittura che ha portato alla semplificazione di numerosi caratteri, la scrittura \"tradizionale\" sopravvive ancora sull'isola di Taiwan (\u81fa\u7063/\u53f0\u6e7e), oltre che ad Hong Kong (\u9999\u6e2f) e Macao (\u6fb3\u9580/\u6fb3\u95e8). I cinesi chiamano i caratteri tradizionali in vari modi, ognuno dei quali con differenti implicazioni; il governo di Taiwan li definisce ufficialmente \u201cforma corretta dei caratteri\u201d ( \u6b63\u9ad4\u5b57, zh\u00e8ngt\u01d0z\u00ec), il che implica che i caratteri tradizionali siano l'unica forma riconosciuta di essi, difatti fino al 2003 in Taiwan l'utilizzo dei caratteri semplificati era proibito al di fuori di gruppi di studiosi, mentre oggi l'uso \u00e8 scoraggiato. Viceversa, gli utilizzatori dei caratteri semplificati vi fanno riferimento informalmente come \u201ccaratteri vecchi\u201d (\u8001\u5b57, l\u01ceoz\u00ec), con l'implicazione che i caratteri tradizionali sono stati rimpiazzati.\nCaratteri tradizionali pi\u00f9 diffusi.\nPer avere una prima e fondamentale panoramica dei caratteri tradizionali, si offre la tavola dei caratteri tradizionali pi\u00f9 diffusi (\u6c49\u8bed\u6c34\u5e73\u8003\u8bd5\uff0c\u6f22\u8a9e\u6c34\u5e73\u8003\u8a66 Han4yu3 shui3ping2 kao3shi4 HSK1-4 versione 2018) con la traslitterazione pinyin (sistema cifra-tono), il relativo carattere semplificato (\u7b80\u4f53\u5b57\uff0c\u7c21\u9ad4\u5b57 jian3ti3zi4) e degli esempi traslitterati e aventi entrambe le grafie."}
{"id": "96488", "revid": "120769415", "url": "https://it.wikipedia.org/wiki?curid=96488", "title": "Roy Lichtenstein", "text": "Biografia.\nNasce a New York il 27 ottobre 1923 da una famiglia di religione ebraica della classe media: il padre era agente immobiliare, la madre casalinga ma anche discreta pianista. Durante la scuola inizia ad interessarsi all'arte, al design e alla musica, in particolare al jazz. Dopo il diploma alla New York's Franklin School for Boys, frequenta anche l'Art Students League di New York, dove segue i corsi di Reginald Marsh. Nel 1940 si iscrive all'Universit\u00e0 dell'Ohio, che offriva un corso di laurea in Belle Arti. Dal 1943 al 1946 partecipa alla seconda guerra mondiale come tecnico nell'esercito degli Stati Uniti. Nel 1946 riprende gli studi universitari e frequenta i corsi di pittura di Hoyt Sherman, che ebbe una notevole influenza sul suo lavoro futuro. Dopo la laurea si iscrive alla Scuola di specializzazione in Belle Arti, che porta a termine nel 1949, anno in cui sposa la prima moglie Isabel Wilson. Da lei ebbe due figli.\nNel 1951 tiene la sua prima mostra personale alla Carlebach Gallery di New York e lo stesso anno si trasferisce a Cleveland, alternando diversi lavori: insegnante di arte all'universit\u00e0, ma anche designer e decoratore; come pittore, il suo stile iniziale fluttua tra Cubismo e Espressionismo. Nel 1956 realizza la litografia \"Ten Dollar Bill\", che sembra anticipare alcune tematiche della Pop Art. Nel 1957 torna a New York, dove viene assunto come Assistant professor (posizione equivalente a quella di ricercatore) alla New York State University. In questo periodo, la sua pittura si avvicina all'espressionismo astratto e nei suoi quadri iniziano a comparire personaggi dei fumetti o dei cartoni animati, come Topolino, Paperino e Bugs Bunny.\nDal 1960 al 1963 insegna al Douglass College, nel New Jersey. Conosce Allan Kaprow, Claes Oldenburg, George Segal e frequenta anche gli artisti di Fluxus, tra cui George Maciunas e Dick Higgins. Dal 1961 inizia ad inserire sistematicamente nei suoi lavori elementi tipici del mondo pubblicitario e dei fumetti, e ad utilizzare il puntinato Ben-Day, che diventer\u00e0 una sua cifra stilistica inconfondibile. A differenza del puntinismo, in cui i puntini venivano utilizzati per far apparire omogenea l'immagine vista da una certa distanza, Lichtenstein esaspera una tecnica tipografica usando retini di grandi dimensioni per dare l'idea di una realt\u00e0 mediata dalla mole di immagini che nella realt\u00e0 contemporanea vengono stampate e trasmesse. Inizia inoltre a mostrare grande interesse per le avanguardie storiche e realizza i primi quadri ispirati all'arte \"alta\". Nel 1962 espone alla collettiva \"New Paintings of Common Objects\" organizzata dal Pasadena Art Museum.\nNel 1963 Philip Johnson gli commissiona un murale destinato al New York State Pavillon per l'Esposizione Universale del 1964. Lo stesso anno espone da Ileana Sonnabend a Parigi e da Leo Castelli a New York. Crea le prime sculture in metallo smaltato. Nel 1965 realizza numerosi lavori in ceramica e si dedica ai dipinti della serie intitolata \"Brushstroke\", dove ripropone, in modo personalissimo, la matericit\u00e0 e l'irruenza gestuale dell'Espressionismo Astratto. Nel 1966 tiene una retrospettiva al Museum of Modern Art di Cleveland e partecipa alla Biennale di Venezia, dove \u00e8 presente anche nel 1968 e nel 1970. La retrospettiva organizzata dal Pasadena Art Museum nel 1967 si sposta anche ad Amsterdam, Londra, Berna e Hannover.\nDal 1972 al 1981 lavora a numerose \"nature morte\" e realizza opere ispirate al Futurismo, a De Stijl, al Costruttivismo russo, al Surrealismo e all'Espressionismo tedesco. Numerose sono anche le mostre. Nel 1972 espone al Contemporary Art Museum di Houston, nel 1975 al Centre National d'Art Contemporain di Parigi, nel 1978 all'Institute of Contemporary Art di Boston. Nel 1979 gli viene commissionata la prima scultura pubblica: realizza \"The Mermaid\" per il Theatre for the Performing Arts di Miami Beach. Nel 1981 il Saint Louis Art Museum organizza una retrospettiva che si sposta in altre localit\u00e0 americane, in Europa e in Giappone.\nRoy Lichtenstein muore per una polmonite a 73 anni, il 29 settembre del 1997 a New York."}
