{"id": "115846", "revid": "125812665", "url": "https://it.wikipedia.org/wiki?curid=115846", "title": "Oberkommando des Heeres", "text": "L'Oberkommando des Heeres (OKH) era il Comando supremo dell'Esercito tedesco (Heer) dal 1936 al 1945. In teoria l'OKH era subordinato all'Oberkommando der Wehrmacht (OKW), tuttavia, in realt\u00e0, dopo il 1941 l'OKW assunse il comando delle operazioni sul Fronte occidentale, mentre l'OKH la guida del Fronte orientale.\nEsistevano inoltre l'Oberkommando der Marine (OKM) e l'Oberkommando der Luftwaffe (OKL) per la Marina e l'Aeronautica, che teoricamente erano subodinate all'OKW, ma in realt\u00e0 erano del tutto indipendenti.\nComandanti.\nI Comandanti dell'Esercito (\"Oberbefehlshaber des Heeres\", abbreviato OBdH) dopo la reintroduzione delle leva obbligatoria il 1\u00ba marzo 1935 e per tutta la durata della Seconda guerra mondiale furono:\nCome imponevano le tradizioni militari tedesche non era direttamente l'OBdH a pianificare le operazioni militari; queste attitiv\u00e0 erano subordinate al Capo dello Stato Maggiore, che era \"de facto\" la pi\u00f9 importante figura dell'esercito tedesco.\nCapi dello Stato Maggiore Generale dell'esercito durante la seconda guerra mondiale:\nCon la decisione di Hitler di assumere il comando supremo dell'esercito, il 19 dicembre 1941, l'importanza del Comandante dello Stato Maggiore Generale venne sempre meno man mano che la guerra avanzava."}
{"id": "115848", "revid": "78273", "url": "https://it.wikipedia.org/wiki?curid=115848", "title": "Museo del Risorgimento di Genova", "text": ""}
{"id": "115852", "revid": "968255", "url": "https://it.wikipedia.org/wiki?curid=115852", "title": "Chiave", "text": ""}
{"id": "115853", "revid": "838137", "url": "https://it.wikipedia.org/wiki?curid=115853", "title": "Garbage collection", "text": "In informatica per Garbage Collection (termine a volte abbreviato con GC, letteralmente \"raccolta di rifiuti\") si intende una modalit\u00e0 automatica di gestione della memoria, mediante la quale un sistema operativo, o un compilatore e un modulo di run-time liberano porzioni di memoria non pi\u00f9 utilizzate dalle applicazioni. In altre parole, il \"garbage collector\" annoter\u00e0 le aree di memoria non pi\u00f9 \"referenziate\", cio\u00e8 allocate da un processo attivo, e le liberer\u00e0 automaticamente. La garbage collection \u00e8 stata inventata nel 1959 da John McCarthy per il linguaggio di programmazione Lisp.\nQuesto meccanismo ha provocato un notevole cambio nello stile di programmazione dei linguaggi che lo implementano. Infatti non \u00e8 pi\u00f9 necessario richiedere esplicitamente la liberazione della memoria utilizzata da un oggetto, ovvero \"terminare\" tale oggetto in modo deterministico, ma si lascia che il sistema esegua questa operazione automaticamente, nel momento in cui lo riterr\u00e0 pi\u00f9 opportuno al fine di migliorare le prestazioni complessive. Tale azione viene definita nell'ambito delle \"finalizzazioni non deterministiche\".\nDescrizione.\nPer la gestione della memoria si tiene conto di due principi fondamentali:\nAttuando il processo di \"garbage collection\" l'ambiente nel quale viene eseguito il programma gestisce la memoria automaticamente, liberando il programmatore dalla necessit\u00e0 di prevedere quando rilasciare le risorse utilizzate da un oggetto non pi\u00f9 necessario all'elaborazione. Tale modalit\u00e0 automatica migliora la stabilit\u00e0 dei programmi in quanto consente di evitare quella classe di bug connessi all'utilizzo di puntatori alle varie aree di memoria gi\u00e0 liberate in passato.\nAlcuni linguaggi di programmazione, come Java, Python e C# (.NET), hanno un sistema di \"garbage collection\" integrato direttamente nell'ambiente di esecuzione, mentre per altri linguaggi, come il C e il C++, la sua eventuale implementazione \u00e8 a carico del programmatore. Tuttavia molti linguaggi di programmazione utilizzano una combinazione dei due approcci, come Ada, Modula-3 e CLI, consentono all'utente di eliminare manualmente gli oggetti, o, volendo velocizzare il processo, addirittura disattivare la gestione automatica del sistema GC. La garbage collection \u00e8 quasi sempre strettamente integrata con l'allocazione di memoria.\nBenefici.\nLa \"garbage collection\" esonera il programmatore dall'eseguire manualmente l'allocazione (richiesta) e la delocazione (rilascio) di aree di memoria, riducendo o eliminando del tutto alcune categorie di bugs:\nLa maggior parte degli errori di programmazione nei linguaggi che non prevedono la garbage collection, o quando la stessa venga volontariamente disattivata, rientrano nei casi sopra descritti.\nSvantaggi.\nLa \"garbage collection\" presenta tuttavia anche alcuni svantaggi:\nTracing garbage collection.\nIl metodo pi\u00f9 comune per attuare la \"garbage collection\" \u00e8 il metodo del tracciamento, in inglese: \"Tracing.\" Tale metodo consiste nel determinare in primo luogo quali oggetti sono \"raggiungibili\" (o potenzialmente tali), per poi successivamente scartare tutti quelli che non lo sono.\nRaggiungibilit\u00e0 di un oggetto.\nSiano \"p\" e \"q\" due oggetti, e sia q un oggetto raggiungibile. Diremo che p \u00e8 raggiungibile in maniera ricorsiva, se e solo se esiste un riferimento ad esso tramite l'oggetto q (ovvero p \u00e8 raggiungibile attraverso un oggetto q, a sua volta raggiungibile). Un oggetto pu\u00f2 essere raggiungibile solo in due casi:\nL'identificazione delle aree di memoria \"spazzatura\" con quelle non raggiungibili non \u00e8 ottimale, in quanto potrebbe accadere che un programma utilizzi per l'ultima volta una certa area molto prima che questa diventi irraggiungibile. A volte si distingue perci\u00f2 fra spazzatura sintattica, quando l'oggetto \"non pu\u00f2\" essere raggiunto dal programma, e semantica, quando il programma \"non vuole\" pi\u00f9 utilizzare l'oggetto. Ad esempio:\nObject x = new Foo();\nObject y = new Bar();\nx = new Quux();\n/* Da questo punto l'oggetto Foo, originariamente\n * assegnato ad x, non pu\u00f2 pi\u00f9 essere referenziato: \n * Foo \u00e8 un oggetto spazzatura sintattico\nif(x.check_something())\n x.do_something(y);\nSystem.exit(0);\n/* Nel blocco condizionale, y potrebbe essere spazzatura semantica, ma non\n * possiamo dirlo finch\u00e9 x.check_something() non termini restituendo un\n * valore; ci\u00f2 sempre ammesso che effettivamente termini in un tempo finito\nIl problema di individuare precisamente la spazzatura semantica \u00e8 purtroppo solo parzialmente decidibile: dall'esempio mostrato sopra, infatti, \u00e8 chiaro che l'identificazione positiva di un oggetto come spazzatura semantica dipende dal fatto che le elaborazioni precedenti terminino correttamente in un tempo finito. Ci\u00f2 comporta che un collector che volesse identificare la spazzatura semantica dovrebbe poter decidere, sempre in un tempo finito, se una certa procedura termini (problema della fermata). Pertanto, essenzialmente tutti i collectors implementati si concentrano sulla spazzatura sintattica.\nAlgoritmo di base.\nI Tracing collector sono algoritmi dedicati, in quanto in grado di tracciare il set di lavoro della memoria, effettuando ciclicamente la raccolta degli oggetti non pi\u00f9 necessari. Un ciclo viene avviato quando il Garbage Collector stabilisce di avere la necessit\u00e0 di recuperare memoria; ci\u00f2 accade pi\u00f9 frequentemente quando il sistema \u00e8 in memoria bassa. Il metodo originale prevede un mark-and-sweep in cui il set di memoria viene pi\u00f9 volte analizzato.\nNa\u00efve mark-and-sweep.\nNel \"mark-and-sweep\" ogni oggetto in memoria possiede un flag, in genere \u00e8 sufficiente un bit, riservato esclusivamente per l'utilizzo del Garbage Collector. Quando l'oggetto viene creato, il flag viene posto in stato, \"flag clear\". Durante la prima fase, o fase di Mark del ciclo di Garbage Collection, viene scansionato l'intero set di root, ponendo ogni oggetto in stato di \"flag set.\" Tutti gli oggetti accessibili dalla radice del set sono anch'essi contrassegnati come in stato di \"flag set\". Nella seconda fase, o fase di Sweep, ogni oggetto in memoria viene ancora una volta esaminato; quelli che hanno ancora il \"flag clear\" non sono raggiungibili da nessun programma o dato, e la loro memoria viene quindi liberata. Per gli oggetti che sono marcati flag set, il flag viene posto in stato \"flag clear\", preparandoli per il prossimo ciclo di Garbage Collection.\nQuesto metodo ha diversi svantaggi, per esempio, l'intero sistema viene sospeso durante la Garbage Collection in modo non sempre prevedibile e per periodi di tempo non determinabili a priori; questo tipo di comportamento pu\u00f2 creare notevoli problemi in ambienti che necessitano di basse latenze di risposta o in sistemi real-time o mission critical, con possibili malfunzionamenti, deadlock, e arresti che possono compromettere l'intero sistema. Inoltre, tutta la memoria di lavoro deve essere esaminata, minimo due volte, causando potenzialmente problemi nei sistemi a memoria paginata.\nTri-colour marking.\nA causa di questi svantaggi gli algoritmi pi\u00f9 moderni di \"garbage collection\" attuano delle varianti rispetto a semplici meccanismi, quali il \"mark-and-sweep\", applicando algoritmi del tipo tri-colour marking. L'algoritmo effettua marcature su tre diversi livelli secondo le seguenti fasi:\nDal momento che tutti gli oggetti non immediatamente raggiungibili dalla radice sono tipicamente assegnati al set di bianco, e gli oggetti possono muoversi solo dal bianco al grigio e dal grigio al nero, l'algoritmo conserva un invariante importante - \"nessun oggetto nero punta direttamente ad un oggetto bianco\". Questo garantisce che gli oggetti bianchi possono essere distrutti in modo sicuro una volta che il set grigio \u00e8 vuoto.\nL'algoritmo presenta un vantaggio importante: pu\u00f2 essere eseguito on-the-fly, senza che sia arrestato il sistema per periodi di tempo significativo. Ci\u00f2 si ottiene marcando gli oggetti nel momento in cui vengono allocati e durante le modifiche, mantenendo i tre insiemi. Monitorando la dimensione degli insiemi, il sistema pu\u00f2 effettuare \"garbage collection\" periodicamente o quando necessario. Inoltre, viene eliminata la necessit\u00e0 di toccare l'intero insieme degli oggetti durante ciascun ciclo di Garbage Collected.\nStrategia di attuazione.\nAl fine di attuare l'algoritmo \"tri-colour marking\" si prendono importanti decisioni al momento della progettazione e ci\u00f2 pu\u00f2 incidere sensibilmente sulle caratteristiche delle prestazioni del garbage collector.\nMovimento contro non movimento.\nUna volta che il set \u00e8 stato classificato irraggiungibile, il Garbage Collector pu\u00f2 semplicemente rilasciare gli oggetti irraggiungibili, oppure copiare alcuni o tutti gli oggetti raggiungibili in una nuova area di memoria, aggiornando tutti i riferimenti a tali oggetti come necessario. Questi sono chiamati rispettivamente collettor in non movimento ed in movimento.\nA prima vista una strategia di Garbage Collector in movimento pu\u00f2 sembrare inefficiente e costosa rispetto all'approccio di \"non movimento\", dato che sembra essere richiesto molto pi\u00f9 tempo di elaborazione per ogni ciclo. In realt\u00e0, la strategia in movimento porta a diversi vantaggi in termini di prestazioni, sia durante il ciclo di raccolta dei rifiuti, che durante l'esecuzione del programma vero e proprio:\nUno svantaggio del \"Garbage Collection in movimento\" \u00e8 che consente l'accesso solo attraverso i riferimenti gestiti dai riferimenti dei rifiuti, impedendo l'aritmetica dei puntatori. Ci\u00f2 accade perch\u00e9 i puntatori iniziali non sono pi\u00f9 validi dal momento in cui il Garbage Collector sposta l'oggetto, diventeranno puntatori sospesi. Per l'interaoperabilit\u00e0 con il codice nativo, il Garbage Collector deve copiare la posizione dei contenuti dell'oggetto al di fuori della regione di memoria che contiene i rifiuti. Un approccio alternativo consiste nel salvare l'oggetto in memoria con un codice pin, impedendo al Garbage Collector di muoversi, consentendo ai puntatori nativi di lavorare direttamente con la memoria ed eventualmente consentendo l'aritmetica dei puntatori.\nLa copia mark-and-sweep contro la copia mark-and-don't-sweep.\nCome abbiamo gi\u00e0 visto, per raffinare ulteriormente la distinzione, i collettor possono tracciare gli oggetti secondo tre set (bianco, grigio e nero) e mantenerli durante il ciclo di raccolta. L'approccio pi\u00f9 semplice \u00e8 stato inventato nel 1969 e prende il nome di semi-space collector. In questo schema di Garbage Collector in movimento, la memoria \u00e8 divisa in due parti: \"\"dallo spazio\" e \"allo spazio\"\". Inizialmente gli oggetti sono assegnati \"allo spazio\" fino a quando non diventeranno oggetti a pieno titolo e la collezione attivata. All'inizio lo stato \"allo spazio\" diventa \"dallo spazio\" e viceversa, e gli oggetti raggiungibili dalla radice vengono copiati dallo spazio allo spazio. Questi oggetti vengono scansionati a turno e tutti gli oggetti a cui puntano vengono copiati allo spazio fino a quando tutti gli oggetti raggiungibili sono stati copiati in questa parte. Questo approccio ha il vantaggio di essere semplice concettualmente (i tre set sono costruiti durante il processo di copia), ma uno svantaggio \u00e8 che ad ogni ciclo di raccolta viene richiesta una grande regione contigua di memoria libera. La tecnica \u00e8 conosciuta anche come stop-and-copy. Un ulteriore miglioramento rispetto al semi-space collector \u00e8 \"l'algoritmo di Cheney.\"\nUn mark-and-sweep garbage collection, mantiene uno o due bit per ogni oggetto da registrare. L'albero di riferimento viene attraversato nel corso di un ciclo di raccolta (fase di mark) e gli oggetti vengono manipolati dal collettor per riflettere lo stato attuale e la fase di sweep libera la memoria. Il mark-and-sweep ha il vantaggio che, una volta determinato il set irraggiungibile, non pu\u00f2 essere attuata n\u00e9 una strategia di movimento, n\u00e9 una strategia di non movimento.\nUn mark-and-don't-sweep garbage collection come il precedente, mantiene un bit per ogni oggetto da registrare, vi sono per\u00f2 due differenze fondamentali: innanzitutto il set di bianco e nero hanno significato diverso da quello del mark-and-sweep, poich\u00e9 in quest'ultimo sistema tutti gli oggetti raggiungibili sono sempre di colore nero. Un oggetto contrassegnato come nero rimarr\u00e0 tale anche se diventa irraggiungibile. Un oggetto bianco \u00e8 attribuito come inutilizzabile. In secondo luogo l'interpretazione di nero/bianco pu\u00f2 variare (0=bianco, 1= nero) e viceversa.\nGenerational Garbage Collector (Ephemeral Garbage Collector).\n\u00c8 stato osservato che in molti programmi gli oggetti pi\u00f9 recenti, sono anche quelli con pi\u00f9 probabilit\u00e0 di diventare rapidamente irraggiungibili. L'ipotesi generazionale divide gli oggetti in generazioni. Inoltre il sistema di runtime mantiene la conoscenza di tutti i riferimenti tenendo traccia dalla loro creazione, alla sovrascrittura dei riferimenti. Quando il Garbage Collector va in esecuzione, pu\u00f2 essere in grado di utilizzare tale conoscenza per dimostrare che alcuni oggetti inizialmente nel set iniziale bianco non sono raggiungibili senza dover attraversare l'intera struttura di riferimento. Al fine di attuare questo concetto, molti Garbage Collector generazionali utilizzano aree di memoria separate per i diversi livelli degli oggetti. Quando una regione \u00e8 piena, i pochi oggetti referenziati nella vecchia memoria sono promossi (copiati) nella regione immediatamente successiva per cui l'intera regione pu\u00f2 essere sovrascritta con nuovi oggetti. Questa tecnica permette di incrementare la velocit\u00e0, in quanto la raccolta dei rifiuti di una sola regione avviene nello stesso momento.\nGenerational Garbage collection \u00e8 un approccio euristico e alcuni oggetti irraggiungibili non possono essere recuperati ad ogni ciclo. Talvolta pu\u00f2 quindi essere necessario recuperare tutto lo spazio disponibile. In effetti, i sistemi di runtime per i moderni linguaggi di programmazione (come java) di solito usano alcune varianti delle diverse strategie che sono state descritte sino ad ora.\nStop-the-world contro incremental contro concurrent.\nIl meccanismo stop-the-world opera semplicemente interrompendo l'esecuzione del ciclo di raccolta in modo da garantire che i nuovi oggetti non siano assegnati e non diventino improvvisamente irraggiungibili mentre il collector \u00e8 in esecuzione. Svantaggio evidente \u00e8 che il programma non pu\u00f2 svolgere alcun lavoro utile mentre \u00e8 in esecuzione il ciclo di raccolta (detta \"embarrassing pause\"). Incremental and concurrent garbage collection sono progettati per ridurre questa interruzione, svolgendo il ciclo di raccolta rifiuti in fasi distinte rispetto all'esecuzione del programma. L'idea di progettazione \u00e8 quella di garantire che il programma non interferisca con il Garbage Collector e viceversa.\nPrecise contro conservative and internal pointers.\nAlcuni collezionisti in esecuzioni in particolari ambienti possono identificare correttamente tutti i puntatori (riferimenti) di un oggetto che sono perci\u00f2 detti \"precisi\", contrariamente ai collezionisti conservatori. Questi ultimi suppongono che una qualsiasi sequenza di bit in memoria potrebbe essere un puntatore che punta un qualsiasi oggetto allocato. Un esempio in cui il Garbage Collector conservatore \u00e8 necessario \u00e8 il linguaggio di programmazione C che alloca i puntatori (non void) applica un cast di tipo (void) e viceversa.\nUna problematica correlata \u00e8 quella degli \"internal pointers\" o \"puntatori a campi\" all'interno di un oggetto. Se la semantica di un linguaggio permette puntatori interni e quindi vi possono essere molti indirizzi che si riferiscono allo stesso oggetto, si rende difficile determinare quando un oggetto \u00e8 o meno rifiuto. Un esempio \u00e8 il C++, in cui l'ereditariet\u00e0 multipla pu\u00f2 causare puntatori che si riferiscono ad oggetti di base con indirizzi diversi. Anche in linguaggi come Java, tuttavia, i puntatori interni possono durante il calcolo, per esempio nel riferirsi ad un array, riscontrare problemi e in un programma ben ottimizzato il puntatore corrispondente all'oggetto stesso potrebbe essere stato sovrascritto nel suo registro, in tal modo i puntatori interni hanno bisogno di essere sottoposti a scansione.\nImplicazioni.\nI \"tracing garbage collection\" richiedono talvolta overhead impliciti a volte indipendenti dalla volont\u00e0 del programmatore, portando a problemi di prestazioni. Per esempio i \"stop-the-world garbage collection\" durante le pause di esecuzione del programma, effettuano arbitrariamente raccolta di rifiuti, ci\u00f2 \u00e8 inadeguato per alcuni sistemi embedded ad alte prestazioni, per server e altre applicazioni con esigenze sistema real-time. Le differenze principali tra allocazioni manuale e automatiche consistono in:\nAllocazione heap manuale:\nAllocazione Garbage collection\n\u00c8 difficile stabilire quale dei due casi sia migliore, in quanto il loro comportamento dipende dalla situazione. Alcuni progressi nel Garbage Collector, possono essere intesi come una migliore reazione a problemi di prestazioni. I primi sono stati Garbage Collector di tipo \"stop-the-world\", ma le loro prestazioni sono state sviate in applicazioni interattive. Tecniche di Generational collection sono utilizzati sia con \"stop-the-world\" che \"incremental collection\" per aumentarne le prestazioni.\nDeterminismo.\nIl Tracing garbage collection non \u00e8 deterministico. Un oggetto che diventa ammissibile per il Garbage Collector sar\u00e0 generalmente eliminato alla fine, ma non vi \u00e8 alcuna garanzia di quando e se ci\u00f2 accadr\u00e0. Questo pu\u00f2 portare problemi:\nReference counting.\nIl Reference counting, o conteggio dei riferimenti, \u00e8 una forma di gestione automatica della memoria, dove ogni oggetto ha un conteggio del numero di riferimenti ad esso. Il contatore \u00e8 incrementato quando viene creato un riferimento all'oggetto e diminuisce quando un riferimento viene distrutto. La memoria dell'oggetto viene recuperata quando il conteggio si azzera.\nCi sono due principali svantaggi per il conteggio dei riferimenti:\nEscape Analysis.\nLa Escape Analysis pu\u00f2 essere utilizzata per spostare le locazioni di memoria dallo heap allo stack o ai registri della CPU, riducendo cos\u00ec la quantit\u00e0 di lavoro che deve essere svolta dal garbage collector. Lo spostamento \u00e8 lecito quando il riferimento all'oggetto non sopravvive alla subroutine in cui \u00e8 stato dichiarato, cio\u00e8 quando il riferimento \u00e8 a tutti gli effetti una variabile locale, che non viene passata ad ulteriori subroutine o ritornata a monte.\nEsempio (Java).\nclass A {\n final int finalValue;\n public A( B b ) {\n super();\n b.doSomething( this ); // this escapes!\n finalValue = 23;\n int getTheValue() {\n return finalValue;\nclass B {\n void doSomething( A a ) {\n System.out.println( a.getTheValue() );\nIn questo esempio il costruttore della classe A passa la nuova istanza di A a codice_1, quindi il compilatore non pu\u00f2 garantire che il puntatore non sopravviva al costruttore: il puntatore \"escapes\", fugge.\nDisponibilit\u00e0.\nIn generale, linguaggi di programmazione ad alto livello dispongono solitamente del Garbage Collector come caratteristica standard. In linguaggi che ne sono privi, spesso questo viene aggiunto tramite una libreria, come con il Garbage Collection Boehm del C e C++. La maggior parte dei linguaggi di programmazione funzionali come la ML, Haskell e APL hanno il Garbage Collector come caratteristica di default. Il Lisp \u00e8 stato il primo linguaggio funzionale che ha introdotto questo meccanismo.\nAltri linguaggi dinamici come Ruby tendono ad usare il Garbage Collector. I linguaggi di programmazione orientati agli oggetti, come Smalltalk, Java e ECMAScript, solitamente prevedono il Garbage Collector integrato. Storicamente i linguaggi destinati ai principianti come BASIC utilitizzano spesso variabili di diversa lunghezza come stringhe e liste, in modo da sollevare il programmatore dall'onere di gestire manualmente la memoria. Il problema relativo alla velocit\u00e0 del sistema rallentato dall'azione del Garbage Collector aumenta notevolmente nei microcomputer.\nAmbienti limitati.\nIl Garbage Collector \u00e8 raramente usato in ambienti di tipo embedded o real-time a causa dell'esigenze di tali ambienti. Tuttavia, sono stati sviluppati Garbage Collector compatibili per questi ambienti limitati. Microsoft.NET Micro Framework e Java Platform, Micro Edition sono piattaforme di software embedded che dispongono di Garbage Collection."}
{"id": "115856", "revid": "110317831", "url": "https://it.wikipedia.org/wiki?curid=115856", "title": "Tangente", "text": ""}
{"id": "115858", "revid": "6066", "url": "https://it.wikipedia.org/wiki?curid=115858", "title": "Clemente d'Alessandria", "text": ""}
{"id": "115859", "revid": "6066", "url": "https://it.wikipedia.org/wiki?curid=115859", "title": "Clemente di Alessandria", "text": ""}
{"id": "115860", "revid": "899609", "url": "https://it.wikipedia.org/wiki?curid=115860", "title": "Dialetto olandese", "text": "Il dialetto olandese (nome in lingua neerlandese: \"Hollands\") \u00e8 una variet\u00e0 dialettale della lingua neerlandese parlata nelle due province dell'Olanda Settentrionale e dell'Olanda Meridionale ed in parte della provincia di Utrecht situate nei Paesi Bassi. \u00c8 diffuso anche nella provincia del Flevoland, creata dal prosciugamento dei polder intorno al 1970 e nella provincia della Frisia quando la popolazione parla la lingua neerlandese e non quella frisona.\n\u00c8 opinione comune considerarlo la pi\u00f9 corretta espressione della lingua neerlandese essendo il dialetto pi\u00f9 affine a quello che dalla Nederlandse Taalunie, l'autorit\u00e0 linguistica per la lingua neerlandese, viene chiamato olandese standard."}
{"id": "115864", "revid": "1003477", "url": "https://it.wikipedia.org/wiki?curid=115864", "title": "Dialetto fiammingo occidentale", "text": "Il fiammingo occidentale (nome nativo \"West-Vlams\") \u00e8 un dialetto della lingua olandese parlato nei Paesi Bassi (segnatamente nella regione delle Fiandre zelandesi, in Zelanda), nel Belgio e nelle Fiandre francesi nella variante \"Frans-Vlaams\".\nSebbene il fiammingo occidentale abbia qualche somiglianza con la lingua afrikaans, parlata in Sudafrica e in Namibia, le particolarit\u00e0 grammaticali di quest'ultima (mancanza quasi totale di coniugazione del verbo e dell'imperfetto, negazione doppia, un solo genere grammaticale) ne fanno una lingua a s\u00e9 stante."}
{"id": "115866", "revid": "118426325", "url": "https://it.wikipedia.org/wiki?curid=115866", "title": "Dialetto fiammingo orientale", "text": "Il dialetto fiammingo orientale (Oost-Vlaams in fiammingo) \u00e8 un dialetto della lingua olandese parlato nei Paesi Bassi e nel Belgio.\nLa lingua afrikaans, parlata in Sudafrica e in Namibia (sia dalla popolazione di origine boera sia da una larga parte dei \"colorati\", cio\u00e8 persone di origine mista) ha molte somiglianze con l'Oost-Vlaams. Comunque, le sue particolarit\u00e0 grammaticali (mancanza quasi totale di coniugazione del verbo e dell'imperfetto, negazione doppia, un solo genere grammaticale) ne fanno una lingua a s\u00e9 stante.\nNel 2005 \u00e8 stato pubblicato il primo dizionario di questo dialetto."}
{"id": "115867", "revid": "1494380", "url": "https://it.wikipedia.org/wiki?curid=115867", "title": "Prelatura personale", "text": "La prelatura personale \u00e8 un'istituzione della Chiesa cattolica, eretta dalla Sede Apostolica per attuare peculiari opere pastorali, per diverse regioni o per diversi gruppi sociali. \nAd oggi, soltanto l'Opus Dei ha lo status di prelatura personale, richiesto nel 1969 e concesso nel 1982 da Giovanni Paolo II.\nCaratteristiche.\nA capo della prelatura personale vi \u00e8 un prelato che, aiutato dai presbiteri e diaconi del clero secolare incardinati nella prelatura, svolge la missione pastorale in favore dei fedeli della prelatura. Possono esserci anche laici che cooperino organicamente nella prelatura, secondo le modalit\u00e0 previste dagli statuti. La caratteristica principale \u00e8 di non essere legata a un territorio, come la prelatura territoriale, ma di avere un popolo, anche distribuito in diverse diocesi, composto da fedeli che hanno qualcosa in comune (ad esempio: una provenienza nazionale, una vocazione specifica, una professione, una condizione sociale). Al prelato, che non \u00e8 necessariamente un vescovo, sono riconosciute alcune prerogative proprie di chi \u00e8 a capo di una circoscrizione ecclesiastica, come incardinare i chierici, erigere un seminario e, in generale, esercitare il governo pastorale della sua prelatura.\nLa Prelatura personale appartiene alla struttura gerarchica della Chiesa cattolica e non \u00e8 un'associazione, come si pu\u00f2 anche verificare dall'elenco delle Associazioni internazionali di fedeli pubblicato dalla Santa Sede, che non contiene l'unica Prelatura personale attualmente esistente. In quell'elenco invece \u00e8 inclusa l'Associazione dei Cooperatori dell'Opus Dei, che non appartengono alla Prelatura dell'Opus Dei (a differenza dei fedeli incorporati organicamente), ma aiutano in varie forme le sue attivit\u00e0.\nAnche i consacrati possono appartenere a una Prelatura personale, come \u00e8 dimostrato dal fatto che questa figura giuridica \u00e8 stata proposta anche per l'inquadramento giuridico dei cosiddetti \"lefebvriani\" qualora dovessero tornare in piena comunione con Roma. \u00c8 noto infatti che la Comunit\u00e0 fondata da Marcel Lefebvre comprende al suo interno anche alcune comunit\u00e0 religiose.\nNel diritto canonico.\nLa struttura giurisdizionale secolare della prelatura personale venne prevista, per la prima volta, dal decreto del Concilio Vaticano II \"Presbyterorum Ordinis\" del 7 dicembre 1965. Regolata, in via sperimentale, dal \"motu proprio\" di Paolo VI \"Ecclesiae Sanctae\" del 6 agosto 1966, fu definitivamente inclusa nel titolo IV del Codice di diritto canonico del 1983, ai canoni dal 294 al 297:\nAl fine di promuovere un'adeguata distribuzione dei presbiteri o di attuare speciali opere pastorali o missionarie per le diverse regioni o per le diverse categorie sociali, la Sede Apostolica pu\u00f2 erigere prelature personali formate da presbiteri e da diaconi del clero secolare, udite le Conferenze Episcopali interessate.\ncomma 1. La prelatura personale \u00e8 retta dagli statuti fatti dalla Sede Apostolica e ad essa viene preposto un Prelato come Ordinario proprio, il quale ha il diritto di erigere un seminario nazionale o internazionale, di incardinare gli alunni e di promuoverli agli ordini con il titolo del servizio della prelatura.\ncomma 2. Il Prelato deve provvedere sia alla formazione spirituale di coloro che ha promosso con il predetto titolo, sia al loro decoroso sostentamento.\nI laici possono dedicarsi alle opere apostoliche di una prelatura personale mediante convenzioni stipulate con la prelatura stessa; il modo di tale organica cooperazione e i principali doveri e diritti con essa connessi siano determinati con precisione negli statuti.\nParimenti gli statuti definiscono i rapporti della prelatura personale con gli Ordinari del luogo nelle cui Chiese particolari la prelatura stessa esercita o intende esercitare, previo consenso del Vescovo diocesano, le sue opere pastorali o missionarie.\nSituazione dei fedeli laici.\nUn fedele laico della Prelatura personale non cessa di appartenere anche alla sua diocesi, come chiarisce Giovanni Paolo II, parlando a fedeli dell'Opus Dei: \nAlcuni studiosi negano che i fedeli laici possano appartenere a una Prelatura personale, che, a loro avviso, \u00e8 composta, a differenza degli Ordinariati, solo da chierici ed \u00e8 destinata a una migliore distribuzione del clero nelle diverse parti del mondo, mentre i laici possono semplicemente collaborare - senza farne parte - alle attivit\u00e0 apostoliche di una Prelatura personale, mediante la stipula di apposite convenzioni, ma rimanendo in tutto e per tutto inseriti giuridicamente ognuno nella rispettiva diocesi di residenza. La collaborazione dei laici alle attivit\u00e0 apostoliche si fonda - sempre secondo questa visione - sulla libert\u00e0 di associazione dei fedeli laici..\nDi contro altri studiosi, a sostegno della tesi della piena partecipazione dei fedeli laici alla Prelatura, sottolineano che, oltre che per la migliore distribuzione del clero, le prelature personali si possono stabilire per \u00abattuare speciali opere pastorali o missionarie per le diverse regioni o per le diverse categorie sociali\u00bb e che \u00e8 prevista la piena appartenenza dei fedeli laici all'unica prelatura personale finora costituita. Gli stessi specialisti sottolineano poi che \u00abi fedeli di una prelatura personale non sono meri soggetti passivi di un'azione pastorale, in quanto fedeli a loro spetta un ruolo attivo nella Chiesa e spiegano che \u00abteologicamente non ci sono differenze tra ordinariati e prelature personali: formano un genere comune, diverso teologicamente dalle Chiese particolari\u00bb."}
{"id": "115869", "revid": "322321", "url": "https://it.wikipedia.org/wiki?curid=115869", "title": "Prelatura territoriale", "text": "La prelatura territoriale, nel passato detta anche prelatura \"nullius (dioeceseos)\" (latino: \"di nessuna diocesi\"), \u00e8 una tipologia di circoscrizione ecclesiastica della Chiesa cattolica di rito latino.\nNormativa canonica.\nLa prelatura territoriale \u00e8 definita dal Codice di diritto canonico al canone 370:\nSi tratta di una forma di chiesa particolare, assimilabile ad una diocesi, definita dal suo territorio e dalla guida di un pastore suo proprio, detto prelato, che non necessariamente ha ricevuto la consacrazione episcopale.\nSono prelature territoriali:\nStoricamente, sono esistite diverse sedi ecclesiastiche locali, per lo pi\u00f9 di fondazione medievale, affidate alla cura di un prelato, arciprete o abate \"mitrato\", nominato e direttamente soggetto alla Santa Sede; tali circoscrizioni ecclesiastiche, che godevano del privilegio chiamato \"nullius dioecesis\" (ossia: erano esenti dalla giurisdizione del vescovo locale), sono paragonabili alle odierne prelature territoriali.\nPer disposizione di papa Paolo VI del 10 ottobre 1977, ai prelati non \u00e8 pi\u00f9 assegnata, al momento della nomina, una sede titolare, come avveniva in precedenza, ma il titolo della prelatura territoriale cui \u00e8 destinato.\nPrelature territoriali attuali.\nElenco delle attuali prelature territoriali della Chiesa cattolica:"}
{"id": "115874", "revid": "919135", "url": "https://it.wikipedia.org/wiki?curid=115874", "title": "Tangente (matematica)", "text": "In matematica, in particolare in trigonometria, la tangente \u00e8 una funzione trigonometrica definita come la proiezione sull'asse formula_1 del punto di incontro tra il prolungamento del secondo lato dell'angolo orientato e la retta che tange la circonferenza goniometrica nel punto formula_2; molto spesso \u00e8 anche definita come il rapporto tra il seno e il coseno del medesimo angolo. Convenzionalmente tale funzione viene indicata come \"tan\" (pi\u00f9 raramente \"tg\").\nPropriet\u00e0.\nSe osserviamo la figura 2 vediamo che i triangoli OAB e OCD sono simili, quindi:\nespressione che giustifica graficamente la definizione trigonometrica della tangente.\nLa tangente \u00e8 una funzione periodica con periodo pari a formula_5 radianti cio\u00e8: \nLa derivata prima della tangente \u00e8:\nmentre la sua funzione primitiva \u00e8:\nLo sviluppo di Taylor della funzione tangente arrestato al settimo ordine \u00e8:\nLa tangente \u00e8 una funzione dispari, cio\u00e8: \ne la sua funzione inversa prende il nome di arcotangente.\nIl reciproco della tangente \u00e8 detto cotangente:\nformula_11\nLa tabella seguente elenca i principali valori notevoli assunti dalla funzione tangente:\nLa funzione formula_12 non esiste in angoli di valore formula_13 con formula_14 ed \u00e8 continua nel suo dominio.\nGeometria analitica.\nRicordando che il coefficiente angolare di una retta passante per due punti di coordinate formula_15 e formula_16 \u00e8 esattamente formula_17\n, si ha che tale rapporto equivale a quello tra il seno e il coseno dell'angolo compreso tra la retta e l'asse delle formula_18; otteniamo cos\u00ec la relazione:\nAnalisi matematica.\nRicordando che la derivata di una funzione formula_20 in un punto formula_21 \u00e8 il valore del coefficiente angolare della retta tangente alla curva nel punto, \u00e8 possibile affermare che tale derivata \u00e8 uguale alla tangente trigonometrica dell'angolo che la retta tangente alla funzione forma con l'asse formula_18:\nSeno e coseno.\nPer ottenere i valori del seno e del coseno di formula_24 conoscendone la tangente possiamo fare un semplice ragionamento. Innanzitutto pensiamo formula_12 come il rapporto tra l'ordinata e l'ascissa di un punto formula_26 sulla circonferenza centrata nell'origine formula_27 degli assi (il raggio \u00e8 ininfluente poich\u00e9 il valore della tangente \u00e8 univocamente determinato). Possiamo considerare queste ascissa e ordinata come i cateti del triangolo rettangolo che ha il raggio formula_28 come ipotenusa. Da questo punto di vista il seno di formula_24 \u00e8 il rapporto tra l'ordinata di formula_26 e l'ipotenusa formula_28, mentre il coseno di formula_24 \u00e8 il rapporto tra l'ascissa di formula_26 e l'ipotenusa formula_28.\nApplicando il teorema di Pitagora possiamo dire, dato\nche:\nApplicazioni.\nIn un triangolo rettangolo la tangente di un angolo acuto \u00e8 il rapporto tra il cateto opposto all'angolo acuto considerato e l'altro cateto.\nOrigine del nome.\nIl nome deriva dal fatto che pu\u00f2 esser definita come la lunghezza di un segmento della tangente (in senso geometrico) alla circonferenza goniometrica. Infatti, data una circonferenza goniometrica (di raggio unitario), la tangente di un angolo \u03b1 \u00e8 l'ordinata del punto di intersezione tra il secondo lato (o il suo prolungamento) dell'angolo in posizione normale (il vertice dell'angolo coincide con l'origine degl'assi cartesiani e il primo lato coincide con il semiasse positivo delle ascisse) e la retta tangente alla circonferenza nel punto di coordinate (1,0)."}
{"id": "115878", "revid": "599013", "url": "https://it.wikipedia.org/wiki?curid=115878", "title": "Ferdinand Coly", "text": "Possiede il passaporto francese.\nCaratteristiche tecniche.\nCresciuto calcisticamente in Francia, il suo ruolo d'elezione era difensore esterno di fascia, prevalentemente destra.\nCarriera.\nClub.\nFino al 1990 gioca in Serie D e studia, diplomandosi in ragioneria. Si iscrive all'universit\u00e0 nella facolt\u00e0 di psicologia, ma abbandona gli studi perch\u00e9 intanto la sua squadra, il Poitiers, \u00e8 stata promossa in Serie C. Ottiene poi anche la promozione in Serie B. Successivamente passa allo Ch\u00e2teauroux, dove gioca 2 stagioni in Ligue 2 e una in Ligue 1. Sigla la sua prima rete della stagione 1997-1998 contro il Metz (1-2) e in seguito decide la partita casalinga contro il Rennes firmando l'1-0. Nella stagione seguente realizza il suo primo gol contro il Beauvais (2-2).\nNel 1999 \u00e8 acquistato dal Lens, dove resta fino al gennaio 2003, quando si accasa al Birmingham City. A fine stagione rientra in Francia e viene acquistato dal Perugia. In Umbria gioca una stagione in Serie A, con 11 presenze, ma arriva subito la retrocessione. Nel 2004-2005 ha collezionato 29 partite e 2 gol, raggiungendo con la sua squadra lo spareggio per la promozione contro il (vittoria dei piemontesi). Questo giocatore \u00e8 nel team del procuratore Christian Payan.\nDal 2005 al 2008 \u00e8 stato in forza al . Ha segnato il suo primo goal in Serie A in Atalanta-Parma (1-1) dell'11 marzo 2007.\nNazionale.\nHa fatto parte della nazionale senegalese dal 2000 al 2007, prendendo parte ad un'edizione della Coppa del Mondo e a tre edizioni della Coppa d'Africa con 44 presenze complessive."}
{"id": "115887", "revid": "113487345", "url": "https://it.wikipedia.org/wiki?curid=115887", "title": "Ryk Neethling", "text": "Si allena all'Arizona University, agli ordini di Frank Busch.\nEsordisce ad altissimi livelli nella XXV Olimpiade ad Atlanta, quando ottiene il 5\u00ba posto nei 1500sl, piazzamento bissato a Sydney 4 anni dopo nella XXVI Olimpiade, quando \u00e8 anche 8\u00ba nei 400sl.\nNel 1998 ai mondiali di Perth si piazza 5\u00ba nei 1500sl.\nPassa in seguito alla velocit\u00e0 e ai mondiali 2003 di Barcellona ha colto un 5\u00ba posto nei 100sl, mentre nell'edizione successiva, ai mondiali 2005 di Montr\u00e9al, coglie il bronzo, sempre nella stessa disciplina.\nAlla XXVIII Olimpiade \u00e8 stato 4\u00ba nei 100sl e ha vinto l'oro nella 4x100, stabilendo anche il record del mondo.\nIn carriera ha vinto anche un argento nei 1500sl ai Campionati panpacifici e un bronzo nei 1500sl ai Giochi del Commonwealth."}
{"id": "115889", "revid": "599013", "url": "https://it.wikipedia.org/wiki?curid=115889", "title": "Adh\u00e0n", "text": ""}
{"id": "115893", "revid": "287204", "url": "https://it.wikipedia.org/wiki?curid=115893", "title": "Roland Mark Schoeman", "text": "Biografia.\nSchoeman ha vinto la medaglia d'oro ai mondiali del 2005 nei 50 farfalla a Montr\u00e9al con il nuovo record del mondo in 22\"96, precedendo in finale lo statunitense Ian Crocker e l'ucraino Serguiy Breus. In semifinale aveva gi\u00e0 battuto il vecchio record con 23\"01. Sempre nella stessa edizione ha vinto la medaglia d'oro anche nei 50 stile libero.\nSi allena alla Arizona University agli ordini di Rick DeMont.\nHa esordito ad altissimi livelli ai Giochi della XXVII Olimpiade a Sydney dove si \u00e8 piazzato 10\u00ba nei 50sl e 15\u00ba nei 100sl.\nAi mondiali di Fukuoka nel 2001 conquist\u00f2 la medaglia di bronzo nei 50sl e arriv\u00f2 4\u00ba nei 50 farfalla. Due anni dopo ai mondiali di Barcellona raggiunse il 5\u00ba posto nei 50 farfalla.\nNel 2004: ai Giochi della XXVIII Olimpiade di Atene vinse l'oro nella 4x100, stabilendo anche il record del mondo; inoltre conquist\u00f2 l'argento nei 100sl e il bronzo nei 50sl.\n\u00c8 stato primatista mondiale in diverse distanze e stili: 50\u00a0m e 100\u00a0m sl, 50\u00a0m farfalla, 100\u00a0m misti e nella staffetta 4x100\u00a0m sl."}
{"id": "115894", "revid": "2225", "url": "https://it.wikipedia.org/wiki?curid=115894", "title": "Repubblica popolare cinese", "text": ""}
{"id": "115896", "revid": "475378", "url": "https://it.wikipedia.org/wiki?curid=115896", "title": "Faglia", "text": "La faglia \u00e8 una frattura (planare o non planare) avvenuta entro un volume di roccia della crosta terrestre che mostra evidenze di movimento relativo tra le due masse rocciose da essa divise. La superficie lungo cui si \u00e8 verificata la frattura si chiama \"superficie di faglia\" oppure \"piano di faglia\", o anche \"specchio di faglia\". Le rocce in prossimit\u00e0 di una faglia risultano spesso intensamente frantumate e si parla in questo caso di \"rocce di faglia\" quali le cataclasiti o le miloniti. L'energia rilasciata dopo il movimento lungo il piano di faglia \u00e8 la causa della maggior parte dei terremoti.\nLe faglie.\nFormazione.\nI corpi rocciosi sono sottoposti a tensioni direttamente o indirettamente causate da attivit\u00e0 tettonica, quasi sempre indotta a grande scala dal movimento delle placche litosferiche. Dal punto di vista reologico, in prima approssimazione le rocce reagiscono a condizioni di \"stress\" comportandosi in maniera fragile oppure in maniera duttile. Nel primo caso si ha la formazione di una faglia; nel secondo di una piega.\nDi solito il comportamento fragile si ha in condizioni di bassa temperatura e pressione, quindi a profondit\u00e0 minori, mentre il comportamento duttile delle rocce \u00e8 caratteristico di zone con temperature e pressioni alte, condizioni che si trovano quindi a profondit\u00e0 maggiori.\nComportamenti di tipo fragile e duttile, spesso associati, dipendono anche dalla velocit\u00e0 dell'applicazione dello \"stress\" tettonico e dalla presenza di fluidi quali l'acqua all'interno della porzione di crosta terrestre interessata; questi ultimi favoriscono un comportamento duttile.\nLe rocce che si comportano fragilmente, se sottoposte a uno sforzo eccessivo, si deformano superando il campo elastico fino ad arrivare a un \"punto di rottura\" (comportamento fragile). Le due parti di roccia che cos\u00ec vengono a separarsi determinano la dislocazione e, riacquistando molto velocemente il proprio volume originario, generano una serie di onde che danno origine ai terremoti (teoria della reazione elastica).\nLa faglia deve presentare evidenti segni di movimento relativo, cosa che la distingue, ad esempio, dalle diaclasi.\nIl processo di formazione e sviluppo della faglia, nonch\u00e9 dei terremoti stessi, \u00e8 genericamente noto come fagliazione.\nIl comportamento di una faglia pu\u00f2 essere studiato con tecniche di analisi proprie della meccanica della frattura.\nTipi di faglie a movimento semplice.\nIl piano di faglia pu\u00f2 formare, rispetto al piano orizzontale, angoli variabili da 0\u00b0 (sovrascorrimenti) a 90\u00b0 (faglie trascorrenti).\nSpesso in natura \u00e8 possibile rilevare faglie con movimenti complessi risultanti da uno spostamento sia verticale che orizzontale. La componente verticale e orizzontale della dislocazione, ricavabile ad esempio da marcatori stratigrafici, \u00e8 detta rigetto (rispettivamente verticale e orizzontale).\nPer la classificazione delle faglie dirette e inverse \u00e8 utile definire il concetto di tetto e di letto o muro. Il primo \u00e8 la massa rocciosa sovrastante il piano di faglia, il secondo quella sottostante al piano stesso.\nLe faglie trasformi descritte nelle zone dorsali dalla tettonica delle placche sono solo apparentemente simili alle faglie trascorrenti; in realt\u00e0 il loro senso \u00e8 opposto a quello che appare osservando semplicemente lo spostamento dei vari settori di dorsale.\nSe un sisma si verifica su una faglia non nota, ovvero che non raggiunge la superficie, si parla di \"faglia cieca\".\nTipi di faglie a movimento complesso.\nQueste deformazioni spesso creano particolari strutture tettoniche chiamate \"strutture a fiore\".\nSistemi di faglie.\nLe faglie sono raramente isolate: di solito sono associate in sistemi o famiglie che i geologi rilevano in base a immersione del piano, regime tettonico che le ha generate, direzione di sviluppo, ecc.\nQuando sono cos\u00ec numerose, le faglie possono essere tutte parallele tra loro, oppure disposte in modo da formare tra loro determinati angoli, argomento che interessa ad esempio la geologia applicata nelle indagini sulla stabilit\u00e0 dei versanti rocciosi.\nUna tipica associazione di faglie dirette, presente ad esempio in Sardegna, nel Campidano, \u00e8 quella che determina una fossa tettonica anche conosciuta nella letteratura scientifica tedesca come Graben: due sistemi paralleli di faglie dirette, aventi immersione opposta, provocano l'abbassamento della sezione di crosta tra essi interposta (fossa) rispetto alle due parti laterali.\nSe due o pi\u00f9 fosse tettoniche si fiancheggiano, i settori che le separano, rimasti relativamente sollevati, prendono il nome di pilastri tettonici o Horst. Alle fosse tettoniche corrispondono vere depressioni morfologiche che vengono chiamate \"rift valleys\". La pi\u00f9 celebre struttura di questo tipo \u00e8 la Great Rift Valley dell'Africa Orientale, nella regione dei Grandi Laghi.\nFaglie e attivit\u00e0 sismica.\nL'individuazione di faglie attive definisce la pericolosit\u00e0 sismica di una regione. Le zone sismogenetiche sono caratterizzate da lineamenti tettonici il cui movimento determina rilasci di quantit\u00e0 di energia che si propaga sotto forma di onde sismiche. Per un'area sismogenetica, la catalogazione dei terremoti storici risulta essere fondamentale al fine di determinare, su basi probabilistiche, la gravit\u00e0 dei terremoti avvenuti e il tempo di ritorno di un evento sismico. La definizione della pericolosit\u00e0 sismica di un'area e del rischio sismico ad essa associato \u00e8 alla base di qualsiasi studio di microzonazione."}
{"id": "115897", "revid": "729019", "url": "https://it.wikipedia.org/wiki?curid=115897", "title": "Dothan (microprocessore)", "text": "Il progetto Dothan riprende ed amplia significativamente le idee alla base del successo del processore Banias, ovvero il capostipite della famiglia di processori Pentium M sviluppata da Intel specificatamente per il settore mobile e parte integrante della piattaforma Centrino.\nCaratteristiche tecniche.\nProcesso produttivo.\nSu tutte le innovazioni spiccano l'aggiunta di 1 MB di Cache L2 (che porta il numero di transistor a 140 milioni) e il nuovo processo produttivo a 90 nm.\nPur implementando quasi il doppio dei transistor del predecessore, Dothan mantiene dimensioni paragonabili a quelle di Banias e continua ad utilizzare lo stesso Socket 479.\nIl 2 febbraio 2004 Intel ha introdotto il processo produttivo a 90 nm nel mercato Desktop dei suoi processori grazie all'introduzione del Pentium 4 basato su core Prescott e, successivamente, ha ampliato la schiera dei nuovi prodotti con il debutto anche nel segmento mobile attraverso Dothan.\nI vantaggi del nuovo processo produttivo.\nIl nuovo processo di produzione consent\u00ec di ottimizzare la resa di ogni wafer, abbassando cos\u00ec i costi di produzione, e infatti, proprio in quest'ottica, Intel decise di adottare nuovi wafer da 300 mm di diametro che andarono a sostituire i precedenti (che presentavano una superficie utile relativa pari a circa il 40% dei nuovi wafer).\nSemplificando, la misura cui il processo produttivo faceva riferimento, (130 nm per la precedente generazione di integrati, 90 nm per la nuova), dava un'indicazione della grandezza del gate di un transistor. Diminuendo le dimensioni di ogni singolo transistor fu possibile guadagnare prezioso spazio, da riutilizzare per l'implementazione di nuove unit\u00e0 (o magari per l'allargamento di altre gi\u00e0 presenti, come nel caso della cache). Il processo di riduzione delle dimensioni prese il nome di \"shrink\". Dal momento che tale operazione interessava tutti i transistor che componevano il \"die\", gli ingegneri si riferiscono a questo tipo di interventi con il termine \"die shrink\". Come Intel si affrett\u00f2 per\u00f2 a precisare, Dothan non fu soltanto un \"die shrink\" del precedente progetto Banias.\nEvoluzione di Dothan.\nNella sua prima introduzione a met\u00e0 2004, Dothan adottava lo stesso bus di Banias pari a 400 MHz e veniva semplicemente inserito al posto di Banias nei notebook appartenenti alla prima generazione della famiglia Centrino, conosciuta con il nome in codice di Carmel.\nSuccessivamente, il 19 gennaio 2005, Intel ha messo in commercio anche il chipset i915PM/GM/GML chiamato in codice fino a quel momento Alviso, e il modulo Wi-Fi di seconda generazione Calexico 2.\nRinnovata nei 3 componenti principali, l'intera piattaforma Centrino \u00e8 passata da Carmel a Sonoma che tra le varie caratteristiche supporta un FSB per il processore di 533 MHz, BUS di interconnessione PCI Express e memorie RAM di tipo DDR2.\nIl 28 luglio 2005 \u00e8 stata introdotta la versione pi\u00f9 potente, a 2,26 GHz con bus a 533 MHz. Il processore opera ad un voltaggio massimo di 1,37 volt, ma in modalit\u00e0 batteria \u00e8 in grado di abbassare la tensione a 0,99 volt e la frequenza di clock a 800 MHz. Il consumo energetico massimo del Pentium M 780 \u00e8 di 28 watt, dunque lievemente superiore ai 27 watt dei suoi diretti predecessori. Il prezzo del chip per ordini di 1.000 unit\u00e0 \u00e8 di 637 dollari.\nTecnologie implementate.\nA parte il nuovo processo produttivo e il raddoppio della cache L2, Dothan non ha introdotto altre migliorie significative rispetto al proprio predecessore. Eredita dunque da Banias il supporto alle istruzioni MMX, SSE ed SSE2 mentre non include le SSE3, introdotte da Intel con il processore Pentium 4 Prescott, n\u00e9 la tecnologia Hyper-Threading o le estensioni EM64T.\nLe versioni a pi\u00f9 basso consumo.\nAi dispositivi che richiedono invece maggiore autonomia, Intel propone il nuovo Pentium M Low Voltage 778, che consuma solo 10 watt e gira ad una frequenza di 1,6 GHz. Anche questo modello \u00e8 equipaggiato con 2 MB di cache L2 ma, rispetto alle versioni con voltaggio standard, supporta un FSB a 400 MHz. Il prezzo del processore \u00e8 di 284 dollari.\nModelli arrivati sul mercato.\nLa tabella seguente mostra i modelli di Pentium M, basati sul core Dothan, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidenti tali affinit\u00e0 e \"alleggerire\" la visualizzazione, alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium M.\"\nIl successore.\nIl successore di Dothan sar\u00e0 Yonah, primo chip mobile dual core atteso per i primi mesi del 2006 che andr\u00e0 a costituire la futura piattaforma Napa."}
{"id": "115898", "revid": "5695", "url": "https://it.wikipedia.org/wiki?curid=115898", "title": "Dnepr", "text": "Il Dnepr o Nipro (, \"Dnepr\", , \"Dnipro\", [\"Dnjapro\"], in polacco \"Dniepr\"; in rumeno \"Nipru\"; in italiano anche \"Boristene\"), lungo 2\u00a0201\u00a0km, \u00e8 il quarto fiume d'Europa dopo il Volga, il Danubio e l'Ural con una portata media alla foce di 1\u00a0670\u00a0m\u00b3/s.\nIl suo bacino idrografico comprende un'area di 516\u00a0000\u00a0km\u00b2 ed \u00e8 il terzo in Europa per ampiezza, dopo il Volga e il Danubio.\nCorso.\nIl Dnepr nasce dall'altopiano del Valdaj nella Russia occidentale, poi entra in Bielorussia e per 115\u00a0km fa da confine naturale fra Bielorussia e Ucraina. Attraversa infine l'Ucraina, di cui bagna la capitale Kiev. In tutti e tre i Paesi mantiene essenzialmente lo stesso nome anche se con pronunce diverse.\nApprossimativamente gli ultimi 800 km del fiume sono una catena di bacini artificiali, chiamati la Cascata di dighe del Dnepr. Questi bacini sono: il bacino di Kiev (\"Kyivs'ke\") (922\u00a0km\u00b2), il bacino di Kaniv (582\u00a0km\u00b2), il bacino di Kremen\u010duk (2\u00a0252\u00a0km\u00b2), il bacino di Dniprodzer\u017eyns'k (567\u00a0km\u00b2), il bacino di Zapori\u017e\u017eja (410\u00a0km\u00b2) e il bacino di Kachov (2\u00a0155\u00a0km\u00b2). Le dighe che formano questi bacini sono utilizzate per generare energia idroelettrica, che corrisponde al 10% circa dell'elettricit\u00e0 prodotta dall'Ucraina.\nIl Dnepr sfocia nel Mar Nero tramite un lungo estuario, non lontano dalla citt\u00e0 di Odessa, a occidente della Crimea.\nStoria.\nIl Dnepr \u00e8 menzionato dallo storico dell'antica Grecia Erodoto nel V secolo a.C. come \u0392\u03bf\u03c1\u03c5\u03c3\u03b8\u03ad\u03bd\u03b7\u03c2 (\"Borysth\u00e9n\u0113s\"), un nome di origine scita (*\"varu-st\u0101na\") che significa \"ampia terra\". Anche Demostene e Strabone usarono lo stesso nome (seppure quest'ultimo in relazione a una citt\u00e0 nei pressi del fiume medesimo).\nIn epoca tarda si impose il nome latino \"Danaper\" o \"Danapris\" (il secondo anche in fonti greche come \u0394\u03ac\u03bd\u03b1\u03c0\u03c1\u03b9\u03c2). Il vecchio nome slavo usato al tempo della Rus' di Kiev era \u0421\u043b\u0430\u0432\u0443\u0442\u0438\u0447, \"Slavuti\u010d\". Gli Unni lo chiamarono \"Var\" e i Bulgari \"Buri-Chai\".\nIl fiume \u00e8 stato da sempre la principale via di comunicazione in questa regione e ha favorito in particolare i collegamenti tra il Mar Baltico e il Mar Nero. Su questa via i Vichinghi e i Polacchi si spinsero verso sud, percorrendo la via variago-greca. Il Dnepr fu, durante la seconda guerra mondiale, il fulcro della \"linea Stalin\", scenario di aspri combattimenti tra le armate tedesche e russe, e oggi, come in passato esso costituisce la divisione pi\u00f9 geograficamente lampante tra ovest ed est ucraino, il primo pi\u00f9 mitteleuropeo, il secondo con forti minoranze russofone.\nCitt\u00e0 e paesi sul Dnepr.\nDalla sorgente alla foce:\nTributari del Dnepr.\nTributari del Dnepr in ordine orografico:\nIl toponimo in italiano.\nIn italiano il fiume in questione \u00e8 conosciuto soprattutto con il nome russo, \"Dnepr\" (anche nella grafia \"Dniepr\" o \"Dnieper\"), per il prestigio della lingua russa nella regione e soprattutto per il ruolo che vi ha svolto l'Impero russo prima e l'Unione Sovietica poi. Esistono tuttavia due nomi italiani per il fiume in questione: \"Boristene\" e \"Nipro\". Il primo si riferisce esclusivamente all'epoca classica\u00a0\u2013\u00a0cfr. greco \u0392\u03bf\u03c1\u03c5\u03c3\u03b8\u03ad\u03bd\u03b7\u03c2 (\"Borysth\u00e9n\u0113s\") e latino \"B\u014frysth\u0115n\u0113s\"\u00a0\u2013, il secondo all'epoca moderna: si tratta in effetti della forma italianizzata del rumeno \"Nipru\" (cfr. anche \"Nistro\" per \"Dnestr\"/\"Dnister\", pi\u00f9 comune per la questione della Transnistria) e anche dell'ucraino \"Dnipro\", talvolta usata anche in testi e carte geografiche, e pressoch\u00e9 esclusivamente quando si parla della battaglia del Nipro, combattuta dal 3\u00ba Reggimento bersaglieri italiano nella seconda guerra mondiale."}
{"id": "115899", "revid": "125704044", "url": "https://it.wikipedia.org/wiki?curid=115899", "title": "Ferdinando III d'Asburgo", "text": "Sal\u00ec al trono nel bel mezzo della guerra dei trent'anni e nel 1648 la port\u00f2 finalmente a conclusione. Il suo periodo di regno vide il declino del potere imperiale e la necessit\u00e0 anche per il potente imperatore di piegarsi di fronte alle necessit\u00e0 di una guerra senza fine che richiedeva compromessi su ambo le parti contendenti. La pace di Vestfalia, a ogni modo, rafforz\u00f2 il potere di Ferdinando III in Boemia, in Ungheria e nel patrimonio familiare in Austria.\nTra le qualit\u00e0 personali, Ferdinando emerse quale abile compositore.\nBiografia.\nI primi anni.\nFerdinando III era figlio di Ferdinando II e di sua moglie, Maria Anna di Baviera. Nato in Austria, venne educato alla corte del padre e ricevette una rigorosa educazione religiosa e scientifica dai padri gesuiti chiamati a essere suoi tutori. I cavalieri Johann Jacob von Dhaun e Christoph Simon Thun ebbero altrettanta influenza nella formazione del giovane arciduca e in particolare l'ultimo di questi lo form\u00f2 militarmente. Ferdinando impar\u00f2 sette lingue: tedesco, latino, italiano, spagnolo, francese, ceco e ungherese, parlandole tutte fluentemente. Dopo la morte dei suoi fratelli Carlo (1603) e Giovanni Carlo (1619), egli divenne il successore designato del padre. Come il suo augusto genitore, fu un fervente cattolico ma si oppose grandemente all'influenza che i gesuiti avevano instaurato a corte.\nL'8 dicembre 1625 Ferdinando venne incoronato re d'Ungheria e il 27 novembre 1627 divenne anche re di Boemia, spianandosi la strada per la successione al trono paterno. Nel 1631 spos\u00f2 la prima moglie Maria Anna di Spagna, dopo diversi anni di negoziati.\nComandante militare durante la guerra dei trent'anni e la successione al trono imperiale.\nDopo l'assassinio di Albrecht von Wallenstein (di cui aveva preso parte alla cospirazione), Ferdinando ottenne il comando supremo dell'esercito imperiale, conquistando Ratisbona nel 1634 e vincendo la battaglia di N\u00f6rdlingen decisiva per la conclusione della pace di Praga (1635), con la quale l'imperatore tatticamente abbandon\u00f2 la sua visione centralista e restaur\u00f2 lo \"status quo\" del 1627.\nCome premio per i successi ottenuti, nel 1636 il padre lo nomin\u00f2 Re dei Romani e successivamente, nel 1637, Ferdinando gli succedette sul trono imperiale col nome di Ferdinando III.\nDurante l'ultimo periodo della guerra, nel 1644, Ferdinando III diede a tutti i principi tedeschi il diritto di condurre una propria politica estera (\"ius belli ac pacis\"), strategia che consent\u00ec all'imperatore di ottenere pi\u00f9 alleati nei negoziati con Francia e Svezia. Questo editto, per\u00f2, ancora una volta contribu\u00ec a erodere gradualmente l'autorit\u00e0 imperiale sui territori dell'Impero.\nFerdinando sperava di essere in grado di fare presto la pace con Francia e Svezia, ma la guerra si trascin\u00f2 per altri anni, volgendo finalmente al termine con la pace di Vestfalia (trattato di M\u00fcnster con la Francia, trattato di Osnabr\u00fcck con la Svezia) nel 1648, sia negoziato dal suo inviato Maximilian von und zu Trauttmansdorff; rinunci\u00f2 a ogni prospettiva di unificazione della Germania sotto l'autorit\u00e0 imperiale.\nSempre nel 1648, Ferdinando III spos\u00f2 la sua seconda moglie, l'arciduchessa Maria Leopoldina d'Asburgo, figlia dell'arciduca Leopoldo V d'Austria e di Claudia de' Medici. I due erano cugini di primo grado ed entrambi erano nipoti di Carlo II d'Asburgo e di Maria Anna di Baviera. Il matrimonio perdur\u00f2 sino alla morte della seconda moglie e nel 1651 Ferdinando III spos\u00f2 Eleonora Gonzaga-Nevers, figlia di Carlo Gonzaga, duca di Rethel.\nNel 1656, un anno prima di morire, Ferdinando III invi\u00f2 un'armata in Italia per assistere la Spagna nelle sue lotte contro la Francia, concludendo nel contempo un'alleanza con la Polonia per evitare le aggressioni di Carlo X di Svezia al territorio polacco.\nMecenate dell'arte e della cultura.\nCompositore, favor\u00ec la diffusione della musica e dell'opera italiana in Austria. Maestri di Cappella alla sua corte furono Giovanni Valentini, dal 1629 al 1649, e Antonio Bertali, dal 1649. Inoltre, si ritiene che Claudio Monteverdi, che gli dedic\u00f2 il suo VIII libro di madrigali, \"Madrigali guerrieri, et amorosi\", abbia composto per la sua elezione, verso la fine dell'anno 1636, il ballo \"Volgendo il ciel per l'immortal sentiero\".\nFerdinando III mor\u00ec il 2 aprile 1657 e venne sepolto nella cripta imperiale di Vienna.\nMatrimoni e discendenza.\nMogli.\nSi spos\u00f2 tre volte:\nFigli.\nFerdinando III ebbe undici figli:"}
{"id": "115900", "revid": "124813147", "url": "https://it.wikipedia.org/wiki?curid=115900", "title": "Nick Hornby", "text": "Biografia.\nDopo aver frequentato la Maidenhead Grammar School, Hornby si \u00e8 laureato in Letteratura inglese presso il Jesus College dell'Universit\u00e0 di Cambridge. Inizialmente ha lavorato come insegnante, per poi divenire giornalista \"freelance\" e poi romanziere e sceneggiatore cinematografico.\nLa fama di Hornby ha avuto inizio con il libro autobiografico \"Febbre a 90\u00b0\" (\"Fever Pitch\") (1992), che narra la storia della sua vita come tifoso dell'Arsenal; a questo sono seguiti i romanzi di grande successo \"Alta fedelt\u00e0\" (\"High Fidelity\") (1995), in cui la musica Rock gioca un ruolo fondamentale, \"Un ragazzo\" (\"About a Boy\") (1998), \"Come diventare buoni\" (\"How to Be Good\") (2001) e \"Non buttiamoci gi\u00f9\" (\"A Long Way Down\") (2005).\nHornby ha scritto anche dei saggi, in particolare sulla musica pop. Nel 2002 ha pubblicato \"31 canzoni\", raccolta di saggi su 31 canzoni e album da lui scelti, da mostri sacri come Bruce Springsteen e Bob Dylan ad artisti del circuito indipendente come Ani DiFranco, da artisti pop da classifica come Nelly Furtado, a canzoni note soltanto a Hornby stesso. Scrive una rubrica di recensioni di libri per la rivista statunitense \"The Believer\", in Italia queste rubriche sono pubblicate dal settimanale \"Internazionale\". Una raccolta di questi articoli \u00e8 stata poi pubblicata in \"Una vita da lettore\", edito da Guanda nel 2006.\nHornby ha curato anche una raccolta di scritti sul calcio, uscita in Italia nel 2006 in occasione dei Mondiali di calcio intitolata \"Il mio anno preferito\". Il libro raccoglie tutte storie sul calcio, di cui una \u00e8 scritta proprio da Hornby. Nel 2008 esce il suo libro \"Tutto per una ragazza\" (\"Slam\"), edito da Guanda, che ha come protagonista il giovane quindicenne Sam Jones, patito dello skateboard alle prese con una ragazza. Il 5 novembre 2009 viene pubblicato in Italia, come sempre per la casa editrice Guanda, il nuovo romanzo dal titolo \"Tutta un'altra musica\" (titolo originale \"Juliet, Naked\").\nNel 2010 pubblica, sempre per Guanda, la sceneggiatura del film \"An Education\", primo film in cui l'autore inglese \u00e8 sceneggiatore, uscito nelle sale italiane dal 5 febbraio 2010. Il 28 settembre dello stesso anno \u00e8 uscito su cd e vinile il nuovo disco di Ben Folds \"Lonely Avenue\" di cui Hornby firma gli undici testi. Nel 2012 viene pubblicato \"Sono tutte storie\" (titolo originale \"More Baths, Less Talking\"), una raccolta di testi usciti tra maggio 2010 e dicembre 2011 sulla rivista The Believer, sempre per la casa editrice Guanda.\nNel 2012 pubblica il romanzo breve \"Everyone's Reading Bastard\" (tradotto in italiano nel 2013 come \"Tutti mi danno del bastardo\"), incentrato su una storia d'amore finita male e data in pasto al pubblico dei lettori di una rubrica. Nel 2014 viene pubblicato \"Funny Girl\", romanzo ambientato tra il 1964 e il 1968, che racconta di una ragazza che si gioca il tutto per tutto pur di sfuggire alla monotonia della provincia inglese; una ragazza che vuole fare l'attrice, piuttosto che la soubrette, che vuole puntare sull'ironia, piuttosto che sulla bellezza, che vuole essere amata. Hornby considera il romanzo la continuazione ideale di \"An Education\", una \"storia sociale\" del Regno Unito negli anni in cui erano ancora presenti forme di discriminazione sessuale e razziale.\nAdattamenti cinematografici.\nParecchi libri di Hornby sono diventati film di successo. \"Febbre a 90\u00b0\", il film tratto dal libro omonimo e interpretato da Colin Firth, \u00e8 uscito nel 1997 e a differenza del libro viene raccontato un anno in particolare dell'Arsenal raccontato da Nick nel libro. Hornby stesso ha curato l'adattamento del film dal libro. Nel 2000 invece \u00e8 uscito \"Alta fedelt\u00e0\", con John Cusack, ambientato per\u00f2 a Chicago invece che a Londra come nel libro e il film mostra profonde differenze rispetto al libro.\nIn seguito al successo di questi due film, \u00e8 stata realizzata la versione cinematografica di \"Un ragazzo\", intitolata \"About a Boy - Un ragazzo\", uscita nel 2002 con Hugh Grant come protagonista. Il film presenta qualche differenza rispetto al libro cui resta peraltro molto fedele. Nel 2005 \u00e8 uscita una versione cinematografica americanizzata di \"Febbre a 90\u00b0\", \"L'amore in gioco\", con Jimmy Fallon nel ruolo di un accanito tifoso dei Boston Red Sox e Drew Barrymore nel ruolo della sua fidanzata, dove per\u00f2 il ruolo del calcio \u00e8 stato sostituito dal baseball.\nNel 2012 viene realizzato in Italia il film adattamento cinematografico di un racconto \"\u00c8 nata una star?\", per la regia di Lucio Pellegrini, con Rocco Papaleo, Luciana Littizzetto e Pietro Castellitto. Nel 2014 viene realizzato \"Non buttiamoci gi\u00f9\", adattamento dell'omonimo romanzo, diretto da Pascal Chaumeil. Del cast fanno parte Pierce Brosnan, Toni Collette, Imogen Poots e Aaron Paul.\nNel 2016 viene realizzato in Italia l'adattamento cinematografico del romanzo \"Tutto per una ragazza\" con il titolo \"Slam - Tutto per una ragazza\" per la regia di Andrea Molaioli con Jasmine Trinca, Luca Marinelli e Ludovico Tersigni.\nNel 2018 \u00e8 stato presentato al Sundance Film Festival \"Juliet, Naked - Tutta un'altra musica\", adattamento cinematografico del romanzo \"Tutta un'altra musica\". La pellicola \u00e8 diretta da Jesse Peretz ed interpretata da Ethan Hawke, Rose Byrne e Chris O'Dowd."}
{"id": "115907", "revid": "1543377", "url": "https://it.wikipedia.org/wiki?curid=115907", "title": "Tennessee Titans", "text": "I Tennessee Titans sono una squadra professionistica di football americano della NFL con sede a Nashville, Tennessee. Competono nella South Division della American Football Conference. Precedentemente noti come Houston Oilers, essi furono uno dei club fondatori della American Football League, lega nella quale disputarono la loro prima stagione assoluta. Gli Oilers conquistarono i primi due titoli nella storia della AFL, prima di confluire nella AFC a seguito della fusione AFL-NFL del .\nNel la franchigia venne spostata da Houston, nel Texas, a Memphis, nel Tennessee, per poi essere collocata in pianta stabile a Nashville nel . In questi due anni la denominazione ufficiale della franchigia fu Tennessee Oilers, per poi acquisire il nome attuale a partire dalla stagione , anno in cui arriv\u00f2 alla prima finale di Super Bowl della sua storia persa contro i St. Louis Rams.\nAl 2019, secondo la rivista \"Forbes\", il valore dei Titans \u00e8 di circa 2,15 miliardi di dollari, ventinovesimi tra le franchigie della NFL\nStoria.\nHouston Oilers.\nCon sede a Houston, Texas, la squadra inizi\u00f2 a giocare nel 1960 come uno dei membri fondatori della American Football League. Gli Oilers vinsero due campionati AFL prima di trasferirsi nella NFL come parte della fusione tra AFL e NFL nel 1970.\nGli Oilers erano inseriti nella East Division (con Buffalo Bills, New York Jets e Boston Patriots) della AFL prima della fusione, dopodich\u00e9 furono spostati nella nuova AFC Central. Gli Oilers sono stati sempre posseduti da Bud Adams, giocando le loro gare interne all'Astrodome per la maggior parte della loro permanenza a Houston (il Jeppesen Stadium e il Rice Stadium ospitarono gli Oilers nei loro primo otto anni).\nGli Oilers furono i primi campioni della American Football League, vincendo il titolo nel 1960 e 1961, gli unici campionati vinti nella loro storia. Essi raggiunsero la finale della AFL anche nel 1962, perdendo dopo due tempi supplementari con i rivali statali dei Dallas Texans. La squadra vinse la AFL East Division nel 1967 e si qualific\u00f2 per i playoff nel 1969, perdendo entrambe le volte contro gli Oakland Raiders. Dal 1978 al 1980, gli Oilers, guidati Bum Phillips e dal running back futuro membro della Pro Football Hall of Fame Earl Campbell, arrivarono due volte nella finale della AFC, venendo sconfitti in entrambi i casi. Gli Oilers raggiunsero sempre i playoff 1987 al 1993, un'epoca in cui, guidati dal quarterback Warren Moon, raggiunsero i loro unici titoli di division (1991 e 1993). Gli ultimi anni degli Oilers a Houston, in quella che era spesso la seconda division pi\u00f9 ostica della lega, si conclusero quasi sempre con record negativi.\nTennessee Titans.\nNel 1995, il fondatore e proprietario Bud Adams annunci\u00f2 che la squadra si sarebbe trasferita a Nashville, in quanto la citt\u00e0 del Tennessee aveva promesso contributi per 70 milioni di dollari e la costruzione di un nuovo stadio.\nDalla stagione , dunque, la squadra si trasfer\u00ec nel Tennessee dove gioc\u00f2 provvisoriamente a Memphis, nel Vanderbilt Stadium, col nome di Tennessee Oilers, in quanto lo stadio di Nashville era ancora in fase di costruzione. Dalla stagione , ultimata la costruzione del nuovo stadio, l'LP Field, con una capienza di 68.798 spettatori, la franchigia si trasfer\u00ec definitivamente a Nashville, acquisendo la denominazione attuale.\nIl trasferimento fu un successo sotto ogni aspetto: i Titans, guidati dal quarterback Steve McNair e dal running back Eddie George, chiusero la stagione regolare con un record di 13 vittorie e 3 sconfitte e vinsero ogni partita disputata nel nuovo stadio casalingo, dove si fece registrare sempre il tutto esaurito. La stagione si chiuse con la squadra che vinse il titolo dell'American Football Conference, e raggiunse per la prima volta nella storia il Super Bowl (il XXXIV, disputato al Georgia Dome di Atlanta), dove venne sconfitta dai Saint Louis Rams per 23 a 16.\nNel 2000, i Titans terminarono col miglior record della NFL (13\u20133) e vinsero il loro primo titolo di division come Tennessee Titans. Dopo aver saltato il turno delle wild card, nel secondo turno dei playoff furono sconfitti dai futuri vincitori del Super Bowl, i Baltimore Ravens.\nNel 2002, malgrado un inizio di stagione con un record di 1\u20134, Titans i Titans conclusero a 11-5, raggiungendo ancora la finale della AFC dove furono sconfitti da Oakland. Nel 2003, il quarterback Steve McNair vinse il premio di MVP della NFL, in coabitazione con Peyton Manning. I Titans terminarono 12-4 e raggiunsero i playoff, dove nel turno delle wild card vinsero contro i Baltimore Ravens, e furono eliminati nel turno seguente dai New England Patriots, che avrebbero vinto il Super Bowl.\nDopo una stagione 2004 in cui per diversi infortuni concluse con un record di 5-11 (il secondo peggiore dal trasferimento da Houston), nel 2005 la squadra, che aveva l'et\u00e0 media minore della NFL, fece ancora peggio, concludendo con 4-12. Questo port\u00f2 i Titans ad avere la terza scelta assoluta nel Draft NFL 2006 dove scelsero il quarterback Vince Young, reduce da una leggendaria carriera nel football universitario con i Texas Longhorns. Young nel 2006 vinse il premio di rookie offensivo dell'anno, guidando la squadra a un record di 9-7, non sufficiente per\u00f2 a raggiungere i playoff. Essi furono raggiunti nell'anno successivo con un record di 10-6, uscendo subito per\u00f2 con i San Diego Chargers.\nNel Draft NFL 2008 i Titans acquisirono il running back Chris Johnson. Young, infortunatosi nella prima settimana, fu sostituito da Kerry Collins che guid\u00f2 la squadra a una partenza di 10-0 e alla vittoria del titolo di division, finendo con un record di 13-3, il migliore della AFC, uscendo subito nel secondo turno di playoff ancora contro i Ravens.\nIl 2009 inizi\u00f2 con grandi speranze per i Titans ma dopo un difficile inizio di stagione, Collins fu sostituito come titolare da Young, che guid\u00f2 la squadra a cinque vittorie consecutive. Con un record ormai compromesso per\u00f2, Tennessee fin\u00ec la stagione 8-8, con Chris Johnson che divenne solamente il sesto giocatore nella storia della NFL a correre pi\u00f9 di 2.000 yard in una stagione, superando il record NFL di Marshall Faulk per yard totali guadagnate in una stagione con oltre 2.500.\nDopo una deludente stagione 2010 terminata con un record di 6-10, Vince Young fu svincolato e Tennessee cambi\u00f2 per la prima volta allenatore dopo 17 anni di regno di Jeff Fisher, assumendo Mike Munchak. Nel 2011 i Titans scelsero nel Draft il quarterback Jake Locker, ma per quell'annata si affidarono all'ex quarterback dei Seattle Seahawks Matt Hasselbeck che condusse il team a un record di 9-7, non centrando per\u00f2 i playoff.\nStagione per stagione.\n\"La seguente \u00e8 la lista delle ultime dieci stagioni dei Titans:\"\nGiocatori importanti.\nMembri della Pro Football Hall of Fame.\nFino alla classe 2014, undici giocatori ed un allenatore dei Titans sono stati inseriti nella Pro Football Hall of Fame.\nRecord di franchigia.\nCarriera\nStagionali\nLeader statistici.\nGrassetto indica un giocatore ancora con la squadra\n\"Corsivo\" indica un giocatore attivo non pi\u00f9 con la squadra\nYard passate (stagione regolare) (alla settimana 17 della stagione 2017)\nYard corse (stagione regolare) (alla settimana 17 della stagione 2017)\nYard ricevute (stagione regolare) (alla settimana 17 della stagione 2017)"}
{"id": "115908", "revid": "344646", "url": "https://it.wikipedia.org/wiki?curid=115908", "title": "Eurovision Song Contest 1983", "text": "Il ventottesimo Gran Premio Eurovisione della Canzone si tenne a Monaco di Baviera (Germania Ovest) il 23 aprile 1983.\nStoria.\nL'Irlanda decise di non partecipare al concorso del 1983, mentre Francia, Grecia e Italia fecero il loro ritorno, riportando il numero di partecipanti a 20. Non fu un'edizione particolarmente spettacolare, quella di quest'anno. Non ci furono le cartoline di presentazione dei cantanti e la scenografia non fu molto fastosa. La presentatrice, Marlene Charell cerc\u00f2 di annunciare tutte le canzoni in tedesco, inglese e francese, ma fu particolarmente arduo per lei, tanto che fece molti errori. Durante le votazioni sbagli\u00f2 circa tredici volte.\nIl \u201cGran Premio dell'Eurovisione\u201d fu vinto da Corinne Hermes con il brano \"Si la vie est cadeau\", per il Lussemburgo; la canzone divenne molto famosa in Francia. Altri artisti da ricordare furono la rappresentante della Svezia, Carola Haeggkvist, che con il brano \"Fraemling\", si pizz\u00f2 al terzo posto e divenne molto famosa nella sua terra (nel 1991 torner\u00e0 all'ESC per vincerlo), e Daniel Popovic, rappresentante della Jugoslavia, con il brano \"Julie\", che si classific\u00f2 al quarto posto. Ofra Haza rappresent\u00f2 Israele e fu seconda: pi\u00f9 tardi sarebbe diventata famosa in tutta Europa. Spagna e Turchia, con zero punti, furono ultimi. L'Australia, per la prima volta mand\u00f2 in onda il concorso. Mariella Farr\u00e9 rappresenta la Svizzera con un brano in italiano, \"Io cos\u00ec non ci sto\". L'Italia ritorna all'Eurofestival con Riccardo Fogli; il brano s'intitola \"Per Lucia\" ed \u00e8 undicesimo.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Allan Botschinsky (Danimarca), Michel Bernholc (Lussemburgo), Nanssi Sliviu Brandes (Israele), John Coleman (Regno Unito), Anders Ekdahl (Svezia), Jos\u00e9 Miguel Ev\u00f3ra (Spagna), Maurizio Fabrizio (Italia), Sigurd Jansen (Norvegia), Richard \u00d6sterreicher (Austria), Radovan Papovic (Jugoslavia), Mimis Plessas (Grecia), Fran\u00e7ois Raub\u00e8r (Francia), Dieter Reith (Germania), Michalis Rozakis (Cipro), Ossi Runne (Finlandia), Mike Sergeant (Portogallo), Piet Souer (Paesi Bassi), Freddy Sunder (Belgio), Bugra Ugur (Turchia) e Robert Weber (Svizzera).\nClassifica.\n12 punti"}
{"id": "115911", "revid": "729019", "url": "https://it.wikipedia.org/wiki?curid=115911", "title": "Battaglia del Cammello", "text": "Battaglia del Cammello () \u00e8 il nome dato allo scontro che nel dicembre 656 contrappose presso Basra il quarto califfo dell'Islam \u02bfAl\u012b b. Ab\u012b \u1e6c\u0101lib ai due Compagni del profeta Maometto, \u1e6cal\u1e25a b. \u02bfUbayd All\u0101h e al-Zubayr b. al-\u02bfAww\u0101m, entrambi sostenuti dalla sua vedova \u02bf\u0100\u02beisha bt. Ab\u012b Bakr. Tutti, a diverso titolo, contestavano la validit\u00e0 dell'elezione califfale avvenuta immediatamente dopo l'assassinio a Medina di \u02bfOthm\u0101n b. \u02bfAff\u0101n.\nStoria.\nIl combattimento (di imprecisate dimensioni) avvenne ad al-Khurayba, presso Bassora, sotto gli occhi di \u02bf\u0100\u02beisha che era all'interno d'un baldacchino () chiuso e corazzato, posto sul dorso d'un dromedario che stazionava poco distante dal luogo della battaglia, secondo un'antica usanza pre-islamica.\n\u02bfAl\u012b cap\u00ec subito quanto forte fosse il significato simbolico di quella presenza tra i suoi avversari e dispose che all'animale fossero tagliati i garretti, s\u00ec da far crollare in terra l'impalcatura e \u02bf\u0100\u02beisha stessa, che rimase solo contusa, perch\u00e9 superficiale fu la ferita al suo polso, dovuta a una freccia che aveva penetrato due placche metalliche della corazzatura.\nNello scontro Talha e al-Zubayr morirono: il primo ucciso mentre cercava scampo nella fuga e al-Zubayr trafitto da un dardo scagliatogli al ginocchio da Marwan ibn al-Hakam, gi\u00e0 braccio destro di \u02bfOthm\u0101n b. \u02bfAff\u0101n e pi\u00f9 tardi califfo omayyade della branca che dal suo nome sar\u00e0 chiamata \"marwanide\". La freccia, che probabilmente lese l'arteria femorale, provoc\u00f2 il dissanguamento e la morte di Talha.\n\u02bf\u0100\u02beisha fu invece scortata a Medina e, da quel momento in poi, costretta a una vita puramente domestica, in grado tuttavia di contribuire notevolmente alla storia del primo Islam grazie alle tradizioni (\"\u1e25ad\u012bth\") da lei raccolte e riguardanti la vita del Profeta."}
{"id": "115913", "revid": "287204", "url": "https://it.wikipedia.org/wiki?curid=115913", "title": "Gaudeamus igitur", "text": "De brevitate vitae, pi\u00f9 conosciuto come Gaudeamus igitur, o anche solo Gaudeamus, \u00e8 l'inno internazionale della goliardia. Il suo testo in latino ricorda da vicino le scanzonate considerazioni dei \"clerici vagantes\" medievali, studenti che celebravano una giovent\u00f9 da vivere giorno per giorno in libert\u00e0. \u00c8 tuttora considerato l'inno internazionale degli studenti universitari. Nel 1959 \u00e8 stato scelto come inno dell'Universiade.\n\"Gaudeamus igitur, iuvenes dum sumus\", generalmente abbreviato in \"gaudeamus igitur\" \u00e8 una locuzione latina che significa, alla lettera, \"godiamo ordunque, mentre siam giovani\". \"Gaudeamus\" \u00e8 un congiuntivo di modo esortativo: l'espressione viene solitamente usata come conclusione di un ragionamento che esalti la giovent\u00f9 e la felicit\u00e0, e invita ovviamente a godere della vita ed essere felici finch\u00e9 si \u00e8 nel fiore degli anni.\nOrigini e storia.\nIl testo e la melodia dell'inno hanno origini distinte, e una storia controversa.\nIl testo.\nPresso la Biblioth\u00e8que nationale de France (Parigi) \u00e8 conservato il manoscritto di un inno latino dal titolo \"Scribere proposui\" datato 1267, opera di Strada, vescovo di Bologna, in cui appaiono i versi 2-3 della prima strofa di \"Gaudeamus igitur\", ma non ci \u00e8 dato sapere quale dei due sia fonte dell'altro. Tale inno \u00e8 provvisto di notazione melodica, ma non riproduce il profilo melodico a noi noto.\nIl testo latino attuale \u00e8 opera di Christian Wilhelm Kindleben che lo pubblic\u00f2 nel 1781 in \"Studentenlieder\", Halle, 1781, p.\u00a052.\nEgli raccolse come canovaccio gli appunti manoscritti da un quaderno dei suoi compagni di studi, datato tra il 1723 e il 1750, conservato oggi presso la Westdeutsche Bibliothek di Marburgo.\nTali manoscritti sono sensibilmente differenti dal testo finale di Kindleben.\nMa gi\u00e0 nella \"Sammlung Johann Christian G\u00fcnthers\" (Frankfurt und Leipzig, 1730) circolava un testo in tedesco datato 1717 (senza musica), che appare come traduzione del \"Gaudeamus igitur\" e che comincia con il verso \"Br\u00fcder la\u00dft uns lustig sein\".\nLa melodia.\nLa prima stampa a noi nota dell'attuale melodia \u00e8 in \"Lieder f\u00fcr Freunde der Geselligen Freude\", Leipzig, 1788, p.\u00a024, ed accompagna il testo tedesco di G\u00fcnther.\nMa gi\u00e0 nel 1782 la melodia doveva essere cos\u00ec nota che August Niemann, nell\"Akademisches Liederbuch\", adatt\u00f2 alla medesima metrica dell'inno altre tre poesie.\nLa prima apparizione di testo latino unito alla melodia risale alla messa in scena dell'opera \"Doktor Faust\" di Ignaz Walter, eseguita nel 1797 a Brema: in essa degli studenti in una taverna cantano \"Gaudeamus igitur\".\nLa divulgazione della melodia presso il vasto pubblico ricevette un notevole contributo dalla sua inclusione nella \"Akademische Fest-Ouverture\" per orchestra di Johannes Brahms, pubblicata nel 1881.\nTesto e traduzione.\nIl testo qui riportato \u00e8 quello di Kindleben (1781), di cui oggi circolano diverse varianti ed ampliamenti (nell'Inno della Goliardia Italiana, seconda e terza strofa sono invertite)."}
{"id": "115914", "revid": "1396213", "url": "https://it.wikipedia.org/wiki?curid=115914", "title": "Antonio Cairoli", "text": "Carriera.\nSalito per la prima volta su una minicross a quattro anni, Antonio esordisce all'et\u00e0 di sette anni nel minicross, dove vince ripetutamente titoli regionali e, nel 1999, il titolo juniores. Gareggia poi in seguito in tutte le categorie successive: \u00e9lite, cadetti ed Europeo85. Nel 2001 arriva alla categoria 125, dove vince il titolo regionale e nazionale cadetti. Dal 2002 esordisce nel Campionato mondiale di motocross, ottenendo i suoi primi risultati importanti nel 2004, quando vince una gara (a Loket, in Repubblica Ceca) e arriva 3\u00ba in classifica finale. L'anno successivo giunge 2\u00ba nel campionato italiano 125, ma si laurea campione mondiale nella classe MX2, nonostante l'infortunio patito nel Gran Premio d'Olanda sul circuito di Lierop.\nNel 2006 si classifica al secondo posto nel mondiale MX2 dietro al francese Christophe Pourcel. Sempre nel 2006 si laurea campione europeo SuperCross e primo assoluto negli Internazionali d'Italia nella classe MX2, nello stesso anno durante il Gran Premio delle Nazioni disputato in Inghilterra con la maglia azzurra della rappresentativa italiana, ottiene una vittoria di manche davanti ai pi\u00f9 accreditati piloti statunitensi.\nNel 2007, Cairoli domina il mondiale dall'inizio alla fine, conquistando quasi tutte le gare in programma e vincendo il titolo con due gare d'anticipo il 19 agosto. In seguito, la sua scuderia gli chiede di partecipare a una gara del mondiale MX1 per permettere alla Yamaha di conquistare il titolo costruttori data l'assenza di Joshua Coppins per infortunio, ottiene cos\u00ec una vittoria nel GP del Regno Unito il 26 agosto. Al termine della stagione 2007 \u00e8 convocato nella nazionale italiana al Motocross delle Nazioni in terra americana al fianco di David Philippaerts, Tony Burighel, Davide Guarneri e Alex Salvini.\nDalla stagione 2008 la sua moto veste i colori blu Yamaha, sotto lo sponsor Red Bull. Nel corso del 2008, Cairoli si infortuna al ginocchio cos\u00ec termina la stagione senza poter riuscire a difendere il suo titolo di campione del mondo. Al momento dell'infortunio, avvenuto prima dell'estate, era in testa alla classifica generale.\nNel 2009 inizia la sua prima stagione in MX1, vincendo la terza gara della stagione. Si aggiudica il campionato del mondo MX1 il 30 agosto dopo la gara di Lierop nei Paesi Bassi, con una gara di anticipo sul diretto rivale Maximilian Nagl, pilota ufficiale della KTM. Subito dopo la stagione agonistica 2009 entra a far parte del team KTM con gran parte dello staff che lo ha seguito nella stagione appena conclusasi. Nel 2010 Cairoli gareggia con la nuova KTM SXF 350 nel mondiale di motocross categoria MX1.\nVince il titolo mondiale nella categoria MX1 anche nell'anno 2010 e nell'anno 2011.\nIl 9 settembre 2012 Cairoli vince il suo quarto mondiale di motocross consecutivo nel GP di Faenza. Con questa vittoria Tony raggiunge il sesto titolo mondiale in carriera.\nIl 25 agosto 2013, sull'ampio tracciato del circuito del GP d'Inghilterra, disputato a Matterley Basin, nei pressi della cittadina di Winchester caratterizzato dal fondo in terra morbida e realizzato su un'area abitualmente dedita al pascolo, Antonio Cairoli conquista il suo quinto titolo mondiale di motocross consecutivo nella classe MX1. Con questo suo ennesimo trionfo, Tony consegue il suo settimo sigillo mondiale.\nApre il 2014 con un terzo posto nel GP del Qatar (2\u00ba in Gara 1 e 3\u00ba in Gara 2). La prima vittoria dell'anno, giunge il 9 marzo nel GP della Thailandia, nella quale vince entrambe le manche, piazzandosi davanti a Desalle e a Van Horebeek. Grazie a questo risultato, raggiunge quota 40 successi nella classe regina. Si ripete il 30 marzo successivo aggiudicandosi entrambe le manche, e quindi la vittoria, nel GP del Brasile. Il 13 aprile non brilla nel primo dei due GP italiani del circuito mondiale. Ad Arco di Trento non va oltre il 6\u00ba posto nella prima manche e il 4\u00ba nella seconda. Al termine della prova si aggiudicher\u00e0 \"solo\" il 5\u00ba posto.\nIl campione siciliano si concede una sontuosa rivincita la settimana seguente. Il 20 aprile, a Sevlievo, in occasione del GP di Bulgaria, centra infatti la piazza d'onore nella prima manche e trionfa nella Seconda, aggiudicandosi il gran premio e ribadendo la propria indiscussa leadership in classifica generale. Il 4 maggio, a Valkenswaard (Paesi Bassi) nel sesto appuntamento stagionale, Tony torna a ruggire. Terzo nella prima manche (che stava dominando fino al penultimo giro, nel corso del quale doveva rallentare, complice un guasto meccanico) e primo nella seconda, si aggiudica il Gran Premio dei Paesi Bassi, incrementando sensibilmente il suo vantaggio nei confronti degli immediati inseguitori. L'11 maggio, a Tavalera de la Reina, nel corso del Gran Premio di Spagna, settimo appuntamento del mondiale, Tony resta in ombra in Gara 1, dove giunge sesto al traguardo, mentre in Gara 2 si aggiudica la seconda piazza. I suoi immediati inseguitori riducono il distacco.\nIl 25 maggio, a Matterley Basin, nel Gran Premio del Regno Unito (in un periodo di grande difficolt\u00e0 emotiva per il campione siciliano, in considerazione della recente scomparsa del padre Benedetto) Tony trionfa in Gara 1 e conquista il secondo posto in Gara 2, aggiudicandosi con questo gran premio, il 44\u00ba in carriera, nella classe regina. Il 1\u00ba giugno, a Saint-Jean-d'Ang\u00e9ly, nel Gran Premio di Francia, giunge Secondo al traguardo di Gara 1 e terzo in Gara 2, dopo aver commesso, in entrambe le manche, un banale errore a 2 giri dal termine, mentre era saldamente al comando. Deve quindi accontentarsi del terzo posto nel nono gran premio della stagione. In classifica generale, pur mantenendo la leadership, \u00e8 avvicinato dal pi\u00f9 temibile tra i suoi avversari stagionali, il belga Cl\u00e9ment Desalle.\nIl 15 giugno, a Maggiora, nel corso del decimo appuntamento del mondiale, domina entrambe le prove del Gran Premio d'Italia, aggiudicandoselo (45\u00ba in carriera) e incrementando il suo vantaggio in classifica generale. La settimana seguente, nel Gran Premio di Germania, disputato sul circuito di Teutschenthal, il campione siciliano si presenta in condizioni fisiche non perfette. Debilitato dall'influenza, riesce a \"limitare i danni\", giungendo 5\u00ba in Gara 1 e 4\u00ba in Gara 2. In classifica generale, il belga Desalle, torna a \"farsi sotto\". Il 6 luglio, sul circuito di Uddevalla, in occasione del Gran Premio di Svezia, dodicesimo appuntamento del mondiale, Tony ritorna alla vittoria in entrambe le manche. \u00c8 il suo 46\u00ba gran premio in carriera e salgono a 70 le sue affermazioni mondiali.\nNel week end successivo, si ripete sul circuito di Hyvink\u00e4\u00e4, in Finlandia, tredicesimo appuntamento del mondiale, aggiudicandosi sia Gara 1 che Gara 2. Il 27 luglio, a Loket, nel Gran Premio della Repubblica Ceca, quattordicesima tappa del circuito mondiale, si presenta al via forse un po' meno in forma del consueto e si classifica al terzo posto nella prima manche mentre in Gara 2, giunge al secondo posto, concedendo a Jeremy Van Horebeek un sorpasso ai suoi danni, all'ultimo giro, che permette al suo avversario e immediato inseguitore in classifica generale, di aggiudicarsi il suo primo gran premio nel corrente mondiale.\nIl campione siciliano si rif\u00e0 ampiamente la settimana seguente, a Lommel, in occasione del 15\u00ba appuntamento del mondiale, conquistando entrambe le gare ed ovviamente il Gran Premio del Belgio. Il 7 settembre, nel 16\u00ba round del mondiale, disputato nello stato di Goi\u00e2nia, in Brasile, conquista il titolo mondiale con un'accorta gara \"di conserva\". Giungendo al quinto posto in Gara 1, si assicura il suo ottavo titolo iridato. In Gara 2 si aggiudica il terzo gradino del podio e la medesima posizione nella classifica finale del gran premio.\nDurante il campionato 2015 dopo il cambio di moto, che lo ha visto passare dal modello 350 al 450 (sempre KTM SX-F) e che lo pone \"alla pari\" con i suoi avversari. Tony paga a caro prezzo il suo presunto \"debito\" con la fortuna. Dopo un inizio meno brillante del consueto, proprio quando stava iniziando a recuperare, resta vittima di un infortunio che, aggravatosi, lo costringer\u00e0 ad abbandonare il mondiale.\nAl termine di una lunga convalescenza, si frattura due costole in allenamento, poco prima dell'inizio del mondiale 2016. I risultati ottenuti nelle prime gare di quest'anno, risentono delle sue precarie condizioni fisiche. In Gara 2 a Valkenswaard (Gran Premio d'Europa) pur apparentemente saldamente in testa, \u00e8 vittima di un vistoso calo fisico nel finale di gara, che non gli permette di resistere all'attacco di Romain Febvre. Seguono tre gran premi in cui alterna valide prestazioni a gare pi\u00f9 opache. L'8 maggio, a Teutschenthal, durante il Gran Premio di Germania, Tony torna prepotentemente alla ribalta. Primo in qualifica e in entrambe le manche, si aggiudica il Gran premio, senza che la sua leadership sia mai messa in discussione. A Pietramurata, in occasione del Gran Premio del Trentino, svolto la settimana seguente, il centauro messinese si ripete, aggiudicandosi il suo 76\u00ba gran premio in carriera, con il primo posto in Gara 1 e il secondo posto in Gara 2.\nIl 10 settembre 2017 Tony ritorna campione del mondo, a 3 anni di distanza dall'ultima volta, conquistando cos\u00ec il suo nono titolo iridato.\nNella stagione 2018 conclude al secondo posto in classifica, dietro al compagno di squadra Jeffrey Herlings.\nNella stagione 2019, a causa di un infortunio e di successiva operazione chirurgica alla spalla, finisce anticipatamente la stagione, conclusa poi al decimo posto, dopo aver disputato solo met\u00e0 dei gran premi stagionali.\nNella stagione 2020 conclude al terzo posto in classifica, dietro a Tim Gajser e Jeremy Seewer.\nNel settembre 2021 annuncia il ritiro dalla MXGP alla fine della stagione 2021, ma non l'addio alle corse e al mondiale motocross, dichiarando che potrebbe tornare a gareggiare in qualche GP con una wild card. Nello stesso mese, la squadra italiana, composta da Cairoli, Alessandro Lupino e Mattia Guadagnini, vince il Motocross delle Nazioni 2021. Conclude la sua ultima stagione in carriera al sesto posto in classifica."}
{"id": "115916", "revid": "174925", "url": "https://it.wikipedia.org/wiki?curid=115916", "title": "Doppino ritorto", "text": "Un doppino ritorto, detto anche coppia bifilare o pi\u00f9 semplicemente doppino, \u00e8 un tipo di cablaggio (linea di trasmissione) composto da una coppia di conduttori in rame isolati, allo scopo di ottimizzare la compatibilit\u00e0 elettromagnetica riducendo la diafonia con le coppie vicine e la possibilit\u00e0 di ricevere interferenze esterne. \u00c8 un elemento essenziale della rete di accesso telefonica ed ethernet. \u00c8 stato inventato da Alexander Graham Bell.\nDescrizione.\nIl doppino ritorto \u00e8 costituito da una coppia di conduttori ritorti (\"twisted pair\") mediante un processo di binatura. La binatura del doppino ha lo scopo di equalizzare mediamente i campi elettromagnetici esterni dei due conduttori. Impiegando poi una tecnica di trasmissione differenziale, sar\u00e0 possibile eliminare ulteriori disturbi.\nIl doppino pu\u00f2 essere singolo (una sola coppia, ad esempio all'ingresso della singola utenza) oppure in treccia di una moltitudine di coppie (ad esempio nei cavi del cosiddetto \"ultimo miglio\"). In questo caso ogni coppia presenta un passo di binatura diverso, per ridurre il pi\u00f9 possibile il fenomeno di diafonia tra le varie coppie contigue e, per consentirne l'individuazione, un conduttore per coppia \u00e8 distinto da una codifica stampata sull'isolamento, diversa per colore e lunghezza della banda colorata.\nUn problema tipico dei doppini ritorti \u00e8 il \"delay skew\" (o distorsione di propagazione), ovvero una variazione nel ritardo di propagazione del segnale sulle singole coppie, dovuta al diverso passo di binatura delle coppie in un cavo multicoppia.\nCavi multicoppia nelle LAN.\nI doppini sono utilizzati anche, in un intreccio di quattro coppie, per trasmettere dati in una rete locale, attraverso il protocollo ethernet e plug RJ-45.\nSchermatura.\nQuesti doppini possono essere schermati per ridurre l'interferenza elettromagnetica. Poich\u00e9 la schermatura \u00e8 costituita da un nastro metallico avvolto a spirale intorno al doppino, esso dovrebbe essere messo a massa.\nCategorie.\nQuesti doppini sono raggruppati in diverse categorie di cui alcune, ma non tutte, hanno uno status ufficiale presso l'EIA, l'ISO e/o l'ANSI.\nIl confronto con le linee in rame e fibra ottica.\nDiversamente da quanto si possa credere, il rame \u00e8 un mezzo trasmissivo attraverso il quale pu\u00f2 tranquillamente passare un segnale a banda larga (voce e dati, fino a poco pi\u00f9 di un centinaio di Mbit/s), come succede gi\u00e0\u00a0\u2013\u00a0almeno in parte\u00a0\u2013\u00a0nei collegamenti ADSL da casa verso la pi\u00f9 vicina centrale telefonica (ultimo miglio o \"rete di accesso\"), grazie al modem ADSL e al relativo protocollo DSL. La cosa da sola, ovviamente, non basta per avere copertura ADSL su un dato territorio e si ha proprio la necessit\u00e0 della fibra ottica e ulteriori opportuni dispositivi (DSLAM) nella \"rete di trasporto\", cio\u00e8 a partire dalla pi\u00f9 vicina centrale telefonica, per raccogliere tutte le bande larghe dei vari doppini entranti multiplate su un unico portante fisico in uscita. Un fattore peggiorativo delle prestazioni in termini di banda larga del doppino nella rete di accesso \u00e8 la presenza di diafonia per via di altri doppini affasciati tra loro che producono interferenza reciproca, noto anche come problema dell'ultimo miglio.\nLa fibra ottica, invece, ha un costo maggiore per la posa soprattutto per gli apparati attivi, ma in generale offre prestazioni migliori in termini di banda e quindi velocit\u00e0 di trasmissione rispetto a quelle del doppino in rame, vuoi anche per la bassa attenuazione e l'assenza di diafonia nell'ultimo miglio di collegamento. L'uso della fibra ottica \u00e8 comunque richiesto, ad esempio, nei collegamenti ADSL a partire dalla pi\u00f9 vicina centrale telefonica, se a questa giungono svariati doppini in banda larga la cui multiplazione su un unico canale fisico verso lo Stadio di Gruppo richiede una capacit\u00e0 di banda complessiva superiore a quella di un normale cavo in rame. La fibra ottica richiede, inoltre, una certa manutenzione della rete, in particolare per quanto riguarda la pulizia periodica dei terminali di connessione."}
{"id": "115917", "revid": "767487", "url": "https://it.wikipedia.org/wiki?curid=115917", "title": "Di canti di gioia", "text": "Di canti di gioia, di canti d'amore (spesso abbreviato in \"Di canti di gioia\") \u00e8 l'inno studentesco universitario italiano.\nOrigini dell'inno.\nL'inno fu scritto da Giovanni Giuseppe Gizzi (1863-1912) e messo in musica dallo studente da Giovanni Melilli nel 1891 e si rif\u00e0 ad una tradizione studentesca e goliardica italiana che affonda le sue radici nel Risorgimento\nIl testo intendeva dare \"viva espressione dei valori della patria, della libert\u00e0 e della giovent\u00f9\",\nL'inno \"riscosse un grandissimo successo anche fra gli studenti italiani delle province ancora irredente\". La sua notoriet\u00e0 si estese anche all'estero, con traduzioni in varie lingue.\nTesto.\nIl testo richiama molti dei fatti che legarono gli studenti a quel particolare periodo storico, che, nel frangente storico dei moti del 1848, aveva visto, in quasi tutti gli atenei italiani, la partecipazione degli studenti a fatti di sangue.\nLa terzina centrale del testo sotto riportato:\ndescrive sinteticamente e poeticamente quei fatti.\nNel gennaio di quell'anno, a Pavia, gli studenti si scontrarono con truppe dell'esercito austriaco. Vi furono numerose vittime fra gli studenti.\nL'8 febbraio successivo, a Padova, i moti iniziarono con il ferimento di uno studente all'interno del Caff\u00e8 Pedrocchi di fronte al Palazzo del Bo sede dell'Universit\u00e0.\nAlla fine di maggio, presso Mantova, alla battaglia di Curtatone e Montanara partecip\u00f2 il \"Battaglione della Guardia Universitaria della Toscana\" con trentadue professori alla testa di trecentottantanove studenti.\nGli studenti furono uno degli elementi centrali in tutti i moti di quel periodo, tanto che ad Urbino - nel 1831 - uno di questi moti venne chiamato la \"Rivoluzione dei dottori\".\nTutto questo \u00e8 cantato nella parte centrale (gli estremi, prima e quinta terzina, costituiscono la parte da svolgere dai goliardi in pace):"}
{"id": "115918", "revid": "12544", "url": "https://it.wikipedia.org/wiki?curid=115918", "title": "Faglie", "text": ""}
{"id": "115920", "revid": "344646", "url": "https://it.wikipedia.org/wiki?curid=115920", "title": "Eurovision Song Contest 1984", "text": "Il ventinovesimo Eurovision Song Contest si tenne presso il Th\u00e9\u00e2tre Municipal di Lussemburgo, capitale dell'omonimo Granducato, il 5 maggio 1984.\nStoria.\nLa Grecia si \u00e8 ritirata su iniziativa di ERT (l'emittente televisiva greca) mentre Israele, a causa dello Yom HaZikaron, decise di non partecipare all'edizione del 1984. Inoltre era previsto il debutto dell'Islanda, ma a causa della mancanza di fondi il paese ha rinunciato.\nLa Svezia ha vinto il concorso con l'allegra \"Diggi-loo diggi-ley\", eseguita dagli Herreys.\nLa canzone della rappresentante irlandese, Linda Martin (che vincer\u00e0 l'edizione del 1992) \u00e8 stata scritta dal plurivincitore dell'ESC, Johnny Logan, sotto il suo vero nome: Se\u00e1n Sherrard. L'Italia \u00e8 rappresentata da Alice e Franco Battiato con il brano \"I Treni di Tozeur\", arriveranno quinti.\nOrchestra.\nDiretta dai maestri: Sel\u00e7uk Basar (Turchia), Pierre Cao (Cipro e Germania), Jo Carlier (Belgio), John Coleman (Regno Unito), Mato Dosen (Jugoslavia), Eddy Guerin (Spagna), Curt-Eric Holmquist (Svezia), Noel Kelehan (Irlanda), Henrik Krogsg\u00e5rd (Danimarca), Sigurd Jansen (Norvegia), Pedro Os\u00f3rio (Portogallo), Richard \u00d6sterreicher (Austria), Giusto Pio (Italia), Fran\u00e7ois Rauber (Francia), Mario Robbiani (Svizzera), Ossi Runne (Finlandia), Pascal Stive (Lussemburgo) e Rogier van Otterloo (Paesi Bassi).\nClassifica.\n12 punti"}
{"id": "115921", "revid": "287204", "url": "https://it.wikipedia.org/wiki?curid=115921", "title": "Alessio Chiodi", "text": "Carriera.\nDetto Chicco, ha esordito a sei anni nel minicross, di cui ha vinto 6 titoli italiani, cui seguono nel 1988 quello cadetti e nel 1991 l'Europeo.\nNel 1992 partecipa al suo primo Mondiale nelle 125, su una KTM. Questa categoria \u00e8 quella che gli dar\u00e0 le maggiori soddisfazioni: nel 1994 e 1995 \u00e8 vicecampione del mondo (dietro rispettivamente all'americano Bobby Moore ed al piemontese Alex Puzar), poi a partire dal 1997 vince tre titoli consecutivi. Nel 1999, in sella alla Husqvarna e insieme ad Andrea Bartolini e Claudio Federici, vince anche il Motocross delle Nazioni, cio\u00e8 il Mondiale a squadre nazionali che fino a quel momento l'Italia non era mai riuscita a conquistare (l'impresa fu bissata nel 2002, ma l'edizione fu segnata da un vero e proprio \"boicottaggio\" da parte delle squadre pi\u00f9 forti). Tra l'altro nel 1998, a seguito del suo passaggio dalla Yamaha alla Husqvarna, \u00e8 diventato il primo italiano campione del mondo su una moto italiana.\nPer il 2000 ha in programma di trasferirsi in America per correre nel Supercross 125, ma un grave infortunio alla schiena nel corso del SX del Motor Show di Bologna lo costringe ad un lungo stop e ad abbandonare il progetto. Rientra per le ultime gare del mondiale 2000, giusto in tempo per lasciare la Husqvarna e tornare alla Yamaha. Sono comunque anni difficili quelli che lo aspettano, passati tra 125 e 250 alla ricerca della competitivit\u00e0 perduta ma condizionati da infortuni e problemi di ogni tipo.\nLa risurrezione inizia nel 2004, quando Chicco termina 5\u00ba nella classifica finale del mondiale MX2, e si completa nel 2005, con la vittoria del titolo italiano ed il 3\u00ba posto nel campionato mondiale di motocross dietro a Cairoli e l'australiano McFarlane (tra l'altro dopo aver a lungo lottato per la leadership). L'anno seguente Chiodi tenta di nuovo l'assalto alle posizioni di testa, ma viene rallentato da problemi fisici e tecnici; a fine stagione annuncia il passaggio all'Aprilia, per correre il mondiale MX1 2007 in sella alla rivoluzionaria MXV450, l'unica moto da cross bicilindrica presente nel mondiale. I risultati, per\u00f2, stentano ad arrivare e sia Chicco che il suo compagno di squadra (il belga Melotte) perdono ben presto l'entusiasmo dei propositi pre-campionato, soffrendo pi\u00f9 del previsto l'adattamento all'innovativo progetto.\nNel 2008 abbandona l'Aprilia e decide di lanciarsi in un'altra avventura tutta italiana, stavolta in sella alla pesarese TM, ma i risultati non migliorano molto, cos\u00ec a fine stagione decide di ritirarsi dall'attivit\u00e0 agonistica a tempo pieno. \nDal 2009 guida una Suzuki 250 4T; corre l'ultimo GP della sua carriera a Faenza, in occasione del Gran Premio d'Italia, e si dedica alle gare sul territorio nazionale. Ancora oggi partecipa ai campionati Internazionali d'Italia nella categoria MX2, cogliendo risultati di prestigio."}
{"id": "115933", "revid": "101260", "url": "https://it.wikipedia.org/wiki?curid=115933", "title": "Presa di Costantinopoli (1453)", "text": ""}
{"id": "115934", "revid": "6392", "url": "https://it.wikipedia.org/wiki?curid=115934", "title": "Crescentine", "text": ""}
{"id": "115935", "revid": "287204", "url": "https://it.wikipedia.org/wiki?curid=115935", "title": "David Philippaerts", "text": "\u00c8 erede di una famiglia di crossisti belgi: lo erano sia il padre che il nonno.\nCarriera.\nHa esordito a sei anni nel minicross, supportato dal campione del mondo Andrea Bartolini.\nVince numerosi titoli regionali nella 125 e nel 2002 debutta nel Mondiale. Nel 2004 \u00e8 19\u00ba in classifica finale e arriva 6\u00ba nel campionato italiano.\nA circa met\u00e0 della stagione 2005 gli viene affidata la KTM 250 4T, il che gli consente di diventare uno dei protagonisti della categoria MX2, chiudendo al 4\u00ba posto nel campionato Mondiale con alcune vittorie; conclude l'anno con la partecipazione al Motocross delle Nazioni.\nNel 2006 con la KTM partecipa al campionato MX2, dove ottiene 4 vittorie in GP (compreso il GP d'Italia a Montevarchi) e chiude al terzo posto della classifica finale. Si riguadagna cos\u00ec la convocazione al Motocross delle Nazioni.\nPer la stagione 2007 \u00e8 stato ingaggiato dal team di Stefan Everts nella MX1, categoria in cui disputa il mondiale in sella ad una KTM SX450F terminando al 6\u00ba posto assoluto nonostante diverse sfortune tra cui l'infortunio alla spalla.\nPer la stagione 2008 \u00e8 stato ingaggiato dal team di Michele Rinaldi sempre in MX1 per disputare il campionato in sella alla Yamaha YZ450F ufficiale sostituendo il pilota Marc De Reuver al fianco di Joshua Coppins.\nLo stesso anno diventa campione del mondo della classe regina del motocross.\nNelle stagioni 2009 e 2010 combatte contro Tony Cairoli nella corsa al titolo. Nonostante le due stagioni abbiano visto il pilota vincere delle gare, con risultati altalenanti, non riesce a ripetersi.\nNel 2011, durante Gara1 della Repubblica Ceca, cade rompendosi ambedue i polsi, chiudendo cos\u00ec la sua stagione in nona posizione. Sfortunatamente, nel 2012, cade nuovamente durante il Gran Premio di Svezia rompendosi nuovamente i polsi, e ritirandosi dal Campionato.\nDopo una breve parentesi nel Team Honda Gariboldi nella stagione MX1 2013, dal 2014 \u00e8 diventato Team Manager del suo stesso Team DP19Racing, supportato ufficialmente da Yamaha."}
{"id": "115936", "revid": "287204", "url": "https://it.wikipedia.org/wiki?curid=115936", "title": "Al-Zubayr ibn al-Awwam", "text": "Come tale faceva parte dei Dieci Benedetti.\nAl-Zubayr b. al-\u02bfAww\u0101m fu il quinto musulmano a convertirsi e fu tra i partecipanti alla \"Piccola Egira\" in Abissinia. Prese parte a ogni fatto d'arme e politico del primo Islam, guadagnandosi da parte di Maometto il soprannome di \"al-Haw\u0101r\u012b\" (apostolo) per la sua assoluta fedelt\u00e0.\nNipote di Khad\u012bja (prima e, finch\u00e9 visse, unica moglie di Maometto), era di condizioni economiche assai abbienti. Prese parte anche ad alcune attivit\u00e0 militari, come quella che lo vide alla guida dei rinforzi giunti in Egitto e che, sotto la guida di \u02bfAmr ibn al-\u02bf\u0100\u1e63 condussero alla caduta della fortezza bizantina di Babilonia, prodromo della conquista dell'intero Paese.\nPur essendo stato costretto a riconoscere la caotica successione di \u02bfAli ibn Ab\u012b T\u0101lib dopo l'assassinio di \u02bfUthm\u0101n ibn \u02bfAff\u0101n, insieme a ala ibn \u02bfUbayd All\u0101h, al-Zubayr torn\u00f2 sulla sua decisione e contribu\u00ec a organizzare l'opposizione armata al califfo fino alla decisiva Battaglia del Cammello nel 656, in cui indirettamente trov\u00f2 la morte, ucciso da \u02bfAmr b. Jurm\u016bz (o, secondo altra tradizione, da al-Ahnaf b. Qays), probabilmente per ingraziarsi il vincitore: il califfo \u02bfAl\u012b b. Ab\u012b \u0101lib.\nTre suoi figli ebbero un ruolo di assoluto rilievo nella storia politica e culturale dell'Islam: \u02bfAbd All\u0101h ibn al-Zubayr, Mu\u1e63\u02bfab b. al-Zubayr e \u02bfUrwa b. al-Zubayr: i primi due nel contesto che segu\u00ec la morte di Mu\u02bf\u0101wiya ibn Ab\u012b Sufy\u0101n e l'ultimo per le sue apprezzatissime doti di giurisperito e raccoglitore di tradizioni giuridiche ( \"\u1e25ad\u012bth\" ).\nNel 1571 il sultano ottomano Selim II ordin\u00f2 che fosse costruita una moschea accanto alla tomba di Zubayr ibn al-Awwam, nei pressi del sito della vecchia Bassora, soprattutto nelle vicinanze delle tombe. Intorno alle tombe si \u00e8 poi sviluppata la citt\u00e0 di Az-Zubayr."}
{"id": "115938", "revid": "247222", "url": "https://it.wikipedia.org/wiki?curid=115938", "title": "IEEE 754r", "text": "L'IEEE 754r \u00e8 il progetto di revisione dello standard per il calcolo in virgola mobile IEEE 754. Lo scopo \u00e8 rivedere lo standard l\u00e0 dove \u00e8 diventato obsoleto, di definire alcune zone d'ombra lasciate dal precedente lavoro e di unirlo nell'IEEE 854 (lo standard per il calcolo in virgola mobile non posizionale).\nNel caso in cui delle definizioni pi\u00f9 rigide siano impossibili da adottare con le vecchie applicazioni, queste vengono raggruppate in una nuova sezione che contempla due livelli di implementazione.\nProcesso di revisione.\nI lavori si sono protratti sin dal 2000, con un obiettivo per il completamento nel dicembre 2006.\nIn data 11 giugno 2008, lo standard \u00e8 stato approvato all'unanimit\u00e0 dal Comitato di revisione IEEE (RevCom), ed \u00e8 stato formalmente approvato dalla IEEE-SA Standards Board il 12 giugno 2008. \u00c8 stato pubblicato il 29 agosto 2008.\nElenco delle modifiche.\nIl miglioramento pi\u00f9 ovvio allo standard \u00e8 l'aggiunta dello standard a 128 bit e quello decimale, e di alcune nuove operazioni; comunque sono state anche chiarite alcune definizioni chiave del lessico.\nQuesto elenco evidenzia le maggiori differenze con lo standard per ogni sua sezione principale. \"Queste modifiche non sono state ancora approvate, quindi hanno ancora il valore di semplici proposte\".\nOggetto.\nL'oggetto di questo nuovo standard comprende numeri in virgola mobile anche in base decimale e a 128 bit.\nDefinizioni.\nMolte definizioni sono state chiarite e puntualizzate. Alcuni termini sono stati sostituiti per chiarezza (es.: i numeri denormalizzati sono ora definiti \"subnormalizzati\").\nFormati.\nSono stati elencati i livelli di definizione dei numeri a virgola mobile, per evidenziare le differenze tra:\nL'insieme di enti rappresentabili \u00e8 quindi esaminato in dettaglio, dimostrando che essi possono essere trattati sia considerando la mantissa una frazione sia considerandola un intero.\nAl formato binario viene aggiunta la \"quadrupla precisione\" (128 bit).\nVengono descritti i nuovi formati decimali, della lunghezza dei formati binari: possono dare mantisse di 7, 16 o 34 cifre, e possono essere normalizzati o subnormalizzati. Per la massima portata e precisione, questo formato unisce parte dell'esponente e della mantissa in una \"zona di combinazione\", e comprimono il resto della mantissa in un codice decimale molto denso.\nArrotondamento.\n\u00c8 stata aggiunta la modalit\u00e0 di arrotondamento \"round-to-nearest, ties away from zero\", necessaria solo per i numeri decimali.\nOperazioni.\nQuesta sezione ospita numerose puntualizzazioni (soprattutto riguardo alle comparazioni tra numeri) e molte operazioni prima raccomandate (\"quiet copy\", \"negate\", \"abs\", e \"copysign\") sono ora necessarie.\nLe nuove operazioni includono l'FMA (\"fused multiply-add\"), predicati di classificazione, varie funzioni di minimo e di massimo (che permettono un ordine totale) e due operazioni specifiche per i decimali (\"samequantum\" e \"quantize\").\nMinimo e massimo (\"min\" e \"max\").\nQueste due istruzioni sono definite in modo da essere commutative (eccetto che nel caso di input uguale a due Nan):\nPer supportare operazioni in cui un Nan dovrebbe essere sostituito con un estremo, le operazioni di minimo e massimo sono definite in modo da restituire un numero x in preferenza ad un Nan:\nIn questo caso, le due operazioni vengono chiamate \"minnum\" e \"maxnum\" per evidenziare questa loro caratteristica.\nAritmetica decimale.\nIn questa sezione \u00e8 definita l'aritmetica decimale, compatibile con quella adottata in Java, C#, PL/I, COBOL, REXX, e altri.\nConversione di base.\nA differenza dell'754, il 754r richieder\u00e0 una conversione tra base decimale e binaria secondo un determinato arrotondamento, all'interno della portata del formato.\nSezioni 6-8.\nIl contenuto di queste sezioni \u00e8 stato rivisto senza cambiamenti sostanziali; alcuni aspetti sono ancora in discussione.\nEstensioni non compatibili.\nQuesta nuova sezione definisce un livello superiore di conformit\u00e0 allo standard, specificando estensioni ancora compatibili al precedente IEEE 754 ma che potrebbero dare problemi in vecchie applicazioni in certe circostanze. Finch\u00e9 non verr\u00e0 nominata, verr\u00e0 definita \"sezione N\".\nEssa comprende:\nUnderflow.\nNello standard 754 la definizione di underflow \u00e8 che il risultato di un'operazione \u00e8 tanto piccolo da causare una perdita di precisione. Per determinare se si fosse verificato un underflow o meno erano previste due condizioni: prima o dopo aver arrotondato il risultato a precisione infinita con esponente non limitato. Erano permesse due condizioni di perdita di precisione: risultato inesatto o perdita dovuta a denormalizzazione. Nessun sistema hardware noto implementa la seconda.\nAl livello pi\u00f9 alto di conformit\u00e0 del 754r si propone che soltanto la piccolezza dopo l'arrotondamento e l'imprecisione dovuta alla perdita di precisione siano cause di underflow.\nAnnessi.\nGli annessi hanno subito molti cambiamenti: per esempio il meccanismo di trapping \u00e8 stato spostato in un annesso. Le trap non erano richieste dall'IEEE 754-1985, anche se molti presumevano che lo fossero. Nella revisione si cerca di concentrarsi maggiormente sulle funzioni che una data implementazione dovrebbe fornire per fare fronte a casi particolari: le trap sono una possibile soluzione, ma ne esistono altre."}
{"id": "115942", "revid": "686936", "url": "https://it.wikipedia.org/wiki?curid=115942", "title": "Pittsburgh Steelers", "text": "I Pittsburgh Steelers sono una squadra professionistica di football americano della NFL con sede a Pittsburgh in Pennsylvania. Competono nella North Division della American Football Conference. Fondati nel 1933, gli Steelers sono la pi\u00f9 antica franchigia della AFC. Pittsburgh ha vinto il maggior numero di Super Bowl a pari merito con i New England Patriots (sei), e ha giocato (quindici) e ospitato (undici) il maggior numero di finali di conference della lega. Gli Steelers condividono con i Dallas Cowboys e i Denver Broncos 8 apparizioni al Super Bowl. Hanno vinto il loro titolo pi\u00f9 recente, il Super Bowl XLIII, il 1\u00ba febbraio 2009. Al 2019, secondo la rivista \"Forbes\", il valore degli Steelers \u00e8 di circa 2,8 miliardi di dollari, quattordicesimi tra le franchigie della NFL\nGli Steelers sono stati fondati come Pittsburgh Pirates l'8 luglio 1933, da Art Rooney, prendendo il loro nome dalla squadra di baseball della citt\u00e0, una pratica comune all'epoca. Da allora la propriet\u00e0 \u00e8 sempre rimasta in mano alla famiglia Rooney. Il logo della squadra \u00e8 formato dalla scritta \"Steelers\" circondata da tre ipocicloidi (descritti come \"diamanti stilizzati\") a quattro punte.\nStoria.\nI Pittsburgh Steelers debuttarono sul campo come Pittsburgh Pirates il 20 settembre 1933, perdendo 23\u20132 con i New York Giants. Durante gli anni trenta i Pirates non finirono mai pi\u00f9 in alto del secondo posto nella loro division, o con un record migliore del 50 per cento (1936). Nel 1938 ingaggiarono Byron White, un futuro giudice della Corte Suprema statunitense, in quello che all'epoca fu il pi\u00f9 grande contratto della storia dell'NFL, ma egli gioc\u00f2 l\u00ec solo un anno prima di firmare con i Detroit Lions. Prima della stagione 1940 i Pirates cambiarono il loro nome in Steelers.\nDurante la seconda guerra mondiale gli Steelers si fusero due volte con altre franchigie dell'NFL per ovviare al problema di carenza di giocatori. Durante la stagione 1943 si fusero con i Philadelphia Eagles formando i \"Phil-Pitt Eagles\", conosciuti anche come \"Steagles\". Questa squadra fin\u00ec con record di 5\u20134\u20131. Nel 1944 si fusero con i Chicago Cardinals divenendo conosciuti come Card-Pitt (o \"Carpets\"). Questa squadra termin\u00f2 0\u201310, segnando la prima stagione senza vittorie della storia della franchigia.\nGli Steelers raggiunsero i playoff per la prima volta nel 1947, arrivando alla pari al primo posto della division insieme ai Philadelphia Eagles con un record di 8\u20134. Questo rese necessario uno spareggio al Forbes Field che gli Steelers persero 21\u20130. Questa fu l'unica gara di playoff di Pittsburgh per oltre 25 anni; essi si qualificarono per il \"Playoff Bowl\" nel 1962 come secondo miglior team della loro conference ma quella non fu considerata una gara di playoff ufficiale.\nNel 1970, anno in cui si trasferirono al Three Rivers Stadium ed anno della fusione tra AFL e NFL, i Pittsburgh Steelers furono uno dei tre team della vecchia guardia dell'NFL a passare all'appena formata American Football Conference (gli altri furono i Cleveland Browns e i Baltimore Colts), per pareggiare il numero di squadre delle due conference nella lega appena fusa. Gli Steelers ricevettero anche 3 milioni di dollari di bonus per la ricollocazione, i quali furono di notevole importanza per le loro casse; per anni infatti essi raramente avevano avuto disponibilit\u00e0 finanziarie tali da costruire una squadra in grado di lottare per il titolo.\nL'era di Chuck Noll.\nLa sfortunata storia degli Steelers cambi\u00f2 con l'assunzione dell'allenatore Chuck Noll per la stagione 1969. La pi\u00f9 grande abilit\u00e0 di Noll fu nelle selezioni per il Draft, in cui scelse gli Hall of Famer \"Mean\" Joe Greene nel 1969, Terry Bradshaw e Mel Blount nel 1970, Jack Ham nel 1971, Franco Harris nel 1972, per finire, nel 1974, con un'incredibile chiamata di quattro Hall of Famer in un unico draft, Lynn Swann, Jack Lambert, John Stallworth e Mike Webster. Il Draft 1974 degli Steelers fu il loro migliore di sempre: nessun altro team ha mai scelto pi\u00f9 di due futuri Hall of Famer in un solo anno.\nI giocatori scelti all'inizio del decennio formarono la base per una storica dinastia nell'NFL, raggiungendo i playoff in 8 stagioni e diventando l'unica squadra della storia dell'NFL a vincere quattro Super Bowl in sei anni, oltre ad essere stata la prima a vincerne pi\u00f9 di due. Essi inoltre registrarono nella stagione regolare un record di 49 vittorie consecutive (1971\u20131979) contro squadre che quell'anno avrebbero terminato con un record perdente.\nGli Steelers soffrirono una catena di infortuni nella stagione 1980 e mancarono i playoff con record di 9\u20137. La stagione 1981 non fu migliore, finendo con 8-8. La squadra fu poi colpita dal ritiro di tutti i suoi giocatori chiave degli anni dei Super Bowl. \"Mean\" Joe Greene si ritir\u00f2 dopo la stagione 1982, Lynn Swann e Jack Ham dopo i playoff dello stesso anno, Terry Bradshaw e Mel Blount dopo il division round del 1983 e Jack Lambert dopo la finale dell'AFC del 1984.\nDopo questi ritiri la franchigia termin\u00f2 la sua prima stagione con un record negativo dal 1971. Malgrado fossero ancora competitivi gli Steelers non finirono sopra il 50 per cento nel 1985, 1986 e 1988. Nel 1987, anno dello sciopero dei giocatori, gli Steelers finirono con un record di 8\u20137 ma mancarono i playoff. Nel 1989, essi raggiunsero i playoff guidati dalla forza di Merril Hoge e Rod Woodson prima di saltarli nelle due stagioni successive.\nL'era di Bill Cowher.\nNel 1992 Chuck Noll si ritir\u00f2 e fu sostituito dal coordinatore difensivo dei Kansas City Chiefs Bill Cowher, nativo di Pittsburgh. Cowher guid\u00f2 gli Steelers ai playoff in ognuna delle sue prime sei stagioni, un record condiviso solo con il leggendario allenatore Paul Brown dei Cleveland Browns. In queste prime sei stagioni Cowher li guid\u00f2 fino alla finale dell'AFC Championship Game tre volte, oltre ad un'apparizione nel Super Bowl del 1995, sospinti dalla propria difesa. Gli Steelers persero per\u00f2 con i Dallas Cowboys due settimane dopo un'avvincente finale di AFC vinta sugli Indianapolis Colts. Cowher pareggi\u00f2 il record di cinque Super Bowl vinti nel 2005, dieci anni dopo, contro i campioni della National Football Conference, i Seattle Seahawks. Con quella vittoria gli Steelers divennero la terza squadra a vincere cinque Super Bowl. Nel 2006 la squadra fin\u00ec con un record di 8\u20138, non sufficiente per raggiungere i playoff. In totale la squadra di Cowher raggiunse i playoff in 10 delle sue 15 stagioni partecipando a sei finali della AFC e a due Super Bowl vincendone uno.\nL'era di Mike Tomlin.\nIl 7 gennaio 2007 Cowher rassegn\u00f2 le sue dimissioni come allenatore degli Steelers, citando la necessit\u00e0 di passare maggior tempo con la sua famiglia. Egli non us\u00f2 mai il termine \"ritiro\", lasciando aperta la porta ad una possibile ritorno come allenatore di un'altra squadra. Un comitato di tre persone composto da Art Rooney II, Dan Rooney e Kevin Colbert fu stabilito per scegliere un nuovo allenatore. I candidati erano il coordinatore offensivo Ken Whisenhunt, l'allenatore della linea offensiva Russ Grimm, l'ex coordinatore difensivo Chan Gailey, il coordinatore difensivo dei Minnesota Vikings Mike Tomlin e il coordinatore difensivo dei Chicago Bears Ron Rivera.\nIl 22 gennaio 2007 Mike Tomlin venne presentato come successore di Cowher. Tomlin \u00e8 stato il primo afro-americano ad essere nominato capo-allenatore dei Pittsburgh Steelers nei loro 75 anni di storia. Tomlin divenne il terzo allenatore consecutivo degli Steelers a raggiungere il Super Bowl, pareggiando il conto con i Dallas Cowboys (Tom Landry, Jimmy Johnson e Barry Switzer) in questa specialit\u00e0. Egli fu nominato Motorola Coach of the Year del 2008. Il 1\u00ba febbraio 2009, Tomlin guid\u00f2 gli Steelers a vincere il loro secondo Super Bowl della decade, vincendo 27\u201323 sugli Arizona Cardinals di Kurt Warner. All'et\u00e0 di 36 anni egli fu il pi\u00f9 giovane capo allenatore della storia a vincere il Super Bowl e solo il secondo allenatore afro-americano a farlo (il primo fu Tony Dungy). Nella stagione 2010 Tomlin divenne l'unico a raggiungere due Super Bowl prima dei 40 anni.\nTomlin guid\u00f2 il team al suo secondo Super Bowl (Super Bowl XLV) il 6 febbraio 2011. Gli Steelers per\u00f2 alla loro ottava apparizione vennero sconfitti dai Green Bay Packers per 31\u201325. La stagione successiva Pittsburgh non vinse la sua division e fu costretta a giocarsi il turno delle wild card contro i Denver Broncos che, guidati da Tim Tebow, eliminarono gli Steelers alla prima azione dei tempi supplementari. Nel 2012 e 2013 invece, la squadra non riusc\u00ec a qualificarsi per la \"post-season\". Vi torn\u00f2 sempre nelle tre stagioni che seguirono, guidata da Roethlisberger, Antonio Brown e Le'Veon Bell, raggiungendo come miglior risultato la finale di conference nel 2016, persa contro i Patriots.\nStagione per stagione.\n\"La seguente \u00e8 la lista delle ultime dieci stagioni degli Steelers\"\nGiocatori importanti.\nMembri della Pro Football Hall of Fame.\nAlla classe del 2020, 20 giocatori e 4 membri dello staff dei Pittsburgh sono stati inseriti nella Pro Football Hall of Fame.\nRecord di franchigia.\nCarriera\nStagionali\nRivalit\u00e0.\nI Pittsburgh Steelers sono una delle squadre pi\u00f9 note e vincenti della NFL e hanno sviluppato rivalit\u00e0 minori nel corso del tempo con avversari incontrati pi\u00f9 volte in offseason, come gli Oakland Raiders (anni '80), Tennessee Titans (anni 2000) e New England Patriots (anni 2000-2010), oltre a una rivalit\u00e0 interstatale con i Philadelphia Eagles. Tuttavia le principali rivali degli Steelers sono Browns, Ravens, Bengals e Cowboys.\nCleveland Browns.\nLa rivalit\u00e0 tra Browns e Steelers \u00e8 la pi\u00f9 antica di tutta la AFC, risalendo al 1950. Spesso le partite tra queste squadre vengono definite \"Turnpike War\". Le citt\u00e0 di Pittsburgh e Cleveland sono vicine tra loro ed entrambe a base operaia. Inizialmente i Browns si imposero facilmente sugli Steelers, ma le cose cambiarono negli anni '70, con Cleveland che inizi\u00f2 un lento declino e gli Steelers che si imposero come una delle principali squadre della lega. La rivalit\u00e0, sentitissima e molto accesa sul campo, rallent\u00f2 improvvisamente quando nel 1996 i Browns si trasferirono a Baltimora diventando i Baltimore Ravens. Gli Steelers si batterono per impedire questo cambio di citt\u00e0 ed i loro tifosi, in occasione dell'ultima partita tra le squadre, si presentarono allo stadio con una fascia arancione al braccio in segno di solidariet\u00e0 con i tifosi della franchigia dell'Ohio. Dalla rinascita dei Browns nel 1999 la rivalit\u00e0 ha ripreso il vigore usuale, anche se il momento buio dei Browns coincidente con la alta competitivit\u00e0 degli Steelers dagli anni 2000 ad oggi ha leggermente sopito l'antipatia reciproca.\nCincinnati Bengals.\nSebbene non storica come la rivalit\u00e0 tra Steelers e Browns, la rivalit\u00e0 tra Bengals e Steelers \u00e8 considerata essere molto accesa. La vicinanza tra la Pennsylvania e l'Ohio e alcuni incontri tra le due franchigie, sia in regular season sia nei playoffs (in special modo nel 2009 e nel 2016), hanno trasformato una rivalit\u00e0 \"minore\" preesistente in una fortissima inimicizia.\nBaltimore Ravens.\nI Ravens sono nati nel 1996 in seguito alla relocation nella citt\u00e0 di Baltimora dei Cleveland Browns, i principali rivali fino ad allora degli Steelers. Ci\u00f2 ha portato ad una rivalit\u00e0 dovuta alla competitivit\u00e0 nella stessa division e al fatto che i tifosi di Pittsburgh vedano i Ravens come la \"reincarnazione spirituale\" degli odiatissimi Browns. Inoltre la dirigenza di Pittsburgh fu una delle pochissime voci in disaccordo con lo spostamento dei Browns a Baltimora, volendo mantenere l'antica rivalit\u00e0 con Cleveland. Nonostante la rinascita dei Browns e l'acuirsi della rivalit\u00e0 con i Bengals, numerosi tifosi degli Steelers considerano quella con i Ravens come la loro rivalit\u00e0 per eccellenza.\nDallas Cowboys.\nLa rivalit\u00e0 Steelers-Cowboys nasce con il contemporaneo periodo d'oro di entrambe le squadre negli anni '70. Le due franchigie si imposero a livello nazionale, conquistando titoli e tifosi fuori dalla loro zona geografica, creandosi un bacino di supporters a livello nazionale. Per di pi\u00f9 allora le due squadre avevano filosofie di gioco diverse: Dallas giocava in maniera elegante, con l'eccellente passing game in attacco di Roger Staubach e la Doomsday Defence, mentre Pittsburgh aveva la nomea di essere squadra \"operaia\", con un solido rushing game e la leggendaria Steel Curtain in difesa. Questo ha generato una rivalit\u00e0, nonostante Steelers e Cowboys non giocassero (e non giochino tuttora) nella stessa conference. Le due squadre si sono affrontate per ben tre volte in un Super Bowl (X, XIII, XXX), con la squadra della Pennsylvania vincente le prime due volte e quella texana campione nell'ultima. Questi tre incontri rendono Steelers-Cowboys la partita pi\u00f9 volte disputatasi al Super Bowl.\nTerrible Towel.\nIl \"Terrible Towel\" \u00e8 il famoso simbolo della tifoseria dei Pittsburgh Steelers. La sua prima apparizione avvenne il 27 dicembre 1975, in una gara di playoff contro i Baltimore Colts."}
{"id": "115943", "revid": "18323", "url": "https://it.wikipedia.org/wiki?curid=115943", "title": "Goliardia", "text": "La goliardia \u00e8 il tradizionale spirito che anima le comunit\u00e0 di studenti, soprattutto in ambito universitario, in cui alla necessit\u00e0 dello studio si accompagnano il gusto della trasgressione, la ricerca dell'ironia, il piacere della compagnia e dell'avventura.\nI tratti connotativi del fenomeno sono comuni a pi\u00f9 gruppi italiani, ma sono anche simili ad altre organizzazioni europee e statunitensi.\nLa goliardia ha progressivamente perso le sue caratteristiche iniziali e oggi \u00ab\"...gli antichi ed autentici goliardi sopravvivono soltanto come importante elemento per la ricostruzione storica e letteraria del passato medievale.\"'\u00bb.\nSebbene il termine faccia riferimento alla vita libera e spensierata tipica degli studenti, questo viene spesso usato impropriamente in riferimento a uomini adulti. L'atto goliardico diviene sinonimo di bravata/ragazzata compiuta da persone adulte di sesso maschile.\nEtimologia.\nLa parola \"goliardo\" o, meglio, \"goliarda\", \u00e8 spesso considerata la contrazione di \"Golia Abelardo\". In realt\u00e0, la parola ha un etimo incerto e dibattuto: apparsa nella seconda met\u00e0 del XII secolo, and\u00f2 a sostituire l'espressione \"clerici vagantes\" divenuta inadeguata, affermandosi soprattutto nel XIII secolo. Compare, per la prima volta, nella doppia forma francese (\"goliard\") e mediolatina \"goliardus\".\nLa parola potrebbe derivare dal latino \"g\u016dla\" (che designava un particolare \"canto a gola\"), con l'aggiunta del suffisso -hard (sul modello di \"montaigne\" &gt; \"montagnard\"), con il significato di \"goloso\" (o \"incontinente\"). Un altro etimo, molto sentito all'epoca, rimanderebbe a un personaggio biblico, il gigante \"Golia\" (in latino \"Golias\"), nel senso di diavolo o \"nemico di Dio\" (nella versione biblica, infatti, \"Goliath\" indicava lo stesso diavolo). In questo stesso senso spregiativo, Golia era anche l'epiteto con cui San Bernardo da Chiaravalle era solito chiamare il suo avversario intellettuale Pietro Abelardo, personaggio contraddittorio, prelato e intellettuale, vissuto nel XII secolo, fondatore di questo movimento e stile di vita.\nSecondo lo storico francese Jacques Le Goff, invece, sono da considerare fantasiose quelle etimologie che fanno derivare il termine da Golia o da \"gula\", la gola, intendendo quindi il goliardo colui che \u00e8 dedito ai piaceri della gola. Nel francese antico, in effetti, il termine Goliard o Goliart significava \"goloso\", \"ingordo\", \"ghiottone\". \"Goliardico\" \u00e8 anche un aggettivo, che pu\u00f2 essere usato anche fuori dal contesto soprascritto; infatti, qualsiasi comportamento in cui sono presenti componenti scherzose e dissacranti al limite dello sberleffo pu\u00f2 definirsi tale.\nLe origini medioevali.\nSe incerta \u00e8 l'etimologia, pi\u00f9 sicura invece la loro origine storica che pu\u00f2 rintracciarsi intorno al XII secolo quando la rinascita economica delle attivit\u00e0 commerciali rompe le strutture immobilistiche dei secoli precedenti e introduce un'ampia mobilit\u00e0 sociale. Gi\u00e0 il fatto di non poter inquadrare i goliardi in un preciso schema sociale, come accadeva nell'Alto Medioevo dove ognuno occupava il suo definito ruolo sociale, genera sospetto e scandalo nei benpensanti del tempo. I goliardi sono \"clerici vagantes\", intellettuali vagabondi che per le loro condizioni economiche e sociali sono esclusi dalla carriera dei maestri delle universit\u00e0 medioevali e dagli stessi studenti che possono permettersi di seguire in modo continuativo le lezioni dei professori. Essi quindi sono studenti poveri che vivono di espedienti o al servizio di quelli ricchi o inventandosi il mestiere di giocolieri, quando \"ioculator\" voleva dire essere uno spostato o un ribelle della buona societ\u00e0. Si danno quindi a una sorta di vagabondaggio intellettuale seguendo gli spostamenti del loro maestro preferito o recandosi dove insegnano professori famosi. L'esperienza di luoghi e uomini diversi ne fa quasi naturalmente degli spiriti liberi e la loro giovinezza li spinge a ricercare i piaceri ad essa associati. Di questa loro tendenza all'amore, al gioco e al vino ne rimane traccia nei loro componimenti poetici, nei \"Carmina Burana\" dove all'esaltazione dei piaceri carnali si associa la critica alla Chiesa medioevale fustigatrice dei costumi libertini.\nI goliardi sono i naturali anarchici oppositori di tutti coloro che si riconoscono nelle caste sociali medioevali, non solo quelli associati al potere come l'ecclesiastico o il nobile ma anche quelli chiusi nella loro grettezza sociale e intellettuale come il contadino. Nella loro feroce critica antipapale e antiromana, i goliardi vengono spesso associati al partito ghibellino, ma in realt\u00e0 essi vanno oltre: nel papa essi vedono non solo l'ipocrita tutore della tradizione morale ma l'esponente di una gerarchia organizzata sulla nuova forza del denaro:\nMa anche nel clero i goliardi fanno distinzioni: i parroci sono risparmiati dalla loro critica corrosiva perch\u00e9 essi sono povere vittime della gerarchia e della avidit\u00e0 dei frati che con la loro ipocrita professione di umilt\u00e0 e povert\u00e0 in realt\u00e0 fanno concorrenza ai preti togliendo loro ingenui fedeli e prebende grazie alle quali gozzovigliano nel chiuso dei loro conventi. I goliardi danno inizio a tutta una letteratura che vede nel \"fratacchione\" l'esponente tipico di una vita condotta sotto l'insegna dei piaceri carnali nascosti da una tonaca falso segno di una rinuncia ai beni terreni per quelli celesti. Ai veri o falsi valori fratreschi di una vita contemplativa i goliardi contrappongono l'ideale di una vita attiva tutta umana e laica.\nIl goliardo amante della pace, condizione prima dei piaceri, non pu\u00f2 non essere antagonista del nobile cavaliere dedito alla professione della guerra, di fronte al quale lo studente intellettuale contrappone la sua superiorit\u00e0 mentale e persino le sue maggiori capacit\u00e0 di seduzione sulle donne:\nFin dall'inizio era prevedibile che i goliardi fossero ridotti ai margini del movimento intellettuale. La loro critica solo distruttiva, l'incapacit\u00e0 di istituzionalizzarsi nelle universit\u00e0, le persecuzioni e le condanne che li hanno colpiti, il loro amore per una vita libera e libertina li ha fatti scomparire dalla cultura dei secoli seguenti alla quale tuttavia essi hanno lasciato in eredit\u00e0 le loro idee che rivivranno negli intellettuali dell'Umanesimo e del Rinascimento.\nLa goliardia nell'Et\u00e0 moderna.\nNell'epoca moderna gli studenti delle universit\u00e0 italiane presero a riunirsi in accademie. Questi gruppi, cui partecipavano talvolta anche professori, avevano come punto di riferimento caff\u00e8 o salotti privati. Spesso i membri di un'accademia si riconoscevano per alcuni segni distintivi, come l'indossare una spilla o un particolare capo di abbigliamento, fino allo sfoggiare una singolare acconciatura.\nAd esempio, si ha memoria di numerose accademie sorte a Pisa, tra l'inizio del seicento e la met\u00e0 del settecento. Tra queste le accademie degli Svegliati, dei Disuniti, degli Irresoluti e dei Lunatici, quest'ultima nata dalla fusione di quelle degli Informi, dei Rozzi (o dei Sordi) e degli Occulti.\nLa goliardia nel XIX secolo.\nIl pi\u00f9 antico episodio goliardico conosciuto \u00e8 descritto da Ersilio Michel ed \u00e8 relativo all'anno 1820:\nLe testimonianze goliardiche ancora oggi raccolte all'interno di questo Caff\u00e8 pisano sono numerose. Come numerosi sono gli aneddoti riguardanti la frequentazione del caff\u00e8 da parte di studenti poi divenuti famosi. Come l'aretino Antonio Guadagnoli il quale, improvvisando quartine scherzose, fece una penosa impressione al Leopardi, che vi accenna nello \"Zibaldone\"; il monsummanese Giuseppe Giusti, eterno fuoricorso, venuto, come scrisse lui stesso, \"a studiar Legge di contraggenio\"; il maremmano, ma pisano d'elezione, Renato Fucini, che in questo locale scopr\u00ec la propria vena poetica; per giungere al primo italiano vincitore di un Premio Nobel, il versiliese Giosu\u00e8 Carducci, il quale, dopo aver superato brillantemente un esame, corse all'Ussero a improvvisare - come lui stesso scrive nelle memorie - un poema eroicomico: \"Eroe dell'epopea, ch'io un po' cantavo, un po' declamavo, era un vaso etrusco personificato, il quale entrava nell'Ussero e spaccava le tazze, i gotti, e simili buggeratelle moderne\"\".\nAl pari di quanto stava avvenendo a Pisa, anche nelle altre principali citt\u00e0 universitarie italiane la vita goliardica aveva al centro un caff\u00e8 letterario. Tra i pi\u00f9 importanti, il Caff\u00e8 Florian di Venezia, il Caff\u00e8 Pedrocchi di Padova e il Caff\u00e8 Greco di Roma. Fu in questi e in molti altri caff\u00e8 e salotti prossimi alle universit\u00e0 che un largo numero di studenti e professori, alla luce dei rapidi mutamenti politici del periodo, spos\u00f2 la causa risorgimentale e si batt\u00e9 per l'unit\u00e0 d'Italia. L'episodio che pi\u00f9 rappresenta questo particolare momento storico \u00e8 il sacrificio compiuto dal Battaglione Universitario (composto da professori e studenti di Pisa e Siena) il 29 maggio 1848 sui campi di Curtatone e Montanara. Il canto che ricorda quel sacrificio, il \"Di canti di gioia\", \u00e8 oggi un inno delle associazioni goliardiche italiane.\n\u00c8 sul finire del XIX secolo che per primi gli studenti bolognesi fecero proprio il termine \"goliardia\", quando il movimento venne fondato sotto l'impulso di Giosu\u00e8 Carducci, allora professore presso la locale Facolt\u00e0 di Lettere. Il poeta aveva assistito nel 1886 in Germania a manifestazioni studentesche simili a quello che sarebbe stato poi il \"modus operandi\" dei Goliardi. Gli studenti tedeschi erano effettivamente eredi (considerando le evoluzioni storiche del caso) di quei \"clerici vagantes\" tanto osteggiati dalla chiesa durante il XII secolo, e che avevano eletto Pietro Abelardo a proprio vessillo nella lotta\u00a0\u2013 spesso pi\u00f9 dozzinale che dottrinale\u00a0\u2013 alle imposizioni ideologiche del Papa.\nNel giugno 1888 si svolsero i festeggiamenti per l'Ottavo Centenario dell'Universit\u00e0 di Bologna. Essi erano stati fortemente voluti da Giosu\u00e8 Carducci, che (come detto sopra) aveva partecipato nel 1886 ai festeggiamenti tedeschi per il sesto centenario dell'Universit\u00e0 di Heidelberg, e ne era rimasto molto colpito. La Germania, unita da pochi anni, aveva sapientemente utilizzato i festeggiamenti di Heidelberg come vetrina per presentarsi al mondo come Nazione, e non aveva badato a spese. L'Italia, unita anch'essa da poco pi\u00f9 di un decennio, volle emulare la Germania sullo stesso terreno. I festeggiamenti, denominati Saecularia Octava, richiamarono a Bologna delegazioni di studenti e di professori da tutta Europa. I Goliardi tedeschi, nelle loro uniformi delle Confraternite, spiccavano in mezzo a tutti gli altri. \u00c8 difficile descrivere oggi l'atmosfera di euforia e di fratellanza tra studenti europei che pervase quei giorni, come possiamo ancora leggere negli articoli entusiasti dei giornali dell'epoca. Tutti gli intervenuti furono profondamente impressionati da ci\u00f2 che videro. Gli studenti francesi, per esempio, decisero proprio in quell'occasione di creare anche in Francia una tradizione goliardica, fino ad allora inesistente: nacque cos\u00ec la Faluche, e nacquero i Faluchards.\nGli studenti intervennero a Bologna nelle loro varie delegazioni distinte per Universit\u00e0, e ogni delegazione port\u00f2 un dono. I Goliardi di Torino portarono in regalo un'enorme botte di vino Barbera, che sfil\u00f2 per il centro della citt\u00e0 posta su un grande carro trainato da quattro buoi inghirlandati, preceduto da venti cavalieri in costume. Sulla botte, a cavalcioni, stava uno studente travestito da Bacco con la testa cinta da una corona di foglie di vite, con accanto una baccante colla coppa in mano e un satiro cornuto colle gambe caprine e la zampogna. I Goliardi di Padova, per evocare il loro Palazzo del Bo (sede dell'Universit\u00e0 di Padova sin dal 1493), si portarono appresso un autentico bue, che venne anch'esso fatto sfilare; i Goliardi di Pavia regalarono una enorme forma di formaggio pesante pi\u00f9 di 70 chili, recante sui lati dei versi scherzosi in rima in latino maccheronico. La botte di Barbera, il bue e il formaggio furono consegnati ai bolognesi con una fastosa cerimonia in latino, e furono poi utilizzati dai Bolognesi per allestire un enorme banchetto a cui presero parte tutti gli ospiti.\nLa Goliardia nel XX secolo.\nNel secolo XIX le Facolt\u00e0 universitarie erano riservate a un ristrettissimo ed elitario numero di fortunati. Come scriveva Adriano Sofri: \u00abI goliardi, cio\u00e8 gli studenti, erano una piccolissima minoranza [della popolazione]; nel famoso \u00abQuarantotto\u00bb, quello del secolo XIX, si calcola che gli universitari fossero circa 30.000 in tutta Europa\u00bb. La crescita economica e il miglioramento delle condizioni sociali medie che seguirono all'Unit\u00e0 d'Italia, portarono le universit\u00e0 italiane ad aumentare in maniera progressiva il numero di iscritti. Cos\u00ec la vita goliardica usc\u00ec dai caff\u00e8 letterari e si rivers\u00f2 nelle piazze e nei teatri, dove gli studenti amavano imperversare con manifestazioni quali le \"Feriae Matricularum\", i carnevali goliardici, le operette (la pi\u00f9 celebre fu \"Addio, giovinezza!\"), la distribuzione di giornali satirici (i cosiddetti \"numeri unici\"). Fino all'avvento del fascismo queste manifestazioni, prendendosi costantemente gioco dell'ordine costituito e delle costrizioni sociali e religiose del tempo, consentirono agli studenti di inserirsi per la prima volta con prepotenza nel dibattito sociale contemporaneo, spingendo con forza verso un ammodernamento dei costumi. Tra le persone che si sono distinte per l'impegno va ricordato Vanni Righini, Clerico Vagante nato goliardicamente a Livorno nel Granducato dei Quattro Mori, eterno studente, gi\u00e0 vissuto a Firenze dove ha guidato il Sovrano Commendevolissimo Ordine Goliardico di San Salvi e poi a Siena dove \u00e8 stato l'ideatore della Confraternita del Di-Vino Gallo Nero.\nLe \"matricole\" e i \"papiri\".\n\u00c8 pi\u00f9 o meno a cavallo tra XIX e XX secolo, che si afferm\u00f2 il costume del \"fare la matricola\" e dei \"papiri\". Gli studenti con pi\u00f9 \"bolli\", ossia quelli con pi\u00f9 anni di universit\u00e0 alle spalle, andavano a caccia dei nuovi iscritti (le \"matricole\") per prendersi gioco di loro, riscuotere un piccolo obolo o pi\u00f9 semplicemente farsi pagare da bere. Una volta \u201cpelata\u201d, alla matricola veniva rilasciata una pergamena a testimonianza dell'avvenuto pagamento, cosicch\u00e9 altri studenti anziani non potessero pretendere pagamenti ulteriori. Queste pergamene, riempite con disegni sconci e frasi ironiche, erano denominate \"papiri\"; i loro autori, in alcuni casi dei veri e propri artisti, erano ingaggiati dagli studenti anziani anche per immortalare le proprie gesta goliardiche in \"papiri di laurea\", da affiggere in citt\u00e0 una volta terminati gli studi. Questa dei \"papiri di laurea\" \u00e8 una tradizione che sopravvive ancora oggi, diffusa in particolar modo tra gli studenti degli atenei di Padova, di Verona e di Venezia, oltre che di Trieste, Ferrara e Udine. Sempre a Padova e a Trieste peraltro, ma soltanto in ambiente goliardico, continua la tradizione del Papiro Matricolare, di fatto per\u00f2 demandata alle Accademie e agli Ordini Goliardici.\nIl periodo fascista.\nCon l'istituzione dei Gruppi Universitari Fascisti (GUF) nel 1927, gran parte delle associazioni studentesche furono soppresse. I Guf, gestiti direttamente dal partito allo scopo di formare nuovi gerarchi, per prima cosa si adoperarono nel tentativo di spegnere quello spirito di irriverenza che fino ad allora aveva animato gli studenti universitari. Per questo il regime arriv\u00f2 persino a vietare il berrettino goliardico, obbligando gli studenti a sostituirlo con un fez nero sul quale, al massimo, ciascuno studente poteva applicare una striscia colorata a indicare la facolt\u00e0 di appartenenza. Molti studenti si adeguarono, ma non mancarono episodi in cui gli studenti riuscirono comunque a dare sfogo a tutta la loro irriverenza. Fu il caso degli attori pisani del Crocchio Goliardi Spensierati i quali, \u201cmalauguratamente\u201d invitati ai Littoriali della cultura e dell'arte di Palermo nel 1938, si presero gioco della parata e crearono non pochi scompigli.\nA questo vanno aggiunte le \"beffe\" organizzate dai goliardi pisani, e cio\u00e8 l'inaugurazione in Piazza dei Cavalieri del busto a Galileo Galilei, impersonato da uno studente \"infarinato\" (come gli attuali artisti di strada) a mo' di statua e il finto arrivo del Mahatma Gandhi alla stazione di Pisa, impersonato da un magrissimo studente di Pontedera (secondo la leggenda). Non vanno dimenticate le \"spillonate\" (punture di spillo) date nel deretano del gerarca, segretario del Partito Nazionale Fascista \"Achille Starace\" portato in trionfo dagli studenti patavini allora obbligatoriamente iscritti alla Giovent\u00f9 Universitaria Fascista.\nLa rinascita e il boom del dopoguerra.\nDi fatto, terminata la guerra, in molte citt\u00e0 si ricorda come i goliardi furono tra i primi a impegnarsi nel rianimo del dibattito sociale e nel risollevare gli animi della popolazione, distribuendo piccole pubblicazioni ciclostilate, organizzando feste e imbastendo scherzi. Tutto questo in perfetto stile goliardico, ricorrendo all'ingegno e ai pi\u00f9 singolari mezzi di fortuna.\nParallelamente al boom economico degli anni cinquanta e sessanta, lo spirito goliardico all'interno delle universit\u00e0 italiane raggiunse il suo apice. Di anno in anno il numero degli iscritti agli atenei italiani crebbe progressivamente, e gli studenti iniziarono a sperimentare un'indipendenza mai vissuta prima. Ad aumentare furono soprattutto i fuori sede, studenti che lasciavano il paese di origine per stabilirsi, durante l'arco dell'intero anno accademico, in una lontana citt\u00e0 universitaria (\"peregrinatio academica\"). Ricalcando l'esempio delle accademie rinascimentali, gli studenti cominciarono a riunirsi in gruppi dai nomi e dai simboli stravaganti, spesso in riferimento ai luoghi di origine o alle facolt\u00e0 di appartenenza. Ciascun gruppo promuoveva iniziative e agiva anche come una sorta di \u201cprotettorato\u201d nei confronti delle nuove e spaesate matricole, costantemente bersagliate dal quel fenomeno dilagante e incontrollato passato sotto il nome di \"papiro selvaggio\".\nLa nascita degli \"Ordini\" e del \"gioco goliardico\".\nIn forma del tutto spontanea, con il ritorno della pace subito dopo il termine della Seconda Guerra Mondiale, ogni citt\u00e0 universitaria dette vita ad un proprio \"Ordine sovrano\". Per esempio a Firenze, dove \u00e8 gi\u00e0 presente il Sovrano e Commendevolissimo Ordine di San Salvi, viene fondato, nel 1957, il \"Placido Ordine Della Vacca Stupefatta\", abbreviato in P.O.D.V.S., guidato dalla figura del Gran Corno e dalla Magnifica Dieta dei Corni, suoi diretti collaboratori; a Napoli, il primo ordine goliardico (la \u201cSovrana Corte Lupes\u201d) risulta invece fondato negli anni \u201860 ed attivo sino a met\u00e0 anni \u201870. L'Ordine era chiamato a regolamentare le vessazioni ai danni delle matricole, nonch\u00e9 l'attivit\u00e0 goliardica dei vari gruppi cittadini, denominati a seconda del luogo e delle circostanze \"Ordini minori\", \"Ordini vassalli\" (questi ultimi a Bologna sono denominati Balle, a Padova Academie o Ordini (di rango minore), a Torino Vole). Per esempio sempre a Firenze nasce a Scienze Politiche \"Cesare Alfieri\" il Sacro e Privato Ordine del Cilindro. Quindi ogni gruppo si dot\u00f2 di una gerarchia interna e di segni distintivi quali \"placche\" e \"manti\", da indossare nelle principali occasioni goliardiche. Una volta l'anno il \"capo-citt\u00e0\" indiceva la \"Festa delle matricole\" del proprio ateneo, e invitava a parteciparvi le \"delegazioni di rappresentanza\" delle altre universit\u00e0. A queste feste, con il ripetersi degli incontri tra gruppi di goliardi provenienti un po' da tutta Italia, and\u00f2 definendosi il \"gioco goliardico\", un gioco basato sulla dialettica; e, parallelamente, inizi\u00f2 a prendere forma un \"canzoniere goliardico\", che oggi conta centinaia di composizioni. Tutti gli atenei aderirono a questo nuovo modo di \"fare goliardia\", eccezion fatta per gli studenti di Siena, dove ancora oggi i goliardi osservano rigidamente la regola dell'anzianit\u00e0 e dei gi\u00e0 citati \"bolli\".\nIl Sessantotto e il \"sonno\".\nCon l'avvento del Sessantotto e di tutto ci\u00f2 che ne scatur\u00ec, fra gli studenti universitari l'impegno politico prese decisamente il sopravvento su qualsiasi altro tipo di attivit\u00e0. E la prima a farne le spese fu l'attivit\u00e0 goliardica, cos\u00ec come era andata strutturandosi negli ultimi anni, giudicata da sinistra troppo scanzonata e disimpegnata a confronto coi fatti che in quegli anni sembravano sconvolgere il mondo. Prese di mira, anche per via di quel \"gioco\" a tratti autoreferenziale e per molti incomprensibile, le associazioni goliardiche subirono un lento declino fino alla quasi totale scomparsa, nel periodo definito \"sonno\", che va dalla met\u00e0 degli anni settanta fino alla met\u00e0 degli ottanta. Di fatto, dagli anni settanta in poi il termine \u201cgoliarda\u201d, nella sua accezione pi\u00f9 comune e diffusa, non sar\u00e0 pi\u00f9 utilizzato come sinonimo di \u201cstudente universitario\u201d.\nTerminato il \"sonno\", \u00e8 con la fine degli anni settanta che gli \"Ordini goliardici\" iniziarono a fare la loro timida ricomparsa, in forma non omogenea e principalmente nelle universit\u00e0 del centro e del nord. Le nuove generazioni di studenti si misero a caccia degli anziani \"capi-ordine\" e \"capi-citt\u00e0\" \"gran Nappi\" Princeps, ancora custodi di \"manti\", \"placche\", \"papiri\" e \"patacche\" (medaglioni) storici, nel tentativo di riprendere la tradizione da l\u00e0 dove era stata interrotta.\nStruttura e organizzazione odierna.\nLa goliardia \u00e8 prima di tutto divisa in Ordini, ovvero aggregazioni, con storie e tradizioni, di goliardi. Ogni ordine \u00e8 organizzato in maniera gerarchica, ed ha al suo vertice un Capo-Ordine.\nOgni citt\u00e0 che sia sede universitaria ha un ordine sovrano che ha il compito di governare la citt\u00e0. Il Capo-Ordine dell'Ordine Sovrano \u00e8 generalmente chiamato \"Capo-Citt\u00e0\" e ha poteri assoluti su tutti gli ordini vassalli. I Capi Citt\u00e0 hanno di solito dei nomi che si burlano delle istituzioni o simboli locali.\nSotto all'ordine sovrano stanno gli ordini vassalli, anch'essi governati da un capo ordine che \u00e8 sottoposto al capocitt\u00e0.\nCaso particolare \u00e8 rappresentato dalla piazza fiorentina dove gli ordini goliardici, strutturati per facolt\u00e0, hanno da sempre avuto maggiore forza e prestigio poich\u00e9 sovrani sui territori dei propri Istituti accademici (caso esemplare il Sovrano Laborioso et Agreste Ordine della Zappa che riporta nello stemma questo proprio diritto).\nLa figura di Gran Maestro del Sovrano Commendevolissimo Ordine Goliardico di San Salvi, sostenuta dagli Ordini di facolt\u00e0, \u00e8 quindi sintesi della Goliardia fiorentina e vanta un prestigio pari al carisma della persona che riveste tale altissimo rango.\nInfine gli ordini che hanno sede in citt\u00e0 non universitarie, sono detti \"ordini minori\". Un esempio pu\u00f2 essere il \"Principato di Piombino\" che fa capo a Pisa ma rappresenta gli studenti che provengono da quella zona.\nIn generale gli ordini sono aperti a tutti gli studenti ma esistono delle eccezioni. A Firenze gli ordini goliardici sono strutturati per Facolt\u00e0, mentre a Parma esiste un ordine solamente femminile. Esistono degli ordini che accettano solamente goliardi provenienti da determinate regioni italiane. Oltre a questa tipologia di ordine, ne esiste un'altra senza confini territoriali:\nVi sono infine degli Ordini o confraternite che riuniscono autorevoli goliardi di tutte le piazze, per esempio:\nLe citt\u00e0 sono viste come stati, proprio come ai tempi delle citt\u00e0-stato e infatti quando un ordine va a fare visita a un altro in un'altra citt\u00e0 si dice gergalmente \"si va all'Estero\".\nNormalmente all'interno degli Ordini goliardici non sono in vigore regimi di tipo democratico. Ogni Ordine \u00e8 dotato di una precisa gerarchia, che di solito i singoli membri percorrono (verso l'alto o, in caso di gravi demeriti, verso il basso) ad assoluta discrezione del Capo-Ordine.\nLa successione tra Capi-Ordine pu\u00f2 avvenire in vari modi. Alcuni esempi:\nLa manifestazione pi\u00f9 alta della sovranit\u00e0 goliardica \u00e8 rappresentata dal diritto esclusivo di intonare il \"Gaudeamus\" nell'ambito di un dato territorio. Tale diritto compete, dunque, ai Capi dei singoli Ordini Sovrani, i quali per consuetudine possono estenderlo anche ai capi di Ordini Minori o Vassalli (ad esempio quando questi ultimi organizzano cene o riunioni).\nEsiste anche in Goliardia la possibilit\u00e0 del \"colpo di Stato\", che prende il nome di \"fronda\" (e che solitamente, tranne rari casi, non \u00e8 contemplato dagli Statuti dei singoli Ordini).\nLa fronda consiste nel tentativo di delegittimare e spodestare \"dall'interno\" un Capo-Ordine, trasferendo la sovranit\u00e0 su un altro Goliarda.\nIl modo \"classico\" in cui si svolge una fronda \u00e8 questo: a una riunione o cena presieduta dal Capo-Ordine che si vuole spodestare, colui che capeggia il colpo di Stato intona il \"Gaudeamus\" e i presenti si trovano a scegliere se unirsi al canto oppure a \"fontanare\" (buttare in una pubblica fontana) il golpista. Ovviamente conta soprattutto il numero e la carica nobiliare di chi segue il canto o viceversa \"fontana\". In questo modo si formano due schieramenti, che si fronteggiano poi, per tradizione, nella discussione al bar fino alla definizione di un nuovo assetto, anche se non mancano le storie di tentativi di fronda finiti a botte: per esempio, la Tradizione Goliardica Patavina prevedeva, e prevede come extrema ratio avvenuta anche in anni recentissimi, l'elezione del Tribuno (il Capo Citt\u00e0 Patavino) a botte.\nI bolli.\nLa tradizione goliardica vuole che l'anzianit\u00e0 di un goliarda sia misurata in base all'anzianit\u00e0 universitaria, che si misura in \u201cbolli\u201d. La tradizione nasce dall'usanza, in vigore presso le universit\u00e0 italiane, di apporre un timbro (bollo) per ogni anno di frequenza di uno studente presso l'ateneo. Sono inoltre conteggiati \"+ 1\" \"bollo\" extra, nel caso di cambio di facolt\u00e0 (ad es. passare da ingegneria a medicina) o di \"+ 1/2\" \"bollo\" extra, nel caso di cambio di citt\u00e0 (trattandosi per\u00f2 di casi rari, la questione \u00e8 discussa: talvolta i \"bolli\" sono \"+ 2\" nel caso di cambio di facolt\u00e0 e \"+ 1\" nel caso di cambio di citt\u00e0). Oltre ai \"bolli\" effettivi, che sono computati in base alla frequenza universitaria, \u00e8 possibile ricevere dal Capo-Citt\u00e0 dei \"bolli\" honoris causa (cosiddetti \"bolli HC\"), per straordinari meriti. \nAlle maggiori cariche goliardiche \u00e8 commisurato un numero simbolico di bolli (al Capo-Citt\u00e0 ne spettano solitamente n+1, che sta a significare che il Capo-Citt\u00e0 ha sempre un \"bollo\" pi\u00f9 di chiunque altro) che ne rappresenta l'importanza. \nIl goliarda che sia ammesso alla goliardia pur frequentando l'ultimo anno di liceo \u00e8 chiamato \"bustina\".\nI \"bolli\" sono anche di frequente utilizzati per determinare, in una disputa dialettica che finisce in parit\u00e0 o in determinate situazioni formali, chi deve offrire da bere. Da qui il motto \"pagat semper minus bolli\". \nLa tradizione pi\u00f9 antica della goliardia vuole che il primo bollo sia conseguito dopo almeno un anno di frequentazione goliardica e non universitaria, pertanto si pu\u00f2 creare uno sfasamento tra i bolli effettivi \"accademici\" e \"goliardici\" ed inoltre al conseguimento della laurea i bolli sono azzerati. Tale tradizione era ricollegata all'uscita definitiva del laureato dalla goliardia per effetto del suo ingresso nel mondo del lavoro.\nI goliardi sono pertanto cos\u00ec chiamati in base al loro numero di \"bolli\" effettivi:\nIl numero di bolli effettivi \u00e8 sempre visibile a tutti ispezionando la feluca del goliarda. Qui le tradizioni possono differire da citt\u00e0 a citt\u00e0, ma sostanzialmente sono cos\u00ec riassumibili:\nPer tradizione gli ammennicoli dovrebbero essere sempre donati, cos\u00ec come la feluca, o comunque dovrebbero rappresentare un evento, preferibilmente goliardico o connesso alla goliardia.\nCanti.\nI due inni della Goliardia sono\nAssieme ai due inni, esistono decine di altri canti goliardici. Fra i componimenti goliardici pi\u00f9 noti in lingua italiana si possono citare l'Ifigonia in Culide (la cui recita \u00e8 utilizzata come rito di iniziazione per le matricole) e il Processo a Sculacciabuchi da San Rocco frate.\nInsegne.\nPer \"insegne\" si intendono i manti, placche, copricapo, sai e qualsiasi cosa indichi il rango e la citt\u00e0 di appartenenza del Goliarda.\nFeluca e Orsina.\nLa feluca \u00e8 il tradizionale copricapo studentesco, simile al cappello che portava Robin Hood, \u00e8 patrimonio di tutti gli studenti di un ateneo e solitamente, all'atto dell'entrata, viene \"violentata\", ossia battezzata, e in alcune citt\u00e0 le viene tagliata la punta e tolto il giglio posto sulla calotta."}
{"id": "115944", "revid": "1935652", "url": "https://it.wikipedia.org/wiki?curid=115944", "title": "Sebastiano Baggio", "text": "Biografia.\nNacque a Ros\u00e0, in provincia e diocesi di Vicenza, il 16 maggio 1913.\nFormazione e ministero sacerdotale.\nConseguita la maturit\u00e0 classica, entr\u00f2 nel seminario di Vicenza, dove comp\u00ec gli studi di filosofia e di teologia. Inviato a Roma per seguire i corsi della Pontificia Universit\u00e0 Gregoriana, si laure\u00f2 in Diritto canonico.\nIl 21 dicembre 1935 fu ordinato presbitero dal vescovo Ferdinando Rodolfi.\nNel 1938 inizi\u00f2 il diretto servizio alla Santa Sede, svolgendo il suo lavoro nelle nunziature apostoliche in El Salvador, in Bolivia, in Venezuela, in Colombia, dove, in qualit\u00e0 di incaricato d'affari, cur\u00f2 tra l'altro l'organizzazione, a Cali, del congresso eucaristico dei paesi latinoamericani.\nNel periodo di attivit\u00e0 presso la Segreteria di Stato della Santa Sede (1946-1948) e poi come sostituto della Congregazione concistoriale (1950-1953), come gi\u00e0 durante la permanenza in America Latina, egli svolse sempre un intenso lavoro pastorale, esercitando il ministero nella parrocchia di Casal Bertone, dedicandosi all'assistenza dei bambini di Villa Nazaret.\nFu sempre legato allo scautismo, sul quale teneva conferenze e scriveva articoli di formazione spirituale, firmati con il nome di caccia \"Condor de los Andes\". Fu assistente generale dell'Associazione Scouts Cattolici Italiani (ASCI). In seguito, nel 1976, si spese per ottenere il riconoscimento dell'Associazione Guide e Scouts Cattolici Italiani (AGESCI, l'associazione che aveva preso da poco il posto dell'ASCI) da parte della Conferenza Episcopale Italiana.\nMinistero episcopale e cardinalato.\nNel 1953 papa Pio XII lo nomin\u00f2 nunzio apostolico in Cile, ove rimase per sei anni, affiancando l'episcopato del Cile nella promozione di varie iniziative pastorali, specialmente in aiuto alle popolazioni pi\u00f9 bisognose. Nel 1959 fu nominato delegato apostolico in Canada, dove visit\u00f2 tutte le diocesi, curando in modo speciale l'assistenza agli immigrati portoghesi e italiani; nel 1964 divenne nunzio apostolico in Brasile, e in questa immensa nazione svolse un'attivit\u00e0 intensa, promuovendo l'erezione di diciassette nuove diocesi e visitando le zone pi\u00f9 povere e disagiate e aiutando in ogni modo i missionari.\nNel 1969, durante il concistoro pubblico per la creazione dei nuovi cardinali di Santa Romana Chiesa, papa Paolo VI lo elev\u00f2 a cardinale e fino alla creazione del cardinale Salvatore Pappalardo fu il porporato italiano pi\u00f9 giovane. Fu nominato poi, dallo stesso pontefice, arcivescovo metropolita di Cagliari e ricevette il pallio.\nNel 1973 divent\u00f2 prefetto della Congregazione per i vescovi. In questa veste segu\u00ec il processo di riorganizzazione delle diocesi in Italia Successivamente fu nominato anche presidente della Pontificia commissione per l'America Latina, e della Commissione per la pastorale delle migrazioni e del turismo. Fu anche cardinale patrono del Sovrano Militare Ordine di Malta e, per alcuni anni, presidente della Pontificia commissione per lo Stato della Citt\u00e0 del Vaticano. Fu nominato camerlengo di Santa Romana Chiesa e sottodecano del Collegio cardinalizio, oltre che membro di diverse congregazioni romane.\nNei conclavi del 1978 fu considerato \"papabile\" da alcuni giornalisti, ma lui considerava la cosa improbabile.\nPer la profonda conoscenza dei problemi dell'America Latina, Baggio fu scelto da papa Paolo VI e confermato da papa Giovanni Paolo II tra i tre presidenti della riunione del Consiglio episcopale latinoamericano a Puebla nel 1979.\nMor\u00ec il 21 marzo 1993, all'et\u00e0 di 79 anni, al Policlinico Agostino Gemelli di Roma per una emorragia cerebrale. Riposa nella tomba di famiglia nel cimitero di Ros\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "115946", "revid": "155634", "url": "https://it.wikipedia.org/wiki?curid=115946", "title": "San Saba (rione di Roma)", "text": "San Saba, detto popolarmente \"il piccolo Aventino\", \u00e8 il ventunesimo rione di Roma, indicato con R. XXI.\nDi istituzione recente (bench\u00e9 di antica urbanizzazione), si trova al margine del grande polmone verde e archeologico del complesso Terme di Caracalla - Circo Massimo - Palatino.\nStoria.\nLa chiesa e il monastero.\nIl rione San Saba prende il nome dal monastero e relativa chiesa che furono per secoli dopo la caduta dell'impero la sua unica presenza abitata.\nAttorno al VII secolo alcuni eremiti s'insediarono sulle rovine di quella che era stata la caserma (\"statio\") della IV coorte dei \"vigiles\", opportunamente collocata in un luogo da cui si poteva dominare con lo sguardo una gran parte del territorio sudest della citt\u00e0, tra l'attuale Porta San Paolo - che per i romani era Porta Ostiensis - e Porta San Sebastiano - che per i romani era la Porta Appia.\nVerso l'VIII secolo, monaci orientali provenienti dalla comunit\u00e0 fondata a Gerusalemme da San Saba presero possesso del sito, e vi istituirono un monastero che nel IX secolo era considerato il pi\u00f9 importante della citt\u00e0, e dal quale si irradiava in questi secoli una vivace attivit\u00e0 diplomatica verso Costantinopoli e il mondo barbarico.\nIl monastero divenne col tempo assai ricco: possedeva, fra l'altro, il castello di Marino e il castello di Palo.\nLa sua propriet\u00e0 pass\u00f2 nei secoli dai benedettini ai cluniacensi, ai cistercensi, e dal 1573 al Collegio Germanico-Ungarico, retto dai Gesuiti che lo tengono ancor oggi.\nIl \"paese\" di oggi.\nCome mostrano le foto dell'epoca, ancora all'inizio del '900 la chiesa e il monastero di San Saba erano in piena campagna. Il primo piano regolatore di Roma (del 1909), produsse nel 1921, fra l'altro, i nuovi rioni popolari di San Saba e Testaccio, gli ultimi due rioni dentro le mura, scorporati dal territorio di Ripa.\nDopo l'unit\u00e0 d'Italia, il piano regolatore di Roma capitale aveva destinato a verde pubblico la zona, contigua alla Passeggiata Archeologica.\nTra il 1907 e il '14 il Blocco Popolare che governava la citt\u00e0 in quegli anni (radicali, repubblicani e socialisti, sindaco Ernesto Nathan) fece realizzare dall'Istituto Case Popolari sul Piccolo Aventino, fra la chiesa e le mura, 10 lotti di edilizia residenziale destinati alla piccola borghesia impiegatizia, tra gli ultimi insediamenti residenziali programmati dentro le mura Aureliane.\nIl rione fu progettato, come le case popolari di Testaccio, dall'allora giovane Quadrio Pirani, e in onore dell'intenzione programmatoria le strade ebbero nomi di grandi architetti: Gian Lorenzo Bernini e Francesco Borromini, Baccio Pontelli e il Palladio, Pirro Ligorio e il Bramante e via architettando danno il proprio nome a vie tranquille, larghe il giusto, alberate.\nSituato com'\u00e8 sulla spianata in cima ad un cocuzzolo, il rione \u00e8 percorso da salite e scalinate che digradano verso le mura o verso il sottostante Testaccio.\nLe case \"popolari\" sono villini bifamiliari ognuno con il suo giardinetto, e palazzine di non pi\u00f9 di 4 piani, con appartamenti luminosi e cortili spaziosi, ognuna rivestita di una cortina di mattoni dello stesso colore della cortina antica della chiesa e delle mura.\nStemma.\nD'azzurro al crescente lunare d'argento in capo e l'arco di Diana d'oro in punta (allusivo a Diana Aventina).\nIl rione odierno.\nMa il vero cuore di San Saba \u00e8 il giardino della piazza (piazza Bernini): ci sono alberi che fanno ombra alle panchine, due fontanelle per la sete di cani e bambini, al centro il monumentino ai caduti nella grande guerra, il mercato la mattina, il campo giochi installato nel recinto della chiesa, e la scuola elementare che affaccia anch'essa sulla piazza e dove il quartiere va a votare quando \u00e8 tempo di elezioni. C'\u00e8 il giornalaio, alcuni negozi di alimentari, un bar, una pizzeria , un ristorante , un pub , e una volta c'era anche un cinema - si chiamava Rubino - che ora \u00e8 diventato un piccolo teatro, l'Anfitrione. C'\u00e8, insomma, tutto quel che rende autonomo e riconoscibile un paese, appunto.\nComprese le abitudini dei residenti: cos\u00ec tutti finiscono per passare dalla piazza almeno una volta al giorno: i ragazzi che fanno la spola tra la scuola e il campo giochi, gli anziani che popolano le panchine, la gente al mercatino, un gruppetto di adulti che verso sera gioca a carte sul cofano di una macchina. E siccome molti degli abitanti di oggi sono i figli e i nipoti di quelli di allora - qui si sanno ancora molte cose degli altri, ci si saluta per strada, si chiacchiera incontrandosi sull'autobus.\nLa periferia di questo paese - assolutamente compiuto in s\u00e9 e felicemente appartato dal traffico bench\u00e9 ancora dentro le mura e collegatissimo - \u00e8 stata poi urbanizzata dagli anni '30 ai '60, soprattutto fuori dalle mura, e anche se ci sono ancora villini e i condomini hanno mantenuto dimensioni vivibili, i 2500 abitanti originari sono diventati forse 20.000.\nIl vincolo del parco archeologico e del complesso delle Terme di Caracalla hanno comunque frenato, fortunatamente, la passione romana del mattone.\nConfini.\nCelio, quartieri Ardeatino (Municipio Roma VIII) e Ostiense (Municipio Roma VIII), Testaccio, Ripa."}
{"id": "115947", "revid": "37401", "url": "https://it.wikipedia.org/wiki?curid=115947", "title": "Transitivit\u00e0 (linguistica)", "text": "Transitivit\u00e0 e intransitivit\u00e0 sono funzioni grammaticali che il verbo, nel caso esprima un'azione o uno stato del soggetto, pu\u00f2 assumere in determinati sistemi linguistici. Tradizionalmente, i grammatici hanno indicato nella transitivit\u00e0 di un verbo la capacit\u00e0 di far passare l'azione dal soggetto all'oggetto.\nUn assunto di base pu\u00f2 essere la considerazione che una proposizione costruita intorno ad un verbo transitivo pu\u00f2 essere rovesciata nella forma passiva:\nQuesto stesso rovesciamento non \u00e8 possibile con i verbi intransitivi:\nCome si vede, un verbo usato intransitivamente ha solo un argomento (il soggetto), mentre in proposizioni che usino verbi transitivi possono presentarsene un numero maggiore:\nStoria.\nLa transitivit\u00e0, cos\u00ec come altre idee e categorie di base che oggi rappresentano i rudimenti della linguistica, furono introdotte per la prima volta dagli stoici e dai peripatetici, ma essi probabilmente si riferivano all'intera frase contenente il verbo transitivo o intransitivo, non solo al verbo. Le scoperte degli stoici furono in seguito riprese e sviluppate dai filologi alessandrini.\nPropriet\u00e0 semantica.\nSi potrebbe a prima vista ritenere che l'intransitivit\u00e0 o la transitivit\u00e0 siano propriet\u00e0 immutabili di ciascun verbo, caratterizzandosi come propriet\u00e0 semantica. \u00c8 stata anzi questa la tendenza della grammatica tradizionale, fondata spesso sulla propensione a costruire un armamentario concettuale per la linguistica fondato sul significato. La distinzione tra transitivit\u00e0 e intransitivit\u00e0, pur avendo un buon valore descrittivo, \u00e8 poco scientifica. Di fatto, l'una e l'altra vengono rivelate in base al contesto, in particolare in base alle caratteristiche del predicato verbale.\nNello specifico, transitivit\u00e0 e intransitivit\u00e0 di un verbo, intese tradizionalmente, sono propriet\u00e0 di un verbo che attengono alla sua non disposizione a reggere un oggetto. L'intransitivit\u00e0 sarebbe dunque appannaggio dei verbi che non contemplano un oggetto o demandano il compito della reggenza dell'oggetto (di solito ad una preposizione). In sostanza, le nozioni di transitivit\u00e0 e intransitivit\u00e0 si fondano sulla nozione di complemento oggetto, inteso come persona o cosa su cui si trasferisce l'azione del soggetto. Cos\u00ec abbiamo:\nin cui l'azione del soggetto \"Mario\" si trasferisce all'oggetto \"Luigi\" per il tramite del verbo. Il trasferimento avviene senza l'uso di preposizioni, per cui \"Luigi\" risulta in questo caso un complemento diretto.\nDi fatto, la nozione di \"trasferimento dell'azione\", propria della connessione tra verbi transitivi e intransitivi, da un lato, e complementi oggetto, dall'altro \u00e8 un \"concetto ingenuo\", come si comprende considerando alcuni usi:\nMa si vedano anche le seguenti frasi:\nin cui \"il bravo\" non risulta essere un complemento oggetto tradizionalmente inteso, per cui dovrebbe essere allo stesso titolo possibile una frase come:\nLa linguistica moderna propende insomma per un drastico abbandono dell'opposizione transitivit\u00e0/intransitivit\u00e0 intesa come propriet\u00e0 semantica di ciascun verbo, accettando una catalogazione meramente descrittiva in vece di una catalogazione per forza di cose imprecisa. Se, dunque, generalmente sono considerati transitivi quei verbi che possono sempre essere resi in forma passiva, tale distinzione \u00e8 stata superata dalla teoria della valenza verbale di Lucien Tesni\u00e8re, il quale ha avanzato esempi in cui anche altri tipi di oggetto possono essere considerati come espansioni verbali. Ecco alcuni esempi:\nVerbi transitivi e intransitivi con cambio di verbo ausiliare.\nAnche la lingua italiana possiede delle peculiarit\u00e0 sintattiche in materia di accordo fra oggetto e verbo (il diverso rapporto ne determina esplicitamente la transitivit\u00e0 o l'intransitivit\u00e0) e fra ausiliare e particolarit\u00e0 del verbo (il suo essere transitivo o intransitivo). Questo a volte \u00e8 un argine insidioso quando si tratta di apprendere la lingua italiana in qualit\u00e0 di straniero.\nLa linguistica moderna nelle sue forme (sincronica e diacronica) ha accettato ormai, di fatto, la natura puramente contingente e insieme arbitraria delle regole anche grammaticali in una frase\nSi osservi ad esempio l'utilizzo multifunzionale del verbo italiano \"vivere\", che pu\u00f2 essere usato sia transitivamente sia intransitivamente.\nNel primo caso la funzione del verbo \"vivere\" (qui intransitiva) richiede l'ausiliare \"essere\", segue un complemento indiretto introdotto dalla preposizione \"a\", che ne chiarisce il carattere, intransitivo appunto.\nNel secondo esempio \u00e8 invece transitivo: richiede l'ausiliare \"avere\"(che fornisce un diverso carattere) e non \u00e8 pi\u00f9 seguito da un complemento indiretto (con preposizione); quello che segue \u00e8 invece un complemento oggetto interno.\nErgativit\u00e0.\nNelle cosiddette \"lingue ergative\" non avremo una distinzione tra transitivo e intransitivo, ma tra i casi \"ergativo\" e \"assolutivo\". In queste lingue, il soggetto di un verbo transitivo dotato di complemento oggetto, che abbia quindi il valore semantico di agente, sar\u00e0 marcato dal caso ergativo, mentre il paziente, o oggetto dell'azione, sar\u00e0 nel caso assolutivo.\nI soggetti di verbi intransitivi, caratterizzati perci\u00f2 come pazienti, saranno nel caso assolutivo. Una lingua ergativa avr\u00e0 perci\u00f2:\nL'unica lingua ergativa in Europa \u00e8 il basco, una lingua isolata. Si notino gli esempi seguenti:\nIn basco \"gizon\" \u00e8 \"uomo\", \"mutil\" \u00e8 \"ragazzo\", e il suffisso \"-a\" indica la forma dell'articolo definito. Si noti che \"gizon\" varia a seconda che sia soggetto di un verbo transitivo o intransitivo. La prima forma \u00e8 nel caso assolutivo (morfema zero) e la seconda \u00e8 in ergativo (desinenza in \"-k\")."}
{"id": "115953", "revid": "1305772", "url": "https://it.wikipedia.org/wiki?curid=115953", "title": "Davide Guarneri", "text": "Carriera.\nHa esordito a 5 anni nel minicross, categoria in cui vince 2 titoli (1994 e 1995) e conquista un 2\u00ba e un 3\u00ba posto.\nPassa poi alla 125, con cui nel 1999 \u00e8 secondo nel campionato italiano junior, che vince nel 2001.\nNel 2001 passaggio alla Junior e successivamente affermazione come campione del mondo Junior 125 (2002).\nNel 2003 passa alla KTM, esordisce nel campionato mondiale di motocross ad \u00e8 terzo nel tricolore seniores, agli Assoluti 125 e nel Supercampione.\nNel 2005, passato nel team Yamaha di Ilario Ricci, si classifica 3\u00ba nel campionato italiano, vince una manche nel mondiale MX2 (in Germania) e viene convocato nella squadra italiana al Motocross delle Nazioni in sostituzione dell'infortunato Alessio Chiodi.\nL'anno successivo \u00e8 penalizzato da un'infezione che lo debilita per gran parte del campionato e non riesce a ripetere gli exploit che lo avevano fatto conoscere nel 2005.\nNella stagione 2007 raccoglie una storica vittoria a Namur, in Belgio, su una delle piste pi\u00f9 belle e difficili del mondiale. Questo successo e una serie di buoni piazzamenti gli fanno guadagnare l'undicesima posizione nel campionato del mondo e la nuova convocazione nella squadra Italiana al Motocross delle Nazioni 2007 in terra americana.\nNel 2012 gareggia a Kiev nella squadra italiana, insieme a Samuele Bernardini e Manuel Monni, vincendo il Motocross delle Nazioni Europee.\nNel 2013 gareggia sempre nel mondiale motocross in classe MX1 in sella ad una KTM."}
{"id": "115954", "revid": "118426347", "url": "https://it.wikipedia.org/wiki?curid=115954", "title": "Dialetto brabantino", "text": "Il dialetto brabantino (\"Brabants\") \u00e8 un dialetto della lingua olandese parlato nei Paesi Bassi (provincia del Brabante settentrionale), Belgio (provincie di Anversa, Brabante Fiammingo e parte delle Fiandre Orientali), corrispondente al territorio olandofono dell'antico Ducato di Brabante."}
{"id": "115958", "revid": "1305772", "url": "https://it.wikipedia.org/wiki?curid=115958", "title": "Command pattern", "text": "Nella programmazione ad oggetti, il Command pattern \u00e8 uno dei pattern fondamentali, definiti originariamente dalla Gang of Four.\nIl Command pattern \u00e8 uno dei design pattern che permette di isolare la porzione di codice che effettua un'azione (eventualmente molto complessa) dal codice che ne richiede l'esecuzione; l'azione \u00e8 incapsulata nell'oggetto Command.\nL'obiettivo \u00e8 rendere variabile l'azione del client senza per\u00f2 conoscere i dettagli dell'operazione stessa. Altro aspetto importante \u00e8 che il destinatario della richiesta pu\u00f2 non essere deciso staticamente all'atto dell'istanziazione del command ma ricavato a tempo di esecuzione.\nEsempio.\nIn un modulo (python) \u00e8 definita la classe che segue.\nclass RoomHandler:\nQuesta \u00e8 destinata ad occuparsi della gestione delle camere di una casa nonch\u00e9, attualmente, allo svolgimento di alcuni lavori da eseguire.\nSono infatti definite alcune sottoclassi che implementano diversi lavori che \u00e8 possibile svolgere sulle pareti delle camere.\nclass Painter(RoomHandler)\n def actionWork(self, arguments):\n \"\"\" paint some walls \"\"\"\nclass PaperGluer(RoomHandler)\n def actionWork(self, arguments):\n \"\"\" glue wallpaper to some walls \"\"\"\nclass ShelfMounter(RoomHandler)\n def actionWork(self, arguments):\n \"\"\" mount shelves to some walls \"\"\"\nQuesto approccio presenta diversi aspetti negativi.\nSegue il codice equivalente strutturato seguendo le indicazioni del pattern:\nclass Command:\n def execute(self):\n raise NotImplementedError\nclass PaintWallCommand(Command)\n def execute(self, wall):\n \"\"\" paint a wall \"\"\"\nclass GlueWallPaperCommand(Command)\n def execute(self, wall):\n \"\"\" glue wall paper to a wall \"\"\"\nclass MountShelfCommand(Command)\n def execute(self, wall):\n \"\"\" mount shelf to a wall \"\"\"\nSia nell'atto di creazione di un'istanza \"RoomHandler\", sia a \"run-time\", \u00e8 possibile selezionare le azioni che si intende svolgere:\ndef createRoomHandler(self):\n handler = RoomHandler()\n handler.addWork(PaintWallCommand())\n handler.addWork(MountShelfCommand())\nclass RoomHandler(self)\n def actionWork(self):\n for work in self.getWorks():\n work.execute(self.getSelectedWall())"}
{"id": "115961", "revid": "154893", "url": "https://it.wikipedia.org/wiki?curid=115961", "title": "Dniepr", "text": ""}
{"id": "115962", "revid": "585241", "url": "https://it.wikipedia.org/wiki?curid=115962", "title": "Dialetto gheldrico meridionale", "text": "Il gheldrico meridionale (in olandese \"Zuid-Gelders\") \u00e8 un gruppo di dialetti della lingua olandese parlati nella provincia della Gheldria nei Paesi Bassi e attorno alla citt\u00e0 di Kleve in Germania. Vengono talvolta inclusi tra i dialetti brabantini, un altro gruppo di dialetti, pi\u00f9 vasto, al quale il gheldrico meridionale \u00e8 imparentato.\nLo status di dialetto differisce notevolmente dai Paesi Bassi alla Germania. Nei primi, essendo questo dialetto strettamente imparentato con la lingua nazionale, \u00e8 stato solo relativamente influenzato. In Germania, invece, a cominciare dal 1713, quando la Prussia prese il controllo dell'area, il dialetto \u00e8 soggetto a influenza da parte del tedesco, col quale per\u00f2 \u00e8 solo lontanamente imparentato, ma che sta lasciando molti segni distintivi, in particolar modo nel vocabolario.\nInoltre, la zona di Duisburg-Kleve, altamente industrializzata, ha attratto immigrati da altre parti della Germania e dall'estero durante il XIX e XX secolo provocando un notevole declino del dialetto stesso lasciando il posto al tedesco standard. Nella zona di Duisburg, ad esempio, il dialetto \u00e8 completamente scomparso.\nLa linea meridionale del gheldrico meridionale \u00e8 la linea di Uerdingen. Su questa linea si trovano tuttora diverse cittadine dove si parla il gheldrico meridionale: Kempen, H\u00fcls (\"Krefeld\"), Saarn (\"M\u00fclheim an der Ruhr\"), Kettwig (\"Essen\"), Elberfeld (\"Wuppertal\"), Gummersbach e Wiedenest (\"Bergneustadt\"). Il solo comune della Vestfalia dove si parla tradizionalmente il gheldrico meridionale \u00e8 Wenden."}
{"id": "115963", "revid": "22166", "url": "https://it.wikipedia.org/wiki?curid=115963", "title": "Cellula eucariota", "text": ""}
{"id": "115964", "revid": "6340", "url": "https://it.wikipedia.org/wiki?curid=115964", "title": "Cellula procariota", "text": ""}
{"id": "115965", "revid": "344646", "url": "https://it.wikipedia.org/wiki?curid=115965", "title": "Eurovision Song Contest 1985", "text": "Il trentesimo Gran Premio Eurovisione della Canzone si tenne a G\u00f6teborg (Svezia) il 4 maggio 1985.\nStoria.\nI Paesi Bassi, a causa di una festivit\u00e0 nazionale, non parteciparono al concorso del 1985; anche la Iugoslavia si ritir\u00f2. Grecia e Israele, per\u00f2, rientrarono lasciando il numero di paesi partecipanti a 19. Questa edizione del \u201cGran Premio dell'Eurovisione\u201d fu davvero innovativa con 10 000 posti a sedere per il pubblico e una scenografia moderna ed elegante. Dopo molti ultimi posti ci fu finalmente un po' di fortuna per la Norvegia: la canzone \"La det swinge\", interpretata dal duo Bobbysocks, vinse infatti il concorso. Il duo era composto da Elisabeth Andreasson (che aveva gi\u00e0 partecipato per la Svezia nel 1982 con il gruppo Chips) e Hanne Krogh (Norvegia 1971); entrambe ritorneranno all'ESC negli anni a seguire, la prima nel 1994 e 1996, la seconda, nel 1991. Fra i partecipanti troviamo l'ex vincitore Izhar Cohen. La manifestazione fu presentata dall'ex partecipante svedese Lill Lindfors che sorprese il pubblico e l'EBU, con un'esibizione in cui sembrava si fosse persa la gonna; in realt\u00e0 la gag fu preparata. Al Bano e Romina Power ritornano all'Eurofestival e, ancora una volta, si piazzano al settimo posto con il brano \"Magic, oh magic\".\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Haris Andreadis (Cipro e Grecia), Michel Bernholc (Francia), Juan Carlos Calder\u00f3n (Spagna), Jose Calv\u00e1rio (Portogallo), John Coleman (Regno Unito), Norbert Daum (Lussemburgo), Fio Zanotti (Italia), Terje Fjaern (Norvegia), Curt-Eric Holmquist (Belgio e Svezia), Wolfgang K\u00e4fer (Danimarca), Noel Kelehan (Irlanda), Anita Kerr (Svizzera), Garo Mafyan (Turchia), Kobi Oshrat (Israele), Richard \u00d6sterreicher (Austria), Rainer Pietsch (Germania) e Ossi Runne (Finlandia).\nClassifica.\n12 punti"}
{"id": "115966", "revid": "1543377", "url": "https://it.wikipedia.org/wiki?curid=115966", "title": "Outlook Express", "text": "Outlook Express \u00e8 un client di posta elettronica sviluppato da Microsoft, preinstallato su sistemi operativi Windows a partire da Windows 98 fino all'uscita di Windows XP, ma poteva essere installato anche su Windows 95 e Windows 3.1, come opzione facoltativa della procedura di installazione delle versioni 4 e 5 di Internet Explorer, ed esistono versioni anche per Mac OS e UNIX.\nCon l'arrivo di Windows Vista il programma \u00e8 stato sostituito da Windows Mail.\nOutlook Express \u00e8 uscito insieme alla versione 4 di Internet Explorer come versione potenziata del precedente programma Microsoft Internet Mail e News (del quale conserva ancora il nome dell'eseguibile, codice_1).\nDifferenze tra Outlook Express e Microsoft Outlook.\nOutlook Express non \u00e8 una versione ridotta di Microsoft Outlook, l'altro client di posta elettronica di Microsoft: la base di codice dei due programmi \u00e8 totalmente differente, cos\u00ec come la struttura del programma, nonostante nel tempo i due software si siano influenzati reciprocamente.\nLa differenza fondamentale tra Outlook Express ed Outlook risiede nel fatto che quest'ultimo contiene anche funzioni di agenda e calendario, ed \u00e8 pensato soprattutto per essere utilizzato in ambito aziendale come client di Microsoft Exchange. Outlook Express invece si concentra esclusivamente sulla gestione di posta elettronica e newsgroup, offrendo un'interfaccia semplice e intuitiva anche per gli utenti meno esperti.\nDa quando Microsoft ha deciso di integrarlo \"di serie\" nel suo sistema operativo, Outlook Express ha conosciuto diversi aggiornamenti e revisioni del proprio codice, sia per adeguarsi alla nuova interfaccia e funzionalit\u00e0 sviluppate via via nelle varie versioni di Outlook, sia per correggere i numerosi bug di sicurezza rilevati.\nOutlook invece non \u00e8 compreso in Windows e per averlo bisogna acquistare il pacchetto Office. Inoltre Microsoft Exchange \u00e8 compreso solo in un pacchetto aggiuntivo.\nCaratteristiche.\nLa funzione \"gestione identit\u00e0\" consente di raggruppare sotto un unico \"contenitore\" anche proteggibile da password, una serie di account sia di posta che di newsgroup, dando la possibilit\u00e0 di separare gli account di una persona da quelli di un'altra pur usando un unico utente in windows, oppure separare per comodit\u00e0 d'uso gli account lavorativi da quelli personali sempre nell'ambito di un unico utente windows. \u00c8 quindi possibile avere X utenti (sistema operativo) per Y identit\u00e0 (Outlook Express) contenenti ognuna N account. Nei successori di Outlook Express questa caratteristica non viene pi\u00f9 supportata, demandando il tutto alla sola separazione degli utenti del sistema operativo.\nLimiti di Outlook Express.\nOutlook Express organizza la posta in cartelle e ognuna di esse viene salvata in un file dbx. Questi file possono raggiungere la dimensione massima di 2 GB, limite ormai superato da Windows Mail. Rimane possibile grazie a diversi tool non ufficiali estendere questo limite."}
{"id": "115967", "revid": "767487", "url": "https://it.wikipedia.org/wiki?curid=115967", "title": "Tano da morire", "text": "Tano da morire \u00e8 un film musical del 1997 diretto da Roberta Torre.\nTratta della mafia, ma anche allo stile di vita siciliano, con stile musicale, comico e grottesco.\nTrama.\nIl film \u00e8 ispirato ad una storia vera, l'omicidio di Tano Guarrasi, macellaio alla Vucciria di Palermo per copertura, ma importante esponente della mafia; all'inizio del film si assiste al suo omicidio e si ripercorrono le tappe che hanno portato il personaggio nella mafia, la sua affiliazione ma anche i rapporti con la famiglia. La storia viene rappresentata da Roberta Torre con uso di frequenti flashback e con toni grotteschi, numeri musicali comici, in cui Tano viene accolto nella \"famiglia\" con un ballo stile \"La febbre del sabato sera\" (accompagnato dalla canzone \"Simme 'a mafia\") e i familiari piangono la sua morte a tempo di rap (\"O rap 'e Tano\", appunto). Alcune scene sono girate nei luoghi reali, piazze e strade del mercato della Vucciria, altre sono ricostruite negli studi di posa dei Cantieri Culturali alla Zisa, dallo scenografo Fabrizio Lupo che in collaborazione con il direttore della fotografia Daniele Cipr\u00ec ricostruisce le atmosfere di un teatrino di quartiere, con la piazza del mercato con le sue tende lampade e bancarelle del pesce, la bottega del \"Carnezziere\" cos\u00ec viene chiamato il macellaio a Palermo.\nRiconoscimenti.\nProiettato al Festival Internazionale del Cinema di Venezia 1997, ha ottenuto il premio Settimana internazionale della critica; vince anche il Premio Leone del Futuro - Premio Venezia Opera Prima \"Luigi De Laurentiis\"; ottiene la menzione speciale Fipresci.\nIl film vinse il David di Donatello 1998 per il miglior regista esordiente (Roberta Torre) e per il migliore musicista (Nino D'Angelo).\nVinse inoltre 3 Nastri d'argento per le categorie: Miglior regista esordiente, Migliori attrici non protagoniste e Miglior colonna sonora.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "115970", "revid": "599013", "url": "https://it.wikipedia.org/wiki?curid=115970", "title": "Andrea Chiurato", "text": "Professionista dal 1989 al 1998, fu medaglia d'argento nella cronometro Elite dei campionati del mondo 1994.\nCarriera.\nPass\u00f2 professionista nel 1989 con la maglia della nuova Polli-Mobiexport guidata da Ivano Fanini, vincendo una tappa all'Herald Sun Tour. Nel 1992 si trasfer\u00ec alla Gatorade-Chateau d'Ax capitanata da Gianni Bugno, e in stagione partecip\u00f2 al suo primo Tour de France.\nNel 1994 vinse la medaglia d'argento nella prova a cronometro Elite ai campionati del mondo in Sicilia, dietro a Chris Boardman e davanti a Jan Ullrich, nell'edizione in cui tale prova venne introdotta. Nello stesso anno si aggiudic\u00f2 anche il Gran Premio di Lugano e due tappe al Sun Tour. In coppia con Tony Rominger vinse il Gran Premio Telekom del 1995.\nRitiratosi dall'attivit\u00e0 agonistica \u00e8 diventato allenatore. Attualmente allena la squadra del Velo Club Bellinzona a Bellinzona, in Svizzera, raggiungendo buoni risultati con i giovani corridori ticinesi."}
{"id": "115971", "revid": "115475671", "url": "https://it.wikipedia.org/wiki?curid=115971", "title": "Sovrastruttura", "text": "Nel pensiero di Karl Marx (marxismo) e nel relativo materialismo storico s'intende per sovrastruttura ogni tipo di concetto (tipicamente un'ideologia) non attinente ai rapporti economici, i quali ultimi costituiscono la struttura, la sola reale sostanza dei rapporti umani. Fondamentale, a tal proposito, il ruolo mistificante svolto dall'ideologia, creata dalla classe egemone per meglio soggiogare le classi sociali subalterne. Nella teoria sociale marxista, la sovrastruttura \u00e8 la forma particolare attraverso cui la soggettivit\u00e0 umana entra stabilmente in contatto con la struttura materiale della societ\u00e0. La forma \u00e8 per certi versi oggettiva, per altri soggettiva. La relazione tra sovrastruttura e base \u00e8 considerata dialettica, e non una distinzione tra effettive entit\u00e0 \"nel mondo\".\nDescrizione.\nMarx stesso introduce il concetto nella Prefazione a \"Per la critica dell'economia politica\" del 1859. Il passaggio di spicco \u00e8 riprodotto di seguito:\nRiflessione teorica successiva.\nIl rapporto tra struttura e superstruttura, e il ruolo dell'ideologia, sono stati al centro della riflessione teorica marxista successiva. Il fraintendimento riduttivo, operato da molti discepoli del marxismo, circa il ruolo attribuito alla struttura quale unico ed esclusivo determinante \u00e8 stato oggetto di autocritica da parte dello stesso Friedrich Engels. Questi, in una lettera a Joseph Bloch del 21 settembre 1890, assumeva su s\u00e9 e Marx la responsabilit\u00e0 nell'aver attribuito un'importanza eccessiva alla struttura economica, circostanza dovuta alla necessit\u00e0 e all'urgenza di fronteggiare le obiezioni degli avversari che negavano quel \"principio fondamentale\". Per questo motivo, in particolare, venne a mancare \"il tempo e l'occasione di mettere nel giusto risalto gli altri momenti partecipi dell\u2019azione reciproca\", compresa la possibilit\u00e0 che la sovrastruttura, pure determinata dalla struttura, potesse essa stessa agire su quest'ultima e modificarla.\nA mettere un'enfasi particolare sull'importanza della sovrastruttura sarebbe stato Antonio Gramsci, nei suoi \"Quaderni del carcere\", nei quali svilupp\u00f2 una teoria che riconosceva alle ideologie (la sovrastruttura) la capacit\u00e0 di mobilitare le masse e di investire la struttura economica, agendo, cos\u00ec sul \u00abblocco storico\u00bb (inteso come l'insieme della struttura e della sovrastruttura), come fattore di mutamento dell'intera societ\u00e0."}
{"id": "115975", "revid": "6923", "url": "https://it.wikipedia.org/wiki?curid=115975", "title": "Eurovision Song Contest 1986", "text": "Il trentunesimo Gran Premio Eurovisione della Canzone si tenne a Bergen (Norvegia) il 3 maggio 1986.\nStoria.\nGrecia e Italia si ritirarono dal concorso del 1986. I Paesi Bassi e la Jugoslavia ritornarono e l'Islanda fece il suo debutto. Quest'ultima voleva partecipare da alcuni anni, ma non potendo affrontare l'organizzazione del concorso, in caso di vittoria, decise di aspettare sino a quando sarebbe stata pronta per tale evenienza. I paesi partecipanti, quindi, furono 20. Il Lussemburgo port\u00f2 la cinquecentesima canzone del concorso, \"L'amour de ma vie\", interpretata da Sherisse Laurence. Il \u201cGran Premio dell'Eurovisione\u201d fu una grande opportunit\u00e0 commerciale per il paese ospitante, inusuale per quel periodo dell'anno. La vincitrice fu Sandra Kim per il Belgio. La cantante disse di avere quindici anni, ma in realt\u00e0 ne aveva solo tredici. Con la canzone \"J'aime la vie\" il Belgio vinse per la prima volta il \u201cGran Premio\u201d e, in tal modo, tutti i paesi partecipanti al primo ESC del 1956, avevano vinto, almeno una volta, il concorso.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Anders Berglund (Svezia), Hans Blum (Germania), Jo Carlier (Belgio), Martyn Ford (Cipro), Colin Frechter (Portogallo), Nikica Kalogjera (Jugoslavia), Noel Kelehan (Irlanda), Melih Kibar (Turchia), Egil Monn-Iversen (Norvegia e Danimarca), Eduardo Leiva (Spagna), Richard \u00d6sterreicher (Austria), Jean-Claude Petit (Francia), Ossi Runne (Finlandia), Atilla Sereftug (Svizzera), Rolf Soja (Lussemburgo), Gunnar Thordarsson (Islanda), Harry van Hoof (Paesi Bassi) e Yoram Zadok (Israele). La canzone britannica non ha usato l'accompagnamento orchestrale.\nClassifica.\n12 punti"}
{"id": "115979", "revid": "1745361", "url": "https://it.wikipedia.org/wiki?curid=115979", "title": "Serial cinematografico", "text": "Il serial cinematografico (in inglese noto come \"serial film\" o \"movie serial\") \u00e8 un tipo d'opera ad episodi proposta al cinema, molto in voga negli anni trenta e quaranta in particolare negli Stati Uniti.\nQuesti serial in pratica costituivano un \"film esteso\" e solitamente erano costituiti da 15 episodi, ognuno dei quali veniva proiettato per una settimana nella stessa sala cinematografica. La conclusione di ogni episodio del serial generalmente era caratterizzata dal \"cliffhanger\", ovvero dal finale aperto, in sospeso, per invitare il pubblico ad andare al cinema anche la settimana successiva.\nCon l'avvento della televisione, questi serial vennero proposti dai network e la loro popolarit\u00e0 crebbe. Negli anni quaranta e nei primi anni cinquanta i serial erano stati cos\u00ec numerosi che cominciarono a perdere popolarit\u00e0. L'aumento dei costi di produzione, la crescente realizzazione di lungometraggi sempre pi\u00f9 sofisticati e la diffusione della televisione, nel periodo 1949-52, ne sancirono il definitivo declino.\nDivennero noti anche in Italia col nome di Cineromanzi, e possono essere considerati gli antesignani delle moderne serie televisive.\nStoria.\nBench\u00e9 il primo serial della storia del cinema sia stato \"What Happened to Mary?\", prodotto dalla Edison Studios, \"The Adventures of Kathlyn\" - prodotto a Chicago dalla Selig - \u00e8 considerato pi\u00f9 importante perch\u00e9 adotta il sistema del cliffhanger: Il sistema - che incontra il favore del pubblico - diventa una sorta di marchio che connota da allora in poi il film seriale.\nIn Francia, Louis Feuillade adotta al cinema il genere del feuilleton, girando gi\u00e0 nel 1910 una serie di cortometraggi che hanno come protagonista il piccolo B\u00e9b\u00e9, interpretato dall'attore bambino Ren\u00e9 Dary di soli 5 anni. Ma \u00e8 con il personaggio di Fant\u00f4mas che Feuillade entra a buon diritto nella storia del cinema come uno degli inventori del serial. Nel 1913, gira per la Gaumont il suo primo film tratto dai romanzi di Marcel Allain e Pierre Souvestre. Il successo \u00e8 clamoroso e il regista mette subito in cantiere altri cinque episodi. Solo la guerra riesce a fermare per il momento Fant\u00f4mas.\nNasce intanto la diva del serial cinematografico: \u00e8 Pearl White che, con \"The Perils of Pauline\", serial in venti episodi prodotto dalla Path\u00e9, raggiunge fama mondiale. Il suo nuovo serial, \"I misteri di New York\", incontra un successo ancora maggiore. Atletica e sportiva, Pearl White si comporta sul set come una stunt woman, tanto da rimanere pi\u00f9 volte ferita ed essere costretta, nei film successivi, a usare una controfigura.\nLa Gaumont, in risposta ai serial della Path\u00e9, mette in lavorazione \"Les Vampires\": si tratta di una banda di ladri capitanata dal Gran Vampiro che mette a soqquadro la vita sociale della borghesia francese. Nella banda, spicca l'affascinante Irma Vep (anagramma di \"vampire\"), la bella e intrigante Musidora che, in calzamaglia nera, si aggira nelle notti parigine alla testa dei fuorilegge. La serie \u00e8 composta di dodici episodi, presentati uno la settimana: il pubblico francese va in delirio ma il prefetto di polizia fa interdire le proiezioni pubbliche perch\u00e9 nel film la polizia risulta ridicolizzata. Osannato dai surrealisti, \"Les Vampires\" resta un classico del cinema.\nNel 1913, a Chicago, il produttore cinematografico William Nicholas Selig ha l'idea di adottare anche al cinema il sistema usato dai quotidiani che pubblicano le loro storie a puntate con un finale che rimanda al numero successivo per lo scioglimento di un importante snodo narrativo. Selig produce il secondo serial in assoluto della storia del cinema, \"The Adventures of Kathlyn\", introducendo cos\u00ec nella storia un elemento di suspense alla fine di ogni episodio. Il suo inserimento, provoca curiosit\u00e0 nello spettatore, indotto a seguire la puntata successiva per vedere come andr\u00e0 a finire. L'espediente narrativo prender\u00e0 il nome di \"Cliffhanger\". Il serial, interpretato dalla bionda e atletica Kathlyn Williams, ottiene un enorme successo, veicolato anche dalle puntate che appaiono pubblicate contemporaneamente sul Chicago Tribune, tanto che, con il suo nome, viene chiamato anche un ballo e un cocktail.\nA partire dagli anni trenta alcune case cinematografiche, come ad esempio la Republic Pictures, si specializzarono nella produzione di serial che avevano come oggetto i supereroi o comunque personaggi dei fumetti. Di seguito un elenco delle principali produzioni dell'epoca.\nElenco.\nGenere supereroistico o tratto dai fumetti.\nFurono tuttavia molte altre le strisce a fumetti che negli USA poterono contare su almeno un serial: si possono citare ancora \"The Lone Ranger\", \"Phantom Rider\",\"Batman\" e \"Superman\", questi ultimi due molto prima delle corrispondenti serie cinematografiche."}
{"id": "115981", "revid": "1039155", "url": "https://it.wikipedia.org/wiki?curid=115981", "title": "Momo (romanzo)", "text": "Momo \u00e8 un romanzo di genere fantastico dello scrittore tedesco Michael Ende pubblicato nel 1973.\nSi tratta dell'opera pi\u00f9 famosa di Ende dopo \"La storia infinita\" ed \u00e8 stato oggetto di due trasposizioni per il grande schermo: un film nel 1986 e un lungometraggio a cartoni animati nel 2001.\nTrama.\nNelle rovine di un anfiteatro, posto in prossimit\u00e0 di una citt\u00e0 non specificata, vive Momo, una ragazzina di origine misteriosa. \u00c8 arrivata presso le rovine senza i genitori e indossando un lungo cappotto di seconda mano. \u00c8 analfabeta e non sa contare. Non sa neppure quanti anni abbia: quando le viene chiesto, risponde \"Se mi ricordo bene, ci sono sempre stata\". \u00c8 degna di nota nel vicinato, perch\u00e9 ha l'abilit\u00e0 straordinaria di saper ascoltare, ascoltare davvero. Semplicemente stando con le persone e ascoltandole, le sa aiutare a trovare risposte ai loro problemi, fare pace l'uno con l'altro e inventare giochi divertenti. Il consiglio dato alle persone \"Va' da Momo che ti passa!\" \u00e8 diventata una frase familiare e Momo si fa tanti amici, specialmente uno spazzino onesto e silenzioso, Beppo, e una guida turistica poetica e introversa, Gigi.\nQuesta piacevole atmosfera viene rovinata dall'arrivo dei Signori Grigi, che in seguito si rivelano essere una razza di parassiti sovrannaturali che rubano il tempo delle persone. Mostrandosi come uomini pelati con cappello a bombetta, dalla pelle grigia e dai vestiti dello stesso colore, questi strani individui si presentano quali rappresentanti della Cassa di Risparmio del Tempo e promuovono l'idea del \"risparmio del tempo\" tra la popolazione: apparentemente, il tempo pu\u00f2 essere depositato presso la Cassa e in seguito restituito al cliente con gli interessi. Dopo aver incontrato i Signori Grigi, si fa in modo che le persone si dimentichino di loro, ma non della decisione di risparmiare pi\u00f9 tempo possibile per un uso futuro. Gradualmente, l'influenza sinistra dei Signori Grigi colpisce tutta la citt\u00e0: la vita diventa sterile, priva di tutte le cose che sono considerate una perdita di tempo, come le attivit\u00e0 sociali, lo svago, l'arte, l'immaginazione e persino dormire. Gli edifici e i vestiti vengono fatti esattamente uguali per tutti e il ritmo della vita diventa frenetico. In realt\u00e0, pi\u00f9 tempo le persone risparmiano, meno ne hanno; il tempo che risparmiano viene loro effettivamente rubato. Viene invece consumato dai Signori Grigi, sotto forma di sigarette fatte con i petali essiccati delle Orefiori che rappresentano il tempo. Senza queste sigarette infatti i Signori Grigi non possono esistere.\nMa Momo \u00e8 un ostacolo per il piano dei Signori Grigi e per la Cassa di Risparmio del Tempo grazie alla sua personalit\u00e0 speciale. I Signori Grigi provano diversi piani per sviarla dal tentativo di fermarli ma falliscono tutti. Uno di loro prova ad assoggettarla con bambole di ogni tipo, ma Momo non prova interesse, perch\u00e9 per lei le bambole sono solo delle cose. Momo guarda compassionevole il Signore Grigio percependo la sua inquietudine, e domanda se c'\u00e8 qualcuno che lo ami o che gli voglia bene. A queste parole, l'uomo in bombetta rimane stravolto, mostrando un'espressione di paura e dolore, e in un impeto improvviso rivela a Momo le sue origini e quello che fa la Banca del Tempo, cosicch\u00e9 Momo scopre che l'essenza dei Signori Grigi \u00e8 fatta solo di solitudine e di tristezza. Quando anche gli amici intimi di Momo cadono sotto l'influenza dei Signori Grigi in un modo o nell'altro, la piccola si rende conto che tutta l'umanit\u00e0 \u00e8 in pericolo, e va in cerca dell'amministratore del Tempo, Mastro Secundus Minutus Hora, trovando un'alleata anche in Cassiopea, una tartaruga che pu\u00f2 comunicare facendo apparire scritte sul proprio guscio ed \u00e8 anche in grado di vedere ci\u00f2 che succeder\u00e0 nei trenta minuti che seguono. L'avventura porta Momo nelle profondit\u00e0 del suo cuore, da cui il suo tempo scorre sotto forma di adorabili Orefiori, al nascondiglio dei Signori Grigi, dove il tempo che le persone pensano di risparmiare viene accumulato.\nPer contrastare i Signori Grigi, Mastro Hora ferma il tempo ma prima d\u00e0 a Momo un'Orafiore da portare con s\u00e9: la bambina ha esattamente sessanta minuti per sconfiggere i Signori Grigi, in un mondo congelato dove solo lei e i malvagi sono ancora in grado di muoversi. Momo segue i Signori Grigi furtivamente nel loro nascondiglio sotterraneo: essi, a causa del blocco temporale, sono costretti a decimarsi per allungare il pi\u00f9 possibile la scorta di tempo. Con i consigli di Cassiopea e usando l'Orafiore, Momo riesce a chiudere la porta della camera di sicurezza. Nel tentativo di sopravvivere prima che le loro sigarette possano consumarsi, i pochi Signori Grigi restanti inseguono Momo, ma inutilmente, finendo quindi per svanire a uno a uno. L'ultimo Signore Grigio, allo stremo delle sue energie, supplica la bambina di dargli l'Orafiore: dopo averne ricevuto un rifiuto svanisce anche lui osservando che \"\u00c8 bene che sia finita\".\nUsando l'ultimo minuto che ha prima che la sua Orafiore si sbricioli, Momo riapre il deposito, liberando quindi i milioni di Orefiori l\u00ec immagazzinate. Il tempo rubato torna ai veri proprietari e nei loro cuori, e tutti ricominciano le loro vite senza immaginare ci\u00f2 che era accaduto. Momo si riunisce con i suoi amici mentre Mastro Hora si rallegra con Cassiopea.\nTema principale.\nIl tema centrale del romanzo \u00e8 quello del tempo e del modo in cui esso viene impiegato nella societ\u00e0 occidentale moderna. Attraverso un simbolismo fantastico e immaginario, esso porta una feroce critica al consumismo e alla frenesia del vivere moderno, che nel suo progresso tecnologico e produttivo perde completamente di vista l'obiettivo della felicit\u00e0 delle persone e della qualit\u00e0 della vita.\nIl tempo rubato dagli uomini grigi agli abitanti della citt\u00e0 \u00e8 un'evidente metafora dei piaceri che si ricavano dall'assaporare, nell'attimo, le piccole cose belle della vita."}
{"id": "115987", "revid": "18143", "url": "https://it.wikipedia.org/wiki?curid=115987", "title": "Cantagiro 1967", "text": "Il Cantagiro 1967 si svolse dal 21 giugno all'8 luglio 1967 e fu presentata da Nuccio Costa con Walter Chiari nel ruolo di direttore di gara.\nLuoghi della manifestazione.\nPart\u00ec da Catania e successivamente si svolse nelle citt\u00e0 di cui l'ordine: Siracusa, Messina, Palermo, Rimini, Ancona, Macerata e Pescara. La citt\u00e0 dove si svolse la finale fu Fiuggi.\nElenco delle canzoni.\nGirone A.\n\"non c'\u00e8 classifica\""}
{"id": "115989", "revid": "108751", "url": "https://it.wikipedia.org/wiki?curid=115989", "title": "Re del Kent", "text": "La tabella contiene una lista dei re del Kent. \nNella terza colonna \u00e8 presente il titolo in latino e, sotto, il titolo in antico inglese. I foni \u00fe e \u00f0 corrispondevano a due fonemi distinti (th dura e dolce). Il carattere 7 rappresentava il &amp; usato nella scrittura contemporanea anglosassone."}
{"id": "115996", "revid": "124885636", "url": "https://it.wikipedia.org/wiki?curid=115996", "title": "Francesco Nuti", "text": "Biografia.\nNasce a Prato il 17 maggio del 1955, figlio di Renzo Nuti, barbiere originario del Mugello, e di Anna Giglio, originaria di Crotone. Ha un fratello maggiore di nome Giovanni, medico, \nmusicista e compositore. Trascorre i suoi primi anni di vita nel capoluogo toscano, per poi trasferirsi, a causa del lavoro del padre, a Narnali, una frazione di Prato.\nEsordi.\nMuove i suoi primi passi nel mondo dello spettacolo - seppur amatorialmente - quando \u00e8 ancora studente, portando in scena diversi monologhi scritti di suo pugno e proseguendo con una certa assiduit\u00e0 anche dopo essere stato assunto come operaio presso un'impresa tessile di Prato. Sul finire degli anni settanta, diviene membro del trio cabarettistico dei Giancattivi - gruppo gi\u00e0 composto da Alessandro Benvenuti e Athina Cenci - in sostituzione di Antonio Catalano, il quale era gi\u00e0 entrato nel gruppo come sostituto di Franco Di Francescantonio, a sua volta sostituto dell'originario componente del trio Paolo Nativi. In quegli anni, i Giancattivi partecipano a trasmissioni di grande successo, come la radiofonica \"Black Out\" e la televisiva \"Non stop\". Il trio, dietro la regia dello stesso Benvenuti, compie poi il suo esordio cinematografico nel 1981, con il film \"Ad ovest di Paperino\", che ripropone parte del repertorio storico del gruppo.\nNel 1982, abbandona il trio, che di l\u00ec a tre anni si scioglier\u00e0 definitivamente, ed inizia una carriera cinematografica \"solista\", prendendo parte, in veste di sceneggiatore ed interprete protagonista, ad alcuni film diretti da Maurizio Ponzi: \"Madonna che silenzio c'\u00e8 stasera\" (1982), \"Io, Chiara e lo Scuro\" (1983) e \"Son contento\" (1983), che gli conferiscono una certa notoriet\u00e0, in particolar modo il ruolo di Francesco Piccioli, presente nella seconda delle tre pellicole, con cui si aggiudica il David di Donatello ed il Nastro d'argento come migliore attore protagonista.\nCarriera di regista.\nIn seguito, passa anche dietro alla macchina da presa ed esordisce, come regista, con \"Casablanca, Casablanca\" (1985), ideale s\u00e8guito di \"Io, Chiara e lo Scuro\", grazie al quale vince il premio come miglior regista esordiente al Festival internazionale del cinema di San Sebasti\u00e1n ed il secondo David di Donatello come miglior attore. Realizza, tra la seconda met\u00e0 degli anni ottanta e l'inizio degli anni novanta, altre pellicole di grande successo: \"Tutta colpa del paradiso\" (1985), \"Stregati\" (1986), \"Caruso Pascoski di padre polacco\" (1988), \"Willy Signori e vengo da lontano\" (1989) e \"Donne con le gonne\" (1991).\nNello stesso periodo si dedica anche alla musica. Nel 1988 partecipa al Festival di Sanremo con la canzone \"Sar\u00e0 per te\", in seguito incisa anche da Mina, e, duettando con Mietta, col brano \"Lasciamoci respirare\", composto dal cantautore Biagio Antonacci ed inciso poi nel 1992.\nAnni novanta e duemila.\nNel 1994, dopo una lunga e travagliata produzione, realizza l'ambizioso \"OcchioPinocchio\", che per\u00f2 non incontra i favori del pubblico e della critica, rivelandosi un cocente \"flop\". Pertanto, tenta di riprendere il filone che decret\u00f2 il suo grande successo, ma non riesce a ripeterne i fasti: \"Il signor Quindicipalle\" (1998), \"Io amo Andrea\" (2000) e \"Caruso, zero in condotta\" (2001) ottengono tiepidi consensi ai botteghini, non paragonabili ai successi degli anni precedenti.\nNegli anni successivi comincia a soffrire di depressione, ha gravi problemi di alcolismo e tenta persino il suicidio. Nel 2005 \u00e8 protagonista del film \"Concorso di colpa\", poliziesco diretto da Claudio Fragasso, in cui veste i panni dell'ispettore Francesco De Bernardi, impegnato in un intricato delitto legato al caso Moro. \u00c8 il suo ultimo film. Il 12 maggio 2006 \u00e8 protagonista di un'intervista a Radio 24 da parte di Giuseppe Cruciani, che viene interrotta anticipatamente a causa del suo stato di forte alterazione.\nL'incidente.\nAlla vigilia del suo ritorno sui set, il 3 settembre 2006, entra in coma a causa di un ematoma cranico dovuto ad un incidente domestico, venendo ricoverato ed operato d'urgenza alla testa presso il Policlinico Umberto I di Roma. Pare che sia violentemente precipitato dalle scale della propria abitazione. Il successivo 24 novembre esce dal coma e viene trasferito nell'ospedale \"Versilia\" di Lido di Camaiore, centro specializzato nella riabilitazione neuromotoria. Nel maggio del 2007 alcune notizie di stampa affermano un miglioramento e la possibilit\u00e0 che torni a camminare. Ai primi di giugno del 2008 l'ex-compagna Annamaria Malipiero, da cui ha avuto la figlia Ginevra nel 1999, comunica che l'attore \u00e8 uscito dall'ospedale e continua la riabilitazione. Nel febbraio del 2009 il fratello Giovanni rilascia un'intervista al quotidiano fiorentino \"La Nazione\", annunciando il suo ritorno a casa e, nel maggio dello stesso anno, durante la presentazione del saggio di Matteo Norcini \"Francesco Nuti. La vera storia di un grande talento\", dichiara che con Francesco ha iniziato a scrivere una raccolta di versi, intitolata \"Poesie raccolte\". Nel giugno del 2009 la Cineteca Nazionale gli dedica una retrospettiva alla Sala Trevi di Roma.\nAnni 2010.\nUn documentario a lui dedicato dal titolo \"Francesco Nuti... e vengo da lontano\" viene presentato al Festival Internazionale del Film di Roma 2010. Il comunicato che annuncia il documentario contiene anche aggiornamenti sul suo stato di salute: costretto su una sedia a rotelle e muto dal giorno dell'incidente. Nell'occasione il fratello ha affermato di sentire \u00abun sentimento nuovo e forte: il compito di ridare voce a mio fratello, compito impossibile per il medico\u00bb. Il 18 novembre 2010, l'attore e regista riappare in pubblico al cinema Eden di Prato in occasione della presentazione del CD \"Le note di Cecco\", realizzato dal fratello Giovanni e Marco Baracchino. Il seguente 29 novembre torna ad apparire in TV, dopo quattro anni di assenza, ospite della trasmissione di Rai 2 \"I fatti vostri\", dove appaiono evidenti i danni neurologici conseguenti all'incidente, tra cui l'incapacit\u00e0 di parlare e di muoversi: in una lettera scritta dal fratello Giovanni, che idealmente d\u00e0 voce a Francesco, afferma la sua tenacia nel continuare a vivere. Il 16 gennaio 2011 compare nella trasmissione di prima serata di Canale 5 \"Stasera che sera!\", condotta da Barbara D'Urso. Quest'intervento ha suscitato notevoli critiche e ha in parte contribuito alla chiusura della trasmissione che, secondo i critici, non avrebbe esitato a spettacolarizzare la sofferenza dell'artista.\nIl 29 settembre 2011 esce presso la casa editrice Rizzoli la biografia \"Sono un bravo ragazzo - Andata, caduta e ritorno\", a cura del fratello Giovanni Nuti. Il 17 maggio 2012, in occasione del 57\u00ba compleanno dell'attore e regista toscano, debutta lo spettacolo \"Sono un bravo ragazzo\", diretto da Milo Vallone ed interpretato da Francesco Epifani. La \"pi\u00e8ce\", incentrata sulla vita dell'attore e regista toscano, \u00e8 tratta dall'omonima biografia scritta dallo stesso Nuti e curata dal fratello Giovanni. Nel 2013 viene presentato tramite il web il videoclip musicale \"Olga tu mi fai morir\", canzone scritta da suo fratello Giovanni ed ispirata a lui, cantata da Niki La Rosa e proposta, ma scartata, per il 63\u00ba Festival di Sanremo. L'11 maggio 2014 prende parte ad una festa organizzata per il suo 59\u00ba compleanno dagli amici di sempre, Leonardo Pieraccioni, Carlo Conti, Giorgio Panariello e Marco Masini al Mandela Forum di Firenze, alla quale partecipano circa 7.000 persone.\nIl 5 agosto 2014 va in scena lo spettacolo teatrale/musicale \"Francesco Nuti - Andata, caduta e ritorno\" per la regia del romano Valerio Groppa. Lo spettacolo, tratto dalla sua biografia, \u00e8 interpretato dall'attore e cantautore pratese Nicola Pecci, accompagnato da una band di cinque elementi, diretta dal chitarrista livornese Marco Baracchino. Il 21 settembre 2016 viene ricoverato in gravissime condizioni presso il CTO di Firenze a seguito di una ennesima caduta. In seguito all'incidente, viene ospitato in una clinica romana specializzata. Nel luglio del 2017 la figlia Ginevra Nuti diventa maggiorenne e si offre di fargli da tutrice legale, affermando in un'intervista al Corriere della Sera: \u00abFrancesco \u00e8 e sar\u00e0 sempre il mio pap\u00e0 anche se non pu\u00f2 pi\u00f9 parlare, muovere le mani e camminare ed \u00e8 giusto che mi occupi di lui\u00bb. Il 7 dicembre 2019 ha ricevuto il Premio Internazionale Vincenzo Crocitti 2019 \"Alla Carriera\", ritirato dalla figlia Ginevra in occasione della serata evento, che risulta cos\u00ec essere il primo riconoscimento alla carriera assegnatogli nella sua storia cinematografica e artistica."}
{"id": "115997", "revid": "436907", "url": "https://it.wikipedia.org/wiki?curid=115997", "title": "Marillion", "text": "I Marillion sono un gruppo musicale rock progressivo britannico fondato ad Aylesbury nel 1977.\nDurante la prima met\u00e0 della loro carriera sono stati considerati tra i gruppi di spicco dell'allora popolare filone neoprogressive ed ancora oggi godono di un vasto seguito a livello internazionale. L'epoca di maggior successo commerciale fu quella con Fish alla voce (fino al 1988), in seguito rimpiazzato da Steve Hogarth. Oltre ad essere apprezzati dalla critica, i Marillion sono stati l'unico gruppo neoprogressive a ottenere buoni (in alcuni casi ottimi) risultati commerciali, piazzando molti singoli nelle prime dieci posizioni della classifica britannica.\nStoria del gruppo.\nPrimi anni.\nIl gruppo nacque ad Aylesbury verso la fine degli anni settanta sotto il nome di Silmarillion (dall'opera omonima di Tolkien) per iniziativa del batterista Mick Pointer e del bassista Doug Irvine, entrambi provenienti dagli Electric Gypsy. Una volta reclutato Neil Cockle alla tastiera e Martin Jenner alla chitarra, il gruppo scrisse materiale ispirato ad artisti rock progressivo dell'epoca, in particolar modo Pink Floyd, Jethro Tull, Van der Graaf Generator, Rush, Yes e Genesis. Dopo circa un anno sia Cockle e Jenner abbandonarono la formazione e nella tarda primavera del 1979 Steve Rothery divenne il nuovo chitarrista a seguito di un annuncio pubblicitario sulla rivista \"Musician's Only\" inserito da Pointer e Irvine. Successivamente entr\u00f2 anche il tastierista Brian Jelliman. Il 1979 segn\u00f2 anche il cambiamento di nome da Silmarillion a Marillion.\nNel 1980 Irvine abbandon\u00f2 il gruppo e i restanti componenti reclutarono Diz Minnitt e il cantante Fish; il primo concerto con la nuova formazione ebbe luogo il 14 marzo 1981 al Red Lion di Bicester. Poco tempo dopo Jelliman venne rimpiazzato da Mark Kelly dei Chemical Alice (gruppo scelto all'epoca dai Marillion come artisti di supporto durante il tour) e nel 1982 Pete Trewavas entr\u00f2 al posto di Minnitt.\n\"Script for a Jester's Tear\" e \"Fugazi\".\nNel corso del 1982 i Marillion divennero la maggiore attrazione del Marquee Club di Londra, tempio del nascente movimento neoprogressive, dove iniziarono a registrarsi i tutto esaurito. Il culmine venne raggiunto nell'agosto di quell'anno, quando si esibirono al Reading Festival e vennero notati dalla EMI, che li pose sotto contratto.\nIl 25 ottobre 1982 venne pubblicato il singolo di debutto \"Market Square Heroes\", che raggiunse la posizione 53 della Official Singles Chart. Al termine dell'anno il gruppo si rec\u00f2 ai Marquee Studios per registrare il materiale per il primo album in studio. Intitolato \"Script for a Jester's Tear\", il disco usc\u00ec il 14 marzo 1983 e fu anticipato il 31 maggio dal singolo \"He Knows You Know\", che debutt\u00f2 al 35\u00ba posto della classifica britannica) Il disco, composto da sei brani, esord\u00ec al settimo posto della Official Albums Chart, permettendo al gruppo di intraprendere un'estesa tourn\u00e9e di 29 date nel Regno Unito, culminata con due serate presso l'Hammersmith Odeon di Londra nell'aprile 1983.\nAl termine del tour Pointer abbandon\u00f2 la formazione a causa di dissidi con gli altri componenti (divenne in seguito membro degli Arena). Come primo sostituto i Marillion scelsero Andy Ward, noto per la sua militanza nei Camel, con il quale si esibirono in un paio di festival europei verso la fine di maggio per poi recarsi ai Mountain Rehearsal and Recording Studios nel sud del Galles per iniziare la stesura a un secondo album. Riscontrato che le sessioni si rivelarono infruttuose, il quintetto interruppe le registrazioni per recarsi negli Stati Uniti d'America per una nuova tourn\u00e9e, durante la quale emersero i primi problemi con Ward, che fu allontanato per via del suo alcolismo e disturbo bipolare, oltre alla sua inconsistenza sul palco. Al suo posto fu ingaggiato John Marter, noto per essere stato nei Mr. Big negli anni settanta: con il nuovo entrato, i Marillion registrarono nuove versioni di \"Market Square Heroes\" e \"Three Boats Down from the Candy\" e aprirono per i Rush nelle loro cinque date tenute al Radio City Music Hall di New York in occasione del \"Grace Under Pressure Tour\", ma lo allontanarono poco tempo dopo a causa del suo carattere ostile; su consiglio del produttore Nick Tauber fu pertanto contattato lo statunitense Jonathan Mover, ma i successivi contrasti con Fish lo spinsero ad abbandonare presto la formazione, sebbene abbia contribuito alla registrazione di nuovo materiale in studio.\nIl manager del gruppo John Arnison decise di contattare Ian Mosley al fine di aiutare il gruppo nelle sessioni di scrittura del secondo album. Entrato come turnista, il batterista divenne in poco tempo parte integrante della formazione. Nel novembre 1983 i Marillion si recarono ai The Manor Recording Studios, dove registrarono e composero ulteriori brani fino a febbraio 1984. Il 12 marzo 1984 venne dato alle stampe il secondo album, intitolato \"Fugazi\" e promosso dai singoli \"Punch and Judy\" e \"Assassing\". Sebbene abbia raggiunto la quinta posizione della classifica britannica degli album, le vendite furono lievemente inferiori a \"Script for a Jester's Tear\", spingendo il gruppo e la EMI a pubblicare nel mese di novembre dello stesso anno l'album dal vivo \"Real to Reel\", che ottenne un buon successo in Europa.\n\"Misplaced Childhood\".\nVerso la fine del 1984 il gruppo si rec\u00f2 ai Barwell Count di Chessington per iniziare a comporre materiale per un terzo album. Sebbene le pressioni della EMI furono piuttosto forti affinch\u00e9 i Marillion realizzassero qualcosa che garantisse delle entrate consistenti all'etichetta, Fish propose ai restanti componenti di realizzare un concept album sulla falsariga dei gruppi rock progressivo degli anni settanta, nello specifico una storia che il cantante scrisse a seguito di un flusso di coscienza avuto dopo aver fatto uso di LSD al termine della tourn\u00e9e di \"Fugazi\". In pochi giorni la prima parte dell'album fu completamente realizzata, dove furono sperimentate strutture musicali pi\u00f9 vicine alla forma canzone, e il 3 novembre 1984 il gruppo tenne la prima delle sette date di un minitour dove eseguirono dal vivo la stessa prima parte di \"Misplaced Childhood\". Nel febbraio 1985 rientrarono in studio di registrazione (questa volta presso i Bray Studios) per incidere nuove demo, per poi stabilirsi tra marzo e maggio agli Hansa Ton Studios di Berlino sotto la supervisione del produttore Chris Kimsey per completare il materiale.\n\"Misplaced Childhood\" usc\u00ec il 17 giugno 1985 debutt\u00f2 in vetta alla Official Albums Chart, risultando il disco di maggiore successo commerciale dei Marillion; da esso furono estratti tre singoli, il cui primo, \"Kayleigh\", ottenne un ottimo successo, arrivando secondo nella Official Singles Chart.\n\"Clutching at Straws\", abbandono di Fish.\nDopo il successo ottenuto con il terzo album e il relativo tour, agli inizi del 1987 i Marillion si recarono ai Westside Studios di Londra per la realizzazione del quarto album. L'idea iniziale ricadde sulla creazione di un nuovo concept album, cambiata tuttavia con la realizzazione di brani singoli ma collegati tra loro musicalmente. Durante il processo di scrittura emersero anche le prime tensioni tra Fish e i restanti componenti, dovute principalmente al rapporto del cantante verso la fama acquisita con \"Misplaced Childhood\", che lo aveva spinto verso l'abuso di alcol e droghe, evento che emerge nei nuovi testi composti.\nIntitolato \"Clutching at Straws\", l'album ottenne un buon successo nel Regno Unito e due dei tre singoli estratti (\"Incommunicado\" e \"Sugar Mice\") raggiunsero la top 30 della Official Singles Chart. Durante la relativa tourn\u00e9e, Fish abbandon\u00f2 i Marillion per concentrarsi su una carriera come solista.\nIngresso di Hogarth, \"Seasons End\".\nNel 1989 arriv\u00f2 Steve Hogarth (noto anche semplicemente come \"h\") nel ruolo di cantante e frontman del gruppo, al posto di Fish. L'avvicendamento port\u00f2 un notevole cambiamento nella direzione musicale dei Marillion verso un approccio che guardava maggiormente all'indie rock e al rock alternativo. Il primo album inciso dalla nuova formazione \u00e8 stato \"Seasons End\", uscito in quell'anno e promosso dai singoli \"Hooks in You\", \"Uninvited Guest\" e \"Easter\".\nAnni novanta.\nNel 1991 \u00e8 stata la volta di \"Holidays in Eden\", criticato dai fan a causa delle sonorit\u00e0 troppo pop (per esempio, il primo singolo \"Cover My Eyes (Pain and Heaven)\", in puro stile U2), mentre tre anni dopo il gruppo ha pubblicato il settimo album in studio \"Brave\", primo concept album del gruppo con Hogarth e promosso dai singoli \"The Great Escape\", \"The Hollow Man\" e \"Alone Again in the Lap of Luxury\" nonch\u00e9 dall'album dal vivo \"Made Again\". Tra il 1997 e il 1998 sono stati pubblicati gli album in studio \"This Strange Engine\" e \"Radiation\".\nDal 1997 i Marillion compresero che Internet forniva l'opportunit\u00e0 ideale per alimentare un contatto pi\u00f9 ravvicinato con i fan, uno dei quali, stimolato dalla loro mailing-list, raccolse fondi sufficienti per permettere loro di tornare in tour negli Stati Uniti d'America. L'uscita dell'album \"marillion.com\" del 1999 fece da manifesto al lancio sia del nuovo sito web che dell'etichetta discografica.\nAnni duemila.\nNel corso del 2000 i Marillion furono tra i primi artisti musicali a chiedere a propri fan di finanziare i costi di registrazione del loro album successivo, preordinandolo con un anno di anticipo. L'operazione conquist\u00f2 i titoli delle testate giornalistiche pi\u00f9 importanti nel 2001. Sorprendentemente, pi\u00f9 di 12.000 fan aderirono all'iniziativa e un accordo supplementare fu raggiunto con la EMI per la distribuzione sul mercato mondiale dell'album \"Anoraknophobia\".\nPer il tredicesimo lavoro del gruppo, \"Marbles\", furono richiesti diversi anni di lavoro senza fretta, oltre che l'aiuto dei fan con il preordine anticipato, che permise una grande campagna di crowdfunding senza il sostegno di alcuna casa discografica; il risultato valse la pena: alcuni fan lo videro come un grande capolavoro atteso da tanto tempo, altri come il pi\u00f9 grande disco dell'era di Hogarth, altri ancora addirittura come il loro pi\u00f9 grande disco; non mancarono i commenti della critica che continuava a vedere i Marillion come l'ex-band di Fish. Il primo singolo da esso estratto, \"You're Gone\", arriv\u00f2 in settima posizione nella Official Singles Chart e in ottava nei Paesi Bassi.\nIl 9 aprile 2007 la band pubblic\u00f2, con il nuovo produttore Michael Hunter, il quattordicesimo album in studio \"Somewhere Else\", preceduto dal singolo \"See It Like a Baby\", uscito il 30 marzo 2007 per il download digitale. Un secondo singolo, \"Thankyou Whoever You Are/Most Toys\", venne realizzato in tre diverse versioni, contenenti tracce dal vivo e inediti da studio arrivando in sesta posizione nei Paesi Bassi. 12 anni dopo \"Afraid of Sunlight\", i Marillion tornarono nella Top 30 inglese piazzandosi ufficialmente al 24\u00ba posto con \"Somewhere Else\", mentre i due singoli fecero una veloce comparsa nelle classifiche.\nIl quindicesimo album da studio, intitolato \"Happiness Is the Road\", fu annunciato fin dall'estate 2007 e fu pubblicato il 20 ottobre 2008 in seguito a una nuova campagna di preordini per finanziarlo. Il 23 luglio 2008, una versione ridotta del brano \"Whatever Is Wrong with You\" venne resa disponibile per il download gratuito dai Marillion e fu oggetto di un'originale trovata promozionale: i fan avrebbero potuto vincere cinquemila sterline realizzando uno o pi\u00f9 video ispirati al brano e caricandoli su YouTube. Il premio sarebbe stato attribuito al video pi\u00f9 visto dagli utenti.\nIl 2 ottobre 2009 venne pubblicato il 16\u00ba album in studio \"Less Is More\", contenente brani dell'era di Hogarth rivisitati in chiave acustica e con nuovi arrangiamenti.\nAnni duemiladieci.\nIl 18 settembre 2012 i Marillion hanno pubblicato il diciassettesimo album in studio \"Sounds That Can't Be Made\", anticipato dagli audio di \"Power\" e \"Gaza\", entrambi pubblicati esclusivamente su YouTube, e promosso l'anno seguente dal relativo tour che ha avuto culmine con i concerti tenuti nei Paesi Bassi e in Canada, immortalati nell'album dal vivo \"A Sunday Night Above the Rain\" del 2014. Nel 2013, inoltre, il gruppo entr\u00f2 nel Guinness dei primati grazie all'album dal vivo \"Clocks Already Ticking\", il quale \u00e8 stato pubblicato il 14 aprile, appena 63 ore dopo il concerto in cui era stato filmato (il 12 aprile).\nNel settembre 2015 il gruppo ha rivelato di essere al lavoro su un nuovo disco, provvisoriamente intitolato \"M18\" e poi intitolato ufficialmente \"Fuck Everyone and Run (F E A R)\". Come per molti dei loro precedenti lavori, la registrazione dell'album \u00e8 stata finanziata dalla campagna di crowdfunding, con i pre-ordini attraverso il sito PledgeMusic. L'album \u00e8 stato pubblicato il 23 settembre 2016, debuttando in quarta posizione della Official Albums Chart, segnando il loro miglior piazzamento sin dalla pubblicazione di \"Clutching at Straws\", circa tre decenni prima. Al disco ha fatto seguito una tourn\u00e9e mondiale che ha visto il gruppo impegnato in Europa nel corso del 2017, tenendo una data anche alla Royal Albert Hall di Londra, e negli Stati Uniti d'America durante il 2018. Dai sei brani che compongono l'album \u00e8 stato estratto come singolo \"Living in F E A R\", che nel corso del 2017 raggiunse la vetta delle classifiche britanniche relative alle vendite fisiche e in vinile.\nA partire dal 19 gennaio 2018 la earMUSIC ha ripubblicato per il commercio dieci album dal vivo originariamente resi disponibili dal gruppo esclusivamente sul proprio sito ufficiale, partendo da \"Holidays in Eden Live\" e \"Size Matters\" del 2010. Il 6 aprile dello stesso anno \u00e8 stato pubblicato \"All One Tonight - Live at the Royal Albert Hall\", contenente la sopracitata esibizione alla Royal Albert Hall.\nAnni duemilaventi.\nA seguito di un precedente annuncio sulle iniziali del ventesimo album in studio, il 3 settembre 2021 ne viene rivelato il titolo, \"An Hour Before It's Dark\". Contemporaneamente \u00e8 stato lanciato anche il preordine del disco, mentre nei giorni successivi sono stati rivelati i brani in esso contenuti; uno di questi, \"Be Hard on Yourself\", \u00e8 stato reso disponibile gratuitamente a coloro che hanno effettuato il preordine dell'album, per poi venire pubblicato digitalmente il 19 novembre successivo.\nNel mese di novembre i Marillion hanno intrapreso la tourn\u00e9e \"Light at the End of the Tunnel\" nel Regno Unito, durante il quale \u00e8 stato eseguito anche il nuovo brano; il concerto conclusivo, svoltosi presso il Hammersmith Apollo il 27 novembre, \u00e8 stato trasmesso anche in live streaming dal sito del gruppo."}
{"id": "115999", "revid": "767487", "url": "https://it.wikipedia.org/wiki?curid=115999", "title": "Carmine Appice", "text": "Biografia.\nLa sua formazione musicale \u00e8 influenzata da giganti del jazz come Buddy Rich, Gene Krupa e Stanley Clarke col quale ha anche collaborato.\nLa sua carriera inizia con il gruppo dei Vanilla Fudge nel 1967, con cui suon\u00f2 in importanti esibizioni come \"The Ed Sullivan Show\" e \"American Bandstand\". Quando il gruppo si scioglie nel 1970, assieme al bassista Tim Bogert, forma i Cactus, da alcuni critici soprannominati \"I Led Zeppelin Americani\". Lasciati i Cactus nel 1972 si uniscono a Jeff Beck e creano Beck, Bogert &amp; Appice che produce un solo disco in studio. Nel 1975 fa parte dei KGB, un supergruppo in cui sono presenti anche Mike Bloomfield e Rick Grech.\nTra gli altri artisti con cui ha collaborato sono da citare i Pink Floyd (A Momentary Lapse of Reason, 1987), Stanley Clarke, Ozzy Osbourne, Ted Nugent, King Kobra, John Entwistle e Rod Stewart. Carmine ha un fratello pi\u00f9 giovane, Vinny Appice, anch'egli un batterista molto apprezzato che vanta collaborazioni con artisti come i Dio e i Black Sabbath.\nNel 2005, Appice \u00e8 diventato sostenitore di \"Little Kids Rock\", associazione no profit che provvede strumenti musicali e lezioni gratuite ai ragazzini delle scuole pubbliche statunitensi. Altri sostenitori di questa organizzazione sono Joe Satriani, Jason Newsted, Brad Delson, Bob Weir, Steve Vai, Jesse McCartney ed altri. Dal 2003, \u00e8 legato sentimentalmente con Leslie Gold, soprannominata \"The Radio Chick\", che lavora in una stazione radio di New York.\nLo stile.\nAppice \u00e8 un batterista dotato di un livello tecnico elevato. Oltre alla tecnica, \u00e8 molto apprezzato per la sua originalit\u00e0 e per la sua sperimentazione di nuovi ritmi batteristici, estrapolando tutto quel che pu\u00f2 dai generi pi\u00f9 disparati: rock, jazz, fusion, heavy metal. I suoi assoli sono originali e ricercati e la sua tecnica \u00e8 focalizzata pi\u00f9 sulla pulizia sonora che sulla velocit\u00e0 d'esecuzione.\nGrazie alla sua versatilit\u00e0 musicale, \u00e8 un musicista che sa suonare anche in maniera semplice ed essenziale, delle testimonianze sono \"Da Ya Think I'm Sexy?\" e \"Young Turks\", due brani registrati da Appice con Rod Stewart, dove esegue ritmi apparentemente banali ma che nascondono un grande portamento del tempo. Molti musicisti lo definiscono anche un valido insegnante e i suoi metodi sono considerati tra i migliori del rock. \"Realistic Rock\", un suo video didattico, \u00e8 stato oggetto di studio di batteristi famosi, come Gregg Bissonette e Dave Weckl. Carmine \u00e8 anche considerato uno dei primi \"showmen del rock\" creando spettacoli vivi ed entusiasmanti. Un suo marchio di fabbrica \u00e8 il far roteare le bacchette con le dita (anche se molti ne attribuiscono l'invenzione a Keith Moon degli Who)."}
{"id": "116001", "revid": "1442080", "url": "https://it.wikipedia.org/wiki?curid=116001", "title": "Smithfield (informatica)", "text": "Smithfield rappresenta il primo microprocessore dual core prodotto da Intel ed immesso sul mercato agli inizi di maggio 2005, sempre all'interno della piattaforma Anchor Creek gi\u00e0 alla base del Pentium 4 Prescott.\nIn realt\u00e0 il nome \"Smithfield\" \u00e8 solo il nome in codice di questo processore e rappresenta il primo core su cui si basano i Pentium D. La successiva evoluzione \u00e8 Presler, che \u00e8 sempre un nome in codice, ma che commercialmente \u00e8 anch'esso conosciuto come Pentium D.\nCaratteristiche tecniche.\nProcesso produttivo.\nSostanzialmente Smithfield \u00e8 formato da 2 core Prescott (l'ultima evoluzione del processore Pentium 4 giunta sul mercato prima di Smithfield) montati sullo stesso package secondo un approccio a Die Singolo. \u00c8 quindi costruito con processo costruttivo a 90 nm e integra una Cache L2 di 2 MB suddivisa equamente tra i 2 core. Per questo motivo possiamo dire che i core impiegati sono quelli alla base dei Pentium 4 serie 5xx in cui il processore aveva a disposizione 1 solo MB di cache, mentre quelli della serie 6xx (anch'essi Pentium 4, e anch'essi basati sul core Prescott) adottavano 2 MB di cache per il core. Tutto questo ha portato il numero di transistor integrati a sfiorare i 230 milioni.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die singolo cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nLe altre caratteristiche sono le stesse dell'ultima evoluzione del Prescott, vale a dire supporto SSE, SSE2, SSE3, XD-bit, EM64T, e tecnologia di risparmio energetico SpeedStep nella sua evoluzione EIST. \u00c8 presente inoltre la tecnologia Thermal Monitor 2, per ridurre la dissipazione di calore. Non \u00e8 invece presente la tecnologia Hyper-Threading, che era ormai diventata \"un'abitudine\" nei chip Intel. Essa \u00e8 presente invece solo in quei particolari modelli di Smithfield, che sono alla base dei Pentium Extreme Edition, come menzionato pi\u00f9 avanti.\nConsumo e prestazioni.\nIl consumo massimo \u00e8 relativamente elevato pari a ben 130 W e infatti il raffreddamento del processore a pieno carico \u00e8 abbastanza complicato: necessita di dissipatori di ottima qualit\u00e0 e di generose dimensioni, per non parlare della ventola.\nSmithfield nelle sue prime versioni ha un clock pi\u00f9 basso della sua controparte single core Pentium 4, arrivando al massimo fino a 3,40\u00a0GHz contro i 3,80\u00a0GHz del Pentium 4\u00a0570, e non supporta, come detto, la tecnologia Hyper-Threading se non nella sua variante Pentium D 840 EE (Extreme Edition) che quindi viene vista dal sistema operativo come ben 4 core logici distinti.\nAl momento le prestazioni non sono ancora molto competitive, soprattutto perch\u00e9 esiste pochissimo software ottimizzato per il multi-thread e quindi spesso accade che uno dei due core rimanga inutilizzato. Questo fatto (in pratica il processore lavora come fosse un single core) accoppiato con le minori frequenze del Pentium D Smithfield rispetto a quelle del Pentium 4 ne causa la sconfitta negli attuali benchmark. Inoltre i 2 core comunicano tra loro attraverso l'FSB quad pumped a 800\u00a0MHz e non con il pi\u00f9 veloce a 1066\u00a0MHz (usato negli ultimi Pentium 4 Extreme Edition basati su Prescott). Questo crea un \"collo di bottiglia\" per il trasferimento dati con la memoria RAM.\nUn vantaggio invece, che le soluzioni dual core hanno gi\u00e0 rispetto alle versioni a core singolo \u00e8 costituito dal formidabile multitasking che queste soluzioni riescono ad avere. Se si eseguono ad esempio 2 applicazioni contemporaneamente che richiedono una notevole potenza elaborativa, il sistema operativo riesce a suddividere il carico equamente tra i 2 core, e l'utente praticamente non avverte nessun calo nelle prestazioni.\nPentium Extreme Edition 840.\nLa nuova versione \"Extreme Edition\" basata su Smithfield ha perso il \"4\" ed \u00e8 stata chiamata da Intel Pentium Extreme Edition. Ne esiste un'unica versione la 840, che \u00e8 formalmente un Pentium D 840 con l'aggiunta della tecnologia Hyper-Threading in modo che il sistema possa \"vedere\" 4 core. Se ben pochi software sono in grado di sfruttare appieno i due core del Pentium D, ancora meno sono in grado di sfruttare i quattro dell'Extreme Edition, oltre al fatto che si \u00e8 notato uno strano utilizzo da parte dei sistemi operativi dei 4 core messi a disposizione dal processore, infatti invece che utilizzare prima i due core fisici e poi i due \"virtuali\" si ha un utilizzo intrecciato dei core (Primo core fisico - primo core virtuale - secondo core fisico - secondo core virtuale) con un evidente decadimento delle prestazioni con programmi non ottimizzati anche rispetto a versioni di Pentium D di pari frequenza.\nL'Extreme Edition costa circa il 40% in pi\u00f9 rispetto alla sua controparte non extreme. Tiene la testa con un misero 7% in pochi benchmark, come il codificatore MainConcept. A seconda dell'applicazione, pu\u00f2 essere pi\u00f9 lento del Pentium D, come testimoniato dal benchmark Windows Media Encoder 9, dove perde il 2%. Come conseguenza, l'unico vantaggio dell'Extreme Edition \u00e8 il moltiplicatore sbloccato e prestazioni pi\u00f9 bilanciate quando thread multipli lavorano simultaneamente. Tuttavia, questo \u00e8 uno scenario raro nell'ambiente desktop. Quando, nel 2003, fu introdotto il primo processore Pentium 4 Extreme Edition, esso offriva agli utenti prestazioni nettamente maggiori. Gli Extreme Edition erano del 10% circa pi\u00f9 veloci, in quasi ogni applicazione, mentre con questa nuova versione i vantaggi reali nelle prestazioni sono quasi impossibili da rilevare. La forza dell'Extreme Edition si nota nelle applicazioni classiche per workstation come 3D Studio Max, LightWave 3D, SolidWorks o simili. Dato che un sistema a doppio processore Xeon DP con una cache L2 complessiva doppia costa il 35% in meno, offrendo maggiori prestazioni, \u00e8 ovvio che un utente smaliziato che non si fa solo incuriosire dal nome altisonante, si orienter\u00e0 verso una soluzione di quest'ultimo tipo se ne ha veramente la necessit\u00e0.\nPentium D \"economici\".\nCon l'obiettivo di proporre ai consumatori una serie di processori dual core realmente convenienti, Intel ha rilasciato nel mese di febbraio 2006 il processore Pentium D 805. La soluzione \u00e8 caratterizzata da frequenza operativa e frequenza di BUS meno spinta, vale a dire 2,66\u00a0GHz con un BUS a 533\u00a0MHz, ma \u00e8 comunque in grado di offrire tutti i vantaggi di due core di elaborazione.\nLa strategia di Intel \u00e8 piuttosto interessante, dal momento che commercializzare Pentium D 805 ad un prezzo non superiore ai 200 $ permette alla compagnia di vendere un largo numero di processori dual core: se gli utenti pi\u00f9 appassionati snobbano questa soluzione per orientarsi verso prodotti dalle maggiori prestazioni, non bisogna dimenticare che la maggior parte dell'utenza potenziale \u00e8 costituita da utenti meno esigenti che possono fare tranquillamente a meno di frequenze operative spinte ma che riescono ugualmente a trarre beneficio dalle potenzialit\u00e0 messe a disposizione da un processore dual core.\nChipset supportati.\nSebbene Smithfield utilizzi ancora il Socket 775 dei Pentium 4 Prescott, non \u00e8 compatibile con le motherboard sviluppate per la CPU single core. \u00c8 infatti necessario che queste ultime siano basate sul chipset i955X che garantisce sia la corretta erogazione della corrente di alimentazione, sia la gestione delle funzionalit\u00e0 di parallelizzazione offerte dal primo Pentium D.\nModelli arrivati sul mercato.\nLa tabella seguente mostra i modelli di Pentium D, basati su core Smithfield, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Pentium D.\nAltre promozioni per diffondere i dual core.\nIl 10 febbraio 2006 Intel ha annunciato l'intenzione di applicare un forte taglio di prezzi ad altri modelli della linea di processori Pentium D serie 8xx (ovvero solo quelli basati su Smithfield e non quelli basati sul successore Presler) per un periodo di circa un mese e mezzo fino al 22 aprile 2006. I modelli interessati sono l'820, l'830 e l'840.\n\u00c8 importante notare che l'entit\u00e0 dello sconto \u00e8 rilevante: si parla di circa il 20%, ovvero uno sconto di 40 $ per il modello 820, 60 $ per l'830 e 80 $ per l'840. I prezzi di listino originali erano rispettivamente: 241 $, 316 $ e 530 $.\nIl successore.\nCome anticipato gi\u00e0 prima, il successore di Smithfield \u00e8 Presler, presentato a gennaio 2006. \u00c8 costruito a 65 nm ed \u00e8 dotato di una cache L2 raddoppiata oltre alla tecnologia di virtualizzazione Vanderpool."}
{"id": "116002", "revid": "2178", "url": "https://it.wikipedia.org/wiki?curid=116002", "title": "Cong, County Mayo", "text": ""}
{"id": "116004", "revid": "1718925", "url": "https://it.wikipedia.org/wiki?curid=116004", "title": "Pentium D", "text": "Il Pentium D \u00e8 stato il primo processore dual core prodotto da Intel e dedicato al settore Desktop. Esso era in pratica un doppio core Prescott integrato nello stesso package. Nella sua prima versione era basato sul core Smithfield, poi sostituito dal pi\u00f9 evoluto Presler.\nIl Pentium D, inoltre, \u00e8 stato il primo processore a supportare il DCTP-IP, tecnologia necessaria al Digital rights management.\nLa sua caratteristica principale risiedeva nel fatto di essere il primo processore dual core commercializzato da Intel, e il suo lancio venne seguito dopo solo pochi giorni da quello dell'Athlon 64 X2 prodotto da AMD.\nIn realt\u00e0 il Pentium D non \u00e8 stato il primo microprocessore dual core arrivato sul mercato: gi\u00e0 IBM con i suoi PowerPC aveva raggiunto questo traguardo un paio di anni prima, e altri produttori avevano seguito la sua strada, ma l'avvento del Pentium D segn\u00f2 comunque un'epoca, in quanto praticamente solo Intel e AMD si contendono ancora oggi la grossa fetta del mercato di massa dei microprocessori con architettura x86.\nMotivi che hanno portato alla nascita del progetto.\nAl momento del lancio di tale CPU, erano ormai due anni che le frequenze dei processori erano praticamente ferme. Dopo anni in cui queste ultime erano cresciute vertiginosamente, con le presentazioni di nuovi modelli ogni circa 2 mesi con 200\u00a0MHz di salto, si era arrivati velocemente ai 3\u00a0GHz e sorsero i problemi. Il passaggio ai 90 nm non dette i risultati sperati, e l'avvento del core Prescott per i Pentium 4 fu molto travagliato e non privo di difficolt\u00e0 e delusioni. AMD aveva abbandonato la \"corsa ai GHz\" gi\u00e0 da diverso tempo e Intel si era trovata costretta a fare altrettanto, migliorando l'efficienza dell'architettura e sviluppando il calcolo parallelo.\nIn fondo la strategia intrapresa si basava su una considerazione piuttosto semplice: se non si riesce ad aumentare la velocit\u00e0 con cui si esegue un'operazione, per aumentare le prestazioni bisogna aumentare il numero di operazioni che si possono compiere nell'unit\u00e0 di tempo, e il continuo affinamento dei processi costruttivi e la miniaturizzazione consentirono di imboccare questa nuova via. A questo proposito, nel 2007 arrivarono anche le architetture a 4 core e la tendenza nel tempo sar\u00e0 quella di aumentarne sempre pi\u00f9 il numero.\nIl concorrente Athlon 64 X2.\nAnche AMD present\u00f2 i primi esemplari di processore dual core, ma a differenza di Intel riusc\u00ec a mantenere la stessa frequenza di clock delle controparti single core e quindi chi acquistava uno di questi processori non notava un calo di prestazioni con applicazioni non ottimizzate; inoltre il \"System Request Interface (SRI)\" utilizzato da AMD per far comunicare i 2 core aveva prestazioni nettamente superiori al bus di Intel. A questo si aggiunse anche il fatto che mentre per poter far funzionare un Pentium D era necessario l'acquisto di una nuova motherboard basata sui chipset i955X o i945P, per poter utilizzare un Athlon 64 X2 era sufficiente un aggiornamento del BIOS.\nIntel per\u00f2 la spunt\u00f2 sul fronte dei prezzi, che per i Pentium D si discostavano poco da quelli dei Pentium 4, mentre AMD scelse una strategia meno aggressiva continuando a proporre ai videogiocatori pi\u00f9 incalliti, come modello di punta, ancora l'Athlon 64 FX single core ritenendo ancora prematuro l'ingresso dei dual core nel mondo gaming, visto che in quel momento i giochi non si avvantaggiavano di pi\u00f9 di un core ma solo della frequenza operativa.\nCaratteristiche principali delle varie evoluzioni del Pentium D.\nSmithfield.\nIl primo Pentium D arrivato sul mercato era basato sul Smithfield, che fondamentalmente era formato da due core Pentium 4 Prescott integrati nello stesso package. Aveva una cache L2 di 2 MB equamente suddivisa tra i 2 core, e condivideva con l'ultima evoluzione di Prescott tutte le tecnologie accessorie, tra cui il processo costruttivo a 90\u00a0nm e le istruzioni SSE, SSE2, SSE3, EM64T, SpeedStep.\nNella versione Pentium Extreme Edition veniva integrato anche il supporto Hyper-Threading.\nPresler.\nIl successore di Smithfield fu Presler, arrivato sul mercato nel gennaio 2006. Era costruito a 65 nm ed era il primo processore Intel dual core con i due core distinti sul package. Le frequenze erano leggermente pi\u00f9 alte di Smithfield, dai 2,8\u00a0GHz ai 3,4\u00a0GHz inizialmente, ma successivamente ne venne presentata una versione a 3,6\u00a0GHz. Si trattava inoltre dell'ultimo processore Intel basato sull'architettura NetBurst del Pentium 4.\nModelli arrivati sul mercato.\nLa tabella seguente mostra tutti i modelli di Pentium D arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nLa fine del Pentium D.\nIntel nel primo trimestre del 2007 sospese la produzione dei modelli 950 e 960 del Pentium D, seguiti a ruota, il mese successivo dal 940 e dall'830. Il 915 termin\u00f2 la sua vita ad aprile e, di l\u00ec a poche settimane, stessa sorte tocc\u00f2 all'840. Per quanto riguardava il modello 820 invece, il suo pensionamento avvenne a febbraio.\nIl successore.\nA partire da luglio 2006, Intel rimpiazz\u00f2 completamente tutta la sua offerta di processori per il settore desktop grazie ai nuovi Core 2 Duo Conroe, basati su una nuova architettura in grado fornire prestazioni decisamente pi\u00f9 alte a fronte di consumi ridotti di circa il 50%."}
{"id": "116005", "revid": "5545", "url": "https://it.wikipedia.org/wiki?curid=116005", "title": "Cross-over", "text": ""}
{"id": "116008", "revid": "212348", "url": "https://it.wikipedia.org/wiki?curid=116008", "title": "Dodge", "text": "Dodge \u00e8 un marchio di automobili e veicoli commerciali, leggeri e pesanti, fondato nel 1914 e parte di Stellantis. Fino al 1928 il marchio che identificava questa ditta era \"Dodge Brothers Motor Vehicle Company\".\nStoria.\nI fratelli Dodge provenivano da Niles, Michigan. Fin da piccoli si occuparono di meccanica presso l'officina paterna.\nNel 1901 John Francis e Horace Elgin trasferirono la loro ditta, la Dodge Brothers Bicycle &amp; Machine Factory, a Detroit. Parte della loro produzione di cuscinetti a sfere e di altre parti veniva richiesta dalle prime industrie automobilistiche. I fratelli Dodge contribuirono anche alla progettazione delle prime Oldsmobile.\nNel 1902 vennero avvicinati da Henry Ford che stava cercando finanziatori per la sua nuova casa automobilistica. I fratelli risposero positivamente, acquistando il 10 per cento delle azioni, e finanziarono l'avvio della Ford Motor Company, inoltre come fornitori di parti meccaniche parteciparono anche ai proventi dell'impresa.\nNel 1914 i fratelli Dodge decisero, stante il rifiuto da parte di Henry Ford di acquistare la loro ditta, di avviare una propria industria automobilistica, la gi\u00e0 citata Dodge Brothers Motor Vehicle Company. La prima vettura usc\u00ec in quell'anno, a cui fu dato il nome di la 30-35, era una torpedo 5 posti dotata di un motore 4 cilindri da 35 cv. Le vetture prodotte dai fratelli Dodge avevano alcune caratteristiche, quali l'avviamento elettrico al posto dell'avvio a manovella, che le fecero diventare molto popolari come vetture della classe media. Questi modelli furono un grande successo commerciale.\nNel 1917 la ditta inizi\u00f2 la produzione di camion che furono impiegati dall'esercito americano durante la prima guerra mondiale e venduti sul mercato civile dopo la fine del conflitto. Sempre in questo anno presentarono la prima vettura a carrozzeria chiusa della storia.\nNel 1920 scomparvero, a poca distanza di tempo l'uno dall'altro, entrambi i fratelli Dodge.\nNel 1925 la Dodge Brothers Company venne venduta alla banca d'affari \"Dillon, Read &amp; Company\" per 146 milioni di dollari dell'epoca, cifra che fece diventare questa operazione la pi\u00f9 grande operazione finanziaria dell'epoca. Tre anni dopo, il 31 luglio 1928, la Dillon Read cedette a sua volta la Dodge al gruppo Chrysler.\nL'anno 1953 vide la nascita del famoso motore \"Red Ram Hemi\" un V8 da 140 cv che verr\u00e0 montato sulla Coronet.\nCon l'acquisizione, avvenuta negli anni sessanta, da parte di Chrysler del gruppo inglese Rootes e della casa francese Simca si venne a creare la \"Chrysler Europe\". Il marchio Dodge comparve quindi su alcuni veicoli commerciali prodotti in Europa tra i quali anche una versione pick-up della Simca 1100. In questo periodo la Dodge si dedica alla realizzazione di muscle car appariscenti come la Dodge Charger e questa tendenza, divenuta caratteristica del marchio, prosegue ancora ai nostri giorni con la Viper.\nNel 1977, con la scomparsa della \"Chrysler Europa\", i diritti d'uso del marchio Dodge in Europa passarono alla Peugeot, che lo utilizz\u00f2 su alcuni suoi veicoli commerciali prodotti negli anni ottanta. Fu sempre la Dodge la prima casa automobilistica che install\u00f2 un motore V10 su un pick-up, il Dodge Ram.\nAttualmente, la Dodge fa parte del Gruppo Stellantis, proprietario allo stesso tempo dei marchi statunitensi Chrysler, Jeep e RAM.\nNel 2009, si \u00e8 proceduto allo scorporo della gamma di prodotti Dodge, con la creazione del marchio Ram Trucks, destinato a commercializzare tutti i pick-up e veicoli commerciali leggeri precedentemente venduti a marchio Dodge; la classica gamma di autovetture invece continuer\u00e0 ad essere prodotta a marchio Dodge."}
{"id": "116009", "revid": "74206759", "url": "https://it.wikipedia.org/wiki?curid=116009", "title": "Definizione ricorsiva", "text": "In matematica una definizione ricorsiva di un insieme \"A\" si ha quando per definire \"A\" vengono elencati degli elementi di \"A\" e delle regole per costruire nuovi elementi di \"A\" a partire da elementi di \"A\".\nAd esempio l'insieme \"P\" dei numeri pari pu\u00f2 essere definito ricorsivamente dicendo:\nUna definizione ricorsiva di una funzione \"f\" definita sui numeri naturali si ha quando \"f\" viene definita dando esplicitamente il valore che assume su \"0\" e dando una regola per calcolare il valore della funzione su \"n\" a partire dal valore che assume su \"n\"-1.\nAnche in ambiente informatico l'uso della definizione ricorsiva \u00e8 piuttosto comune, soprattutto sotto forma di acronimo ricorsivo: un esempio molto noto \u00e8 \ndove si pu\u00f2 notare come il nome \u00e8 la parte in un certo senso meno importante della definizione stessa.\nInfine, l'induzione matematica pu\u00f2 portare a una specie di definizione ricorsiva, dove per\u00f2 c'\u00e8 un caso speciale al quale tutti gli altri prima o poi devono giungere e che quindi fa terminare la ricorsione. Ad esempio, per calcolare il fattoriale di un numero positivo n, si pu\u00f2 dire "}
{"id": "116018", "revid": "1543377", "url": "https://it.wikipedia.org/wiki?curid=116018", "title": "Giovanni Berchet", "text": "Berchet nacque a Milano, partecip\u00f2 a varie attivit\u00e0 nazionaliste, comprese le rivoluzioni che scossero la penisola italiana nel 1821. Successivamente visse in esilio, principalmente in Gran Bretagna, fino al ritorno in Italia per prendere parte alle rivoluzioni del 1848. Tra le sue opere \"Il trovatore\", \"Il romito del Cenisio\" e, la pi\u00f9 famosa, \"I profughi di Parga\" scritta nel 1821.\nIl manifesto \"Lettera semiseria\" presenta le traduzioni (realizzate da Berchet) di due poesie di Gottfried August B\u00fcrger come esempio di un nuovo tipo di poesia, ed esprime il pensiero dell'autore sui contenuti e sul linguaggio che possono raggiungere un nuovo pubblico, che non \u00e8 pi\u00f9 un pubblico di lettori accademici, ma la cosiddetta \"terza classe\", cio\u00e8 la borghesia, che aspetta libri interessanti, pieni di sentimenti reali, semplici nel linguaggio, senza mitologia e modelli classici. Questo testo ha avuto un ruolo importante nel dibattito sul romanticismo sviluppatosi in Italia, in particolare a Milano, nel secondo decennio del XIX secolo.\nBiografia.\nNacque nel palazzo situato nella attuale via Cino del Duca da Federico e da Caterina Silvestri, primo di otto fratelli. Il padre era un commerciante di tessuti di Nantua in Francia.\nDa giovane fu traduttore non solo di opere poetiche all'avanguardia, che esprimevano il nuovo gusto romantico, come l'ode \"Il bardo\" di Thomas Gray, ma anche di romanzi, come \"Il vicario di Wakefield\" di Oliver Goldsmith.\nNel 1816 fu l'autore del pi\u00f9 famoso manifesto del romanticismo italiano, ovvero la \"Lettera semiseria di Grisostomo al suo figliolo\".\nNel 1818 fece parte del gruppo che fond\u00f2 \"Il Conciliatore\", il foglio che era portavoce delle posizioni romantiche. Due anni dopo si iscrisse alla Carboneria, coltivando contemporaneamente la passione politica e quella letteraria. Partecip\u00f2 ai moti repressi del 1821 e per sfuggire all'arresto fu costretto ad andare in esilio prima a Parigi, poi a Londra e infine in Belgio.\nA questo periodo belga risale la sua produzione poetica: il poemetto \"I profughi di Parga\" (1821, edito nel 1823), le \"Romanze\" (1822-1824) e l'altro poemetto \"Le fantasie\" (1829). Tornato in Italia nel 1845, partecip\u00f2 alle cinque giornate di Milano del 1848 e lott\u00f2 con tutti i mezzi possibili per il raggiungimento dell'unit\u00e0 d'Italia, alla quale per\u00f2 non pot\u00e9 assistere per motivi anagrafici: dopo il fallimento della prima guerra di indipendenza e la iniziale prevalenza dell'Austria fu costretto a riparare in Piemonte. Nel 1850 si schier\u00f2 con la destra storica e fu eletto al Parlamento subalpino. Mor\u00ec l'anno successivo. \u00c8 sepolto nel Cimitero monumentale di Torino.\nLa \"Lettera semiseria\".\nL'autore, che si cela dietro lo pseudonimo di Grisostomo (\"bocca d'oro\" in greco), finge di scrivere al proprio figlio in collegio dandogli una serie di consigli letterari, il che \u00e8 occasione per un'esaltazione della nuova letteratura romantica, di cui Berchet riporta come esempio la traduzione di due ballate del poeta tedesco Gottfried August B\u00fcrger, \"Il cacciatore feroce\" ed \"Eleonora\", ispirate a leggende popolari germaniche.\nVerso la fine dell'opera, Grisostomo finge di aver scherzato, ed esorta il figlio a seguire fedelmente le regole classicistiche, che espone facendone la parodia. Questa ironica ritrattazione finale giustifica l'attributo \"semiseria\" della lettera.\nSecondo le parole del Berchet stesso, la \"Lettera\" ha come funzione principale quella di indicare come nuovo percorso compositivo la poesia popolare (e quindi romantica) al contrario di quella classica e mitologica, che fu definita dagli ambienti romantici \"poesia dei morti\" in quanto espressione di una poetica che non esisteva pi\u00f9.\nInfatti, sostenendo la necessit\u00e0 di sprovincializzare la letteratura contemporanea guardando oltre i confini dell'Italia, Berchet identific\u00f2 il nuovo pubblico della letteratura romantica con il \"popolo\", ovvero quella parte di popolazione n\u00e9 troppo sofisticata e tradizionale (i \"Parigini\"), n\u00e9 eccessivamente incolta e grossolana (gli \"Ottentotti\").\nTali idee sarebbero state riprese anche da altri autori pi\u00f9 famosi del Berchet, quali ad esempio Giacomo Leopardi, Ugo Foscolo (nella sua ultima produzione poetica) ed Alessandro Manzoni."}
{"id": "116019", "revid": "125077302", "url": "https://it.wikipedia.org/wiki?curid=116019", "title": "Space Shuttle Columbia", "text": "Lo Space Shuttle Columbia (designazione NASA OV-102) fu il secondo \"orbiter\" costruito nell'ambito del programma Space Shuttle dopo l'Enterprise. Fu per\u00f2 il primo a volare nella missione STS-1 compiuta tra il 12 e il 14 aprile 1981.\nIl 1\u00ba febbraio 2003 il \"Columbia\" si disintegr\u00f2 nell'atmosfera durante il volo di rientro dalla sua ventottesima missione (STS-107). Tutti e sette gli astronauti morirono nell'incidente.\nStoria.\nLa costruzione del Columbia inizi\u00f2 nel 1975, a Palmdale (California). Venne chiamato cos\u00ec in onore della nave capitanata da Robert Gray che esplor\u00f2 il Pacifico nord occidentale e divenne il primo vascello statunitense a circumnavigare il globo. Il nome Columbia, inoltre, ricorda il modulo di comando della missione Apollo 11. Completata la costruzione l'orbiter venne portato al Kennedy Space Center il 25 marzo 1979.\nIl 19 marzo 1981, prima del lancio inaugurale, due tecnici rimasero uccisi e quattro feriti durante un test a terra sull'orbiter.\nIl primo volo del \"Columbia\" fu comandato da John Young (un veterano dello spazio proveniente dai programmi Gemini e Apollo) e pilotato da Robert Crippen, mai stato nello spazio in precedenza, ma appartenente all'equipaggio di supporto per missioni Skylab e Apollo-Sojuz.\nNel 1983, il \"Columbia\" venne lanciato per la prima missione (STS-9) con 6 astronauti a bordo, incluso il primo non-americano a bordo di uno Shuttle, il Tedesco Ulf Merbold. Il 12 gennaio 1986 il \"Columbia\" decoll\u00f2 con il primo astronauta ispanico, Franklin Chang-Diaz. Il 5 marzo 1998 la NASA nomin\u00f2 il tenente colonnello Eileen Collins come comandante di una futura missione \"Columbia\", missione che rese Collins la prima donna a comandare uno Space Shuttle.\nLa missione finale.\nDurante la sua ultima missione, il Columbia trasportava a bordo il primo astronauta israeliano, Ilan Ramon e la prima astronauta donna indiana, Kalpana Chawla. Gli altri membri dell'equipaggio erano Rick Husband (comandante), Willie McCool (pilota), Michael Anderson, Laurel Clark e David Brown.\nLa mattina del 1\u00ba febbraio 2003, il Columbia stava rientrando in atmosfera dopo una missione scientifica di 16 giorni. La NASA perse i contatti radio alle 9:00 a.m. (meridiano est degli Stati Uniti), appena pochi minuti prima dell'atterraggio programmato alle 9:16 nel Kennedy Space Center in Florida. Diverse riprese video mostrarono i resti del Columbia in fiamme nei cieli del Texas, a un'altitudine approssimativa di 63\u00a0km e a una velocit\u00e0 di circa 20.160\u00a0km/h (5,6\u00a0km/s).\nI detriti e i rottami sono stati raccolti in silos missilistici decommissionati alla Cape Canaveral Air Force Station.\nDall'analisi delle immagini della partenza dello Shuttle, si \u00e8 potuto vedere che un blocco di schiuma solida si era staccato dall'External Tank colpendo il rivestimento dell'ala sinistra della navetta provocando un foro di circa 25 centimetri che, al rientro, avrebbe permesso al calore di entrare all'interno, indebolendo la struttura portante della navetta fino a renderla ingovernabile tanto da consentire alle forze aerodinamiche di disintegrarla.\nVoli.\nLo Space Shuttle \"Columbia\" effettu\u00f2 28 missioni, rimase in orbita per 300,74 giorni, completando 4.808 orbite e percorrendo in totale 201.497.772 chilometri, inclusa la missione finale."}
{"id": "116020", "revid": "682087", "url": "https://it.wikipedia.org/wiki?curid=116020", "title": "Sindrome del chiodo piegato", "text": ""}
{"id": "116021", "revid": "170280", "url": "https://it.wikipedia.org/wiki?curid=116021", "title": "Sezione Universitaria della Societ\u00e0 Alpinisti Tridentini", "text": "La Sezione Universitaria della Societ\u00e0 degli Alpinisti Tridentini (SUSAT) \u00e8 una Sezione della Societ\u00e0 degli Alpinisti Tridentini (SAT) e una sottosezione del Club Alpino Italiano (CAI). Fondata nel 1909, \u00e8 la pi\u00f9 antica fra le sezioni della SAT.\nStoria.\nLa fondazione (1908-1910).\nIl forte attaccamento alla propria terra, la naturale propensione alla montagna e la fede nel futuro sono gli elementi che caratterizzarono anche la prima societ\u00e0 studentesca, la \"Societ\u00e0 degli studenti trentini\", fondata nel 1894 da Giovanni Lorenzoni, Antonio Piscel e Cesare Battisti, il quale tent\u00f2 inutilmente di inserirla all'interno della SAT (che era stata fondata nel 1872 ed era una societ\u00e0 caratterizzata per la propensione alla tutela dell'identit\u00e0 italiana nel contesto dell'Impero Asburgico). Quest'ultima ridusse solamente il canone di iscrizione per i giovani, acquisendo cos\u00ec l'appoggio di numerosi studenti, soprattutto delle scuole secondarie di Trento e Rovereto, marginalmente universitari.\nNel frattempo (1906) all'interno della SAT prese vita la Sezione Audax, una specie di antesignano dell'attuale Club Alpino Accademico, costituita da un gruppo di giovani soci scelti, addestrati alla scoperta e alla ricerca sul territorio alpino, che sotto il vessillo bianco-azzurro e il motto \"Ardisci e spera\", si preparavano 'per il grande giorno e per compiere allora il proprio dovere'.\nNel 1907 si form\u00f2 un sodalizio semiclandestino, denominato \"Robur et animus\", impegnato in attivit\u00e0 alpinistiche nei dintorni di Trento (scoperta del territorio e valorizzazione delle palestre di roccia dei Bindesi, Vela, Romagnano, Calisio).\nA livello nazionale, nel CAI operavano gi\u00e0 dal 1904 alcune Stazioni universitarie, che raccoglievano in tutto, nelle varie Universit\u00e0, circa 250 soci, prevalentemente giovani facoltosi o comunque ristrette cerchie di appassionati.\nNel tentativo di creare anche nella SAT una Sezione Universitaria, la Sezione Audax fece perno sul gruppo \"Robur et animus\" e, grazie all'impegno del comitato promotore formato da Mite Ghezzer, Bruno Bonfioli e Ferrante Giordani, il 4 aprile 1909, nella sede della Societ\u00e0 Studenti, si tenne l'assemblea costitutiva della SUSAT. Ghezzer venne nominato presidente e fu grazie al suo impegno che l'autorit\u00e0 governativa dell'Imperiale e Regio (KuK) Capitanato Distrettuale di Trento, il 3 luglio 1910 riconobbe l'associazione, dopo aver rifiutato il nullaosta ben quattro volte con motivi per nulla plausibili.\nI primi anni di attivit\u00e0 e la Grande Guerra (1910-1918).\nL'attivit\u00e0 della SUSAT nei primi anni di vita \u00e8 molto varia, ma sempre improntata allo spirito idealistico verso la natura e la patria dei suoi fondatori. Alcune iniziative proposte sono veramente originali:\nInoltre viene proposto l'alpinismo come sport di massa e non pi\u00f9 riservato ai soli aristocratici e benestanti (che potevano permettersi di pagare delle guide), cercando di divulgarne la pratica tra i giovani, preparandoli fisicamente e moralmente. Nasce in questi anni la prima rudimentale scuola di roccia. Si attivano anche le prime manifestazioni a carattere alpinistico, con la realizzazione di settimane alpinistiche:\nVengono attivati anche degli accantonamenti/tendopoli (1912 al rifugio XII Apostoli e 1913 al Grass d'Oven in Vallesinella).\nIniziata la propria attivit\u00e0 con circa 100 soci, nel 1914 si arriv\u00f2 a contarne 320 (tra cui 8 studentesse): considerando che gli studenti universitari trentini non erano pi\u00f9 di 300, si comprende quale successe riscuotesse tra i giovani la SUSAT. Nel 1912, considerato che l'iscrizione alla Sezione era riservato solo agli studenti, venne istituito il gruppo degli Amici della SUSAT. Nel 1914 questi erano circa 50, tra cui Cesare Battisti, Giovanni Pedrotti, Ettore Tolomei, Guido Larcher e Guido Rey.\nNel 1915 l'Impero entra in guerra contro l'Italia: la tendopoli organizzata a San Martino di Castrozza non pu\u00f2 essere effettuata, la maggior parte dei susatini venne chiamata sotto le armi, ma la maggior parte di loro era gi\u00e0 passata in Italia portandosi dietro tutto il materiale pazientemente raccolto in 5 anni di attivit\u00e0, consegnato al Comando Supremo di Roma, e anche i soldi della cassa sociale (pari a 1.020 lire), entrati a far parte del Fondo profughi della Commissione dell'emigrazione trentina.\nAll'entrata in guerra dell'Italia, la maggior parte dei susatini si arruol\u00f2 nei 'battaglioni volontari' dell'esercito italiano: dei 141 arruolati, 24 caddero e numerose furono le medaglie d'oro assegnate al valore di quei ragazzi.\nLa ricostruzione e il periodo fascista (1919 - 1945).\nLa fine della Prima guerra mondiale vede il ritorno alla normalit\u00e0 anche per le attivit\u00e0 alpinistiche, escludendo la partecipazione di alcuni susatini all'impresa di Fiume. In Trentino si riuniscono i sopravvissuti alla guerra: rimangono esclusi dalla SUSAT i soci riparati in Italia che non si erano arruolati e quelli rimasti a combattere con l'Austria.\nNel 1919 la SUSAT si fonde con la SUCAI dando vita al Gruppo susatino della SUCAI, seguendo l'impostazione centralizzatrice di allora (stessa sorte era toccata alla SAT). La successiva evoluzione vede la trasformazione e l'inserimento all'interno dei Gruppi Universitari Fascisti (1927), al quale corrisponde l'adesione degli studenti alpinisti trentini alla sezione madre della SAT.\nLe successive iniziative della SUSAT/GUF vedono l'organizzazione, nel luglio/agosto 1941, della prima Scuola di roccia intitolata al susatino Giorgio Graffer presso il rifugio Pedrotti alla Tosa.\nIl Dopoguerra.\nNel 1947 viene ricostituita la SUSAT, dopo i numerosi problemi sorti nel corso della Seconda guerra mondiale.\nSi deve proprio alla SUSAT il merito della fondazione e ricostituzione della Scuola Graffer, dopo gli eventi bellici. Tra la fine degli anni quaranta e per tutti gli anni cinquanta \u00e8 molto forte l'impegno dei susatini, tra i quali si possono ricordare Giulio Giovannini e Giulio Gabrielli.\nNel 1961 i susatini si prendono l'impegno di gestire il rifugio Monzoni Torquato Taramelli: diventer\u00e0 la seconda casa di tante generazioni di giovani, in cui trascorrere parte delle vacanze estive, ma anche qualche giornata invernale, gestendo la struttura in piena libert\u00e0. Il rifugio costituisce quindi quella naturale consecutio dei principi posti alla base della SUSAT oltre 50 anni prima.\nLa SUSAT dal 1970 al 1988.\nL'attivit\u00e0 della Sezione per\u00f2 non si concentra unicamente sul rifugio: nel gruppo di Cima d'Asta, nel 1971 viene realizzato un sentiero attrezzato, intitolato a Giulio Gabrielli, seguendo un vecchio percorso di guerra. La sezione in questo periodo \u00e8 ancora una vera e propria sezione di universitari. La locale universit\u00e0 era appena nata e contava poche facolt\u00e0 e gli universitari trentini era infatti per lo pi\u00f9 studenti fuori sede. Ritrovarsi in montagna, soprattutto l'estate, faceva della comune militanza nella susat un motivo identitario e l'occasione per progettare varie iniziative, a partire dalla gestione comune del rifugio Taramelli.\nDal 1988 ai giorni nostri.\nL'anno di svolta per la sezione \u00e8 il 1988, quando, dopo non poche discussioni, lo statuto viene cambiato per consentire anche ai non universitari di iscriversi. Sebbene le intenzioni iniziali fossero di allargare, vista l'involuzione nel numero di iscritti che stava mettendo a rischio la sopravvivenza della Sezione stessa, e rendere pi\u00f9 attiva la partecipazione, questo port\u00f2 d'altra parte a mutare l'identit\u00e0 della sezione stessa. La SUSAT tende a trasformarsi, mano a mano che la consistenza numerica degli universitari diviene minoritaria, in una sezione come tante altre all'interno della SAT, perdendo cos\u00ec la sua unicit\u00e0 storica di Sezione animata e diretta dagli studenti stessi.\nL'attuale \"mission\" della Sezione \u00e8 ancora quello di avvicinare alla montagna giovani e universitari, cercando di ispirarsi alle modalit\u00e0 che un tempo l'hanno contraddistinta: un mix di goliardia, spirito di amicizia, passione, attenzione per il territorio nei suoi aspetti naturalistici, storici, antropologici.\nI problemi attuali della Sezione riguardano una difficolt\u00e0 nell'attuare un sensibile ricambio generazionale (soprattutto del consiglio direttivo) e nel garantire un'offerta adeguata ai tempi, nonch\u00e9 alla storia, della sezione stessa, un tempo autentica bandiera dell'alpinismo giovanile trentino.\nDal 2010 prendono vita alcune iniziative volte a incrementare la presenza di studenti universitari all'interno della Sezione, in quanto la loro presenza era divenuta nel corso degli ultimi decenni sempre minore. Per iniziativa di alcuni universitari, alcuni dei quali iscritti alla SUSAT ma per lo pi\u00f9 ad altre sezione SAT e CAI, venne costituito informalmente il Gruppo Alpinisti Universitari (GAU), con l'idea di incrementare la partecipazione degli universitari alle attivit\u00e0 e alla vita della SUSAT, dedito per lo pi\u00f9 all'arrampicata sportiva e, in parte, all'alpinismo in ambiente. L'iniziativa, soprattutto a causa dell'opposizione di parte del direttivo, in parte a causa della volont\u00e0 dei partecipanti al GAU di rimanere autonomi rispetto alla Sezione, non port\u00f2 i risultati attesi.\nA partire dal 2013 entrano finalmente in direttivo nuovi soci universitari, ma l'interesse degli universitari trentini e non per la Sezione rimane flebile: influisce su tutto il diverso modo di approcciarsi alla montagna e le sopracitate incapacit\u00e0 dei membri pi\u00f9 anziani del direttivo (alcuni in carica da due decenni e pi\u00f9) di cambiare impostazione.\nL'antico spirito della SUSAT si pu\u00f2 per\u00f2 ritrovare ancora presso il rifugio Ai Monzoni \"Torquato Taramelli\", oggi gestito da un professionista con l'aiuto dei volontari susatini e non, dove vi \u00e8 la possibilit\u00e0 (purch\u00e9 soci SAT o CAI) di trascorrere delle settimane vacanza-lavoro, nel periodo di apertura estiva del rifugio.\nLo \"spirito\" susatino.\nPer descrivere cos'era la SUSAT, ricordiamo le parole usate da Guido Larcher per la pubblicazione \"La SAT - Cento anni - 1872-1972\" pi\u00f9 di 30 anni fa:"}
{"id": "116022", "revid": "1008732", "url": "https://it.wikipedia.org/wiki?curid=116022", "title": "Dorsale oceanica", "text": "Una dorsale oceanica \u00e8 il risultato della divergenza tra due placche di crosta oceanica. Si tratta di una struttura caratteristica della litosfera, particolarmente articolata e complessa, comprendente rilievi di origine tettonica, che si snoda sui fondali oceanici per una lunghezza complessiva pari a circa 60.000\u00a0km. Occupa una superficie pari invece al 10% di quella complessiva terrestre.\nDescrizione.\nStruttura.\nDal punto di vista morfologico, consiste in una profonda faglia che attraversa la crosta oceanica, fortemente assottigliata ed inarcata verso l'alto dal riscaldamento subito, ad opera della risalita di materiale magmatico dall'astenosfera, dalle rocce basaltiche del pavimento oceanico. \nI margini di questa faglia, inarcati e sollevati, formano delle catene montuose assai frastagliate e con versanti a scarsa pendenza, i cui picchi possono innalzarsi anche fino a toccare i 1.500-2.000 metri. Solitamente, le cime dei rilievi della dorsale non superano i 3.000\u00a0m di profondit\u00e0. Talvolta, come nel caso delle Azzorre, sono riusciti ad emergere, per via del maggior inarcamento dei margini della faglia, originando delle vere e proprie isole abitate.\nLe due catene montuose ai lati della frattura hanno un andamento parallelo, e sono separate dalla presenza di una superficie mediana che pu\u00f2 avere una larghezza compresa tra i 30 ed i 50\u00a0km ed una profondit\u00e0 massima pari ad un chilometro. Questa struttura, considerata caratteristica del sistema di dorsale, in realt\u00e0 risulta completamente assente nel tratto che interessa il Pacifico orientale.\nFormazione.\nLa faglia principale, dove hanno luogo i processi eruttivi, non si presenta come una struttura continua, essendo in realt\u00e0 disarticolata da un sistema di faglie trasformi, trasversali rispetto all'asse della dorsale, in diversi tronchi, di notevoli dimensioni. \nIl materiale magmatico proveniente dalla astenosfera \u00e8 di tipo tholeitico, caratterizzato da una elevatissima temperatura (1200-1300\u00a0\u00b0C), e da un basso tenore di silice (SiO2&lt;52%), che le conferisce una straordinaria capacit\u00e0 di intrudersi nelle rocce soprastanti e risalire (in conseguenza dell'alleggerimento litostatico) fino alla superficie. Fuoriuscendo in ambiente sottomarino, il magma subisce un degassamento che lo trasforma in lava basaltica, la quale solidifica in tempi piuttosto brevi, accumulandosi in forme arrotondate (per via della veloce azione di raffreddamento da parte dell'acqua), denominate \u201cpillow lavas\u201d (lava a cuscini). La roccia formatasi, magmatica di tipo effusivo, si accumula in stratificazioni sui fianchi del rilievo, formando nuova copertura basaltica.\nNel frattempo, la risalita del magma dall'astenosfera genera una spinta verso l'esterno della roccia pi\u00f9 vecchia e fredda, che tende ad allontanarsi dall'asse di faglia, raffreddandosi e contraendosi.\nIl conseguente addensamento porta ad un lento sprofondamento della crosta basaltica, che former\u00e0 del nuovo pavimento oceanico, su cui andranno a depositarsi i sedimenti.\nL'intero ciclo di produzione e distruzione del materiale basaltico si svolge in un arco di tempo pari a 190-200 milioni di anni. La dorsale oceanica, oltre ad essere caratterizzata dai fenomeni eruttivi, risulta interessata da fenomeni sismici continui, ascrivibili sia all'attivit\u00e0 delle faglie trasformi che disarticolano la faglia principale, sia agli attriti dovuti alla risalita del magma attraverso le rocce della crosta. In questo secondo caso vengono generati dei continui sciami sismici, caratterizzati da scosse continue ma di bassa intensit\u00e0, con epicentro fortemente localizzato lungo il margine eruttivo. \nNei pressi della dorsale oceanica hanno luogo fenomeni idrotermali noti come \"fumarole nere\" o black smoker. Si tratta di manifestazioni dovute al degassamento magmatico, che comportano l'emissione di minerali (principalmente appartenenti alla classe dei solfuri) in fase liquida. Il contatto con l'acqua fredda ne provoca la cristallizzazione e la conseguente deposizione sul fondale oceanico. I black smokers sono importanti anche perch\u00e9 contribuiscono a mitigare la temperatura delle acque profonde, permettendo la nascita di colonie di organismi che, altrimenti, non riuscirebbero a sopravvivere a profondit\u00e0 dell'ordine dei 3.000\u00a0m. La temperatura delle acque dei black smokers tocca i 400\u00a0\u00b0C ed \u00e8 caratterizzata da un bassissimo valore del pH, pari a circa 2,8 (cio\u00e8 un'acidit\u00e0 paragonabile a quella dell'aceto). La notevole pressione abissale impedisce all'acqua di evaporare, nonostante l'elevatissima temperatura."}
{"id": "116023", "revid": "12544", "url": "https://it.wikipedia.org/wiki?curid=116023", "title": "Dorsali oceaniche", "text": ""}
{"id": "116024", "revid": "320578", "url": "https://it.wikipedia.org/wiki?curid=116024", "title": "Tettonica delle zolle", "text": ""}
{"id": "116025", "revid": "1605525", "url": "https://it.wikipedia.org/wiki?curid=116025", "title": "Iain Banks", "text": "Considerato da molti critici e lettori l'autore pi\u00f9 importante emerso negli anni ottanta nella fantascienza britannica, la sua creazione pi\u00f9 famosa \u00e8 l'universo futuro del \"ciclo della Cultura\", all'interno del quale sono ambientati molti dei suoi romanzi. Nel 2008 The Times lo ha nominato nella lista dei \"50 maggiori scrittori britannici dal 1945\".\nBiografia.\nNacque nel 1954 a Dunfermline, Fife. Sua madre era una pattinatrice professionista e suo padre un ufficiale dell'Ammiragliato. Fino a nove anni visse a North Queensferry, vicino al porto e poi a Gourock, quando suo padre fu trasferito. Dopo le superiori di Gourock e Greenock, Banks intraprese gli studi di inglese, filosofia e psicologia all'Universit\u00e0 di Stirling dove si laure\u00f2 nel 1975 in letteratura inglese. Per mantenersi inizi\u00f2 una serie di lavori, dal portinaio al giardiniere. Alla fine degli anni settanta inizi\u00f2 a viaggiare l'Europa in autostop trascorrendo lunghi periodi in Scandinavia e in Marocco. Successivamente per un anno lavor\u00f2 per l'industria statale inglese dell'acciaio, ambiente che ispir\u00f2 il suo romanzo d'esordio \"La fabbrica degli orrori\" del 1984.\nA met\u00e0 degli anni ottanta si trasfer\u00ec nel Kent, dove inizi\u00f2 a dedicarsi con successo alla scrittura di genere fantascientifico; nel 1988 torn\u00f2 in Scozia, prima a Edimburgo e poi a Fife.\nNel frattempo conobbe Annie, a Londra, e la spos\u00f2 nel 1992 alle Hawaii. Nel 2007 si separarono e lei mor\u00ec nel 2009, due mesi dopo il divorzio ufficiale.\nIn seguito, Banks conobbe Adele Hartley, che spos\u00f2 nel 2013 dopo aver appreso di avere un tumore terminale alla cistifellea , che lo uccise nel giugno 2013, a 59 anni.\nOpere.\nBanks ha pubblicato 24 romanzi; la sua prima opera, \"La fabbrica degli orrori\", fu pubblicata nel 1984 quando Banks aveva 30 anni, mentre il suo primo romanzo fantascientifico \u00e8 del 1987. \"The Crow Road\" (1992) fu adattato dalla BBC come serie televisiva e \"Espedair Street\" (1987) fu trasmesso da BBC Radio 4. Ha riconosciuto le influenze di Robert A. Heinlein, Isaac Asimov, Arthur C. Clarke, Brian Aldiss, M. John Harrison e Dan Simmons sul suo lavoro.\nBanks pubblica sotto due firme. I suoi genitori desideravano dargli il nome di Iain Menzies Banks e suo padre lo registr\u00f2 come Iain Banks ma continu\u00f2 a usare il doppio cognome e sottopose all'editore \"La fabbrica degli orrori\" come Iain M. Banks. Il suo editor gli chiese se non era possibile omettere la 'M' perch\u00e9 appariva troppo vistosa, inoltre era preoccupato di creare confusione con Rosie M. Banks, un'autrice minore di romanzi rosa nello stile di P.G. Wodehouse. Dopo i primi tre romanzi mainstream, i suoi editori gli permisero di pubblicare il suo primo romanzo di fantascienza \"Pensa a Fleba\". Per distinguere la sua produzione di romanzi mainstream da quelli fantascientifici, Banks sugger\u00ec il ritorno della 'M'."}
{"id": "116026", "revid": "3535", "url": "https://it.wikipedia.org/wiki?curid=116026", "title": "Gaudeamus Igitur", "text": ""}
{"id": "116030", "revid": "125954439", "url": "https://it.wikipedia.org/wiki?curid=116030", "title": "Anton Pavlovi\u010d \u010cechov", "text": "Biografia.\nInfanzia e adolescenza.\nTerzo di sei figli, Anton nacque in una famiglia di umili origini: il nonno, Egor Michailovi\u010d \u010cech, servo della gleba e amministratore di uno zuccherificio del conte \u010certkov, era riuscito a riscattare se stesso e la propria famiglia nel 1841 grazie al versamento al proprio padrone di una grossa somma di denaro, 3500 rubli. Il padre, Pavel Egorovi\u010d, fervente religioso ma violento, picchiava spesso i figli: \u00abMio padre cominci\u00f2 a educarmi, o pi\u00f9 semplicemente a picchiarmi, quando non avevo ancora cinque anni. Ogni mattina, al risveglio, il primo pensiero era: \"oggi sar\u00f2 picchiato?\"\u00bb. \nI figli erano costretti a rimanere per ore al freddo della drogheria del padre, e inoltre a seguirlo nelle attivit\u00e0 religiose, tra cui il coro da lui diretto. Pi\u00f9 tardi \u010cechov scriver\u00e0 ad un amico: \u00abSono stato allevato nella religione, ho cantato nel coro, ho letto gli Apostoli e i salmi in chiesa, ho assistito regolarmente ai mattutini, ho persino aiutato a servir messa e ho suonato le campane. E qual \u00e8 il risultato di tutto ci\u00f2? Non ho avuto infanzia. E non ho pi\u00f9 alcun sentimento religioso. L'infanzia per i miei fratelli e per me \u00e8 stata un'autentica sofferenza\u00bb. \nLa madre, Evgenija Jakovlevna Morozova, proveniva da una famiglia di commercianti, anch'essi gi\u00e0 servi della gleba. Donna gentile e affettuosa con i figli, veniva maltrattata anche lei dal marito: \u00abNostro padre faceva una scenata durante la cena per una minestra troppo salata, o dava dell'imbecille a nostra madre. Il dispotismo \u00e8 tre volte criminale\u00bb. Anton amava questa donna mite e silenziosa: \u00abPer me non esiste nulla di pi\u00f9 caro di mia madre in questo mondo pieno di cattiveria\u00bb.\nDel resto, quella era l'unica educazione che Pavel Egorovi\u010d conoscesse e probabilmente la riteneva la migliore possibile: \u00abNostro nonno era stato picchiato dai signori, e l'ultimo dei funzionari poteva fare lo stesso. Nostro padre \u00e8 stato picchiato da nostro nonno, noi da nostro padre. Che animo, che sangue abbiamo ereditato? [\u2026] Il dispotismo e la menzogna hanno guastato a tal punto la nostra infanzia che non posso ripensarvi senza terrore e disgusto\u00bb.\nNemmeno di Taganrog, sua citt\u00e0 natale, e dei suoi abitanti Anton ebbe mai un'opinione favorevole: \u00abSi mangiava male, si beveva acqua inquinata [\u2026] In tutta la citt\u00e0 non conoscevo un solo uomo onesto\u00bb - scrisse nei suoi ricordi - \u00abSessantamila abitanti si preoccupano soltanto di mangiare, di bere, di riprodursi e non hanno alcun interesse nella vita [\u2026] non ci sono n\u00e9 patrioti, n\u00e9 uomini d'affari, n\u00e9 poeti\u00bb, e la citt\u00e0 \u00e8 \u00absporca, insignificante, pigra, ignorante e noiosa. Non vi \u00e8 neppure un'insegna che sia priva di errori d'ortografia. Le vie sono deserte [\u2026] la pigrizia \u00e8 generale\u00bb.\nQuesta citt\u00e0 aveva goduto di tempi migliori prima che il porto affacciato sul mar d'Azov, fatto costruire da Pietro il Grande, a met\u00e0 dell'Ottocento si insabbiasse e che gli scali dei trasporti fossero dirottati a Rostov sul Don. A Taganrog si era da tempo stabilita una numerosa colonia di emigrati greci, che si erano dedicati al commercio fino a controllare tutta l'esportazione dei prodotti agricoli.\nIl padre era proprietario di una modesta drogheria dove si vendeva di tutto e si mesceva vino e vodka ad avventori che s'intrattenevano nel locale fino a notte inoltrata. Nel 1867 mand\u00f2 i figli Anton e Nikolaj a studiare proprio nella scuola greca, contando di introdurli un giorno, grazie alla conoscenza di quella lingua e di quegli agiati mercanti, nel facoltoso ambiente del commercio cittadino.\nI risultati si rivelarono tuttavia disastrosi per i due ragazzi, che non riuscirono a inserirsi in questa scuola. Era composta di una sola aula nella quale venivano riuniti tutti gli allievi di diverso grado e un unico maestro insegnava tutte le materie in greco, lingua sconosciuta ai due \u010cechov: perci\u00f2 l'anno dopo, il 23 agosto 1868, Anton entr\u00f2 nel ginnasio russo di Taganrog.\nLa qualit\u00e0 del era adeguata all'immagine di quel ginnasio, simile a una caserma: l'insegnante di storia usava abitualmente un linguaggio volgare, quello di latino era un confidente della polizia. \u010cechov si ricorder\u00e0 di loro nel suo noto racconto \"L'uomo nell'astuccio\": \u00abSiete voi dei professori, dei pedagoghi? No, siete dei miserabili funzionari e il vostro tempio del sapere \u00e8 un commissariato di polizia; del resto ne ha l'odore\u00bb. Un'eccezione era rappresentata dall'insegnante di religione, che consigli\u00f2 ad Anton, avendone notato l'ironia e la disposizione ai racconti umoristici, la lettura di classici della satira, come Moli\u00e8re e Swift, e il moderno Saltykov-\u0160\u010dedrin. Fu lui a dargli quel soprannome di \"Cechont\u00e8\" col quale Anton firm\u00f2 i primi racconti.\nAnche al ginnasio il profitto di Anton era modesto. Del resto, quello dello studio non era il suo impegno esclusivo; spesso doveva aiutare o sostituire il padre nella drogheria; tutte le domeniche e i giorni festivi doveva cantare nel coro della chiesa; il padre gli fece impartire lezioni di francese e poi, per pi\u00f9 pratici scopi, lo costrinse a seguire un corso di taglio e cucito. I suoi svaghi consistevano nelle passeggiate in citt\u00e0, nelle corse nel parco, nella pesca alla lenza e, in estate, nella visita al nonno paterno, che veniva raggiunto con un lungo viaggio di due giorni su un lento carro attraverso la sterminata pianura russa fino al villaggio di Kniajaja, nel Donec. Certamente \u010cechov si avvarr\u00e0 di queste esperienze quando scriver\u00e0 \"La steppa\", uno dei suoi racconti pi\u00f9 noti.\nNel 1873, poi, ci fu la grande scoperta del teatro. Fu lo spettacolo de \"La belle H\u00e9l\u00e8ne\" di Offenbach a dargli la prima ma definitiva impressione che lo port\u00f2 a interessarsi all'arte della recitazione e al gusto di una finzione che \u00e8 anche realt\u00e0. Seguirono Amleto e Gogol', Griboedov e il melodramma, la farsa e la commedia, e soprattutto il desiderio di imitare il lavoro degli attori. Con i fratelli e la sorella Marija form\u00f2 una piccola compagnia che si esibiva in casa di fronte a parenti e amici e, quando non riproduceva le \"pi\u00e8ces\" di successo, Anton cominci\u00f2 a improvvisare i primi canovacci. Segu\u00ec per qualche tempo la redazione manoscritta di un giornalino mensile, \"Il tartaglione\", che faceva circolare anche tra i compagni di scuola e dove descriveva con umorismo fatti e scene della vita quotidiana della citt\u00e0.\nArrivarono in casa \u010cechov problemi familiari ed economici: nel 1875 Aleksandr e Nikolaj, stanchi delle prepotenze paterne, lasciarono la famiglia e se ne andarono a Mosca a studiare; Nikolaj la pittura nella scuola di Belle Arti, e Aleksandr lettere all'Universit\u00e0. Gli affari della drogheria andarono sempre peggio, e Pavel Egorovi\u010d non fu pi\u00f9 in grado di pagare i fornitori; s'indebit\u00f2 senza poter rimborsare i creditori finch\u00e9, dichiarato il fallimento, il 3 aprile 1876 si rifugi\u00f2 a Mosca come clandestino. Per evitare la prigione per debiti, la moglie Evgenja Jakovlevna fu costretta a vendere la casa ed il mobilio per saldare i creditori e raggiunse il marito a Mosca con i figli Michail e Marija. Ivan fu accolto da una zia di Taganrog, mentre Anton rimase nella vecchia casa, in quel momento appartenente a un altro proprietario, al nipote del quale egli dava lezioni private in cambio del vitto e dell'alloggio.\nFurono anni di miseria, passati nell'attesa di concludere gli studi e di poter raggiungere a Mosca la famiglia, la quale, da parte sua, non se la passava meglio; in cinque in una stanza ammobiliata, vivevano del lavoro saltuario del padre e della confezione di scialli di lana della giovane Marija. A Taganrog, Anton passava molte ore nella modesta , inaugurata recentemente; ai moderni scrittori russi e alla filosofia di Schopenhauer egli aggiungeva la lettura delle riviste umoristiche. Letture affastellate, e tuttavia necessarie alla formazione del futuro scrittore.\nUn viaggio a Mosca, nella Pasqua del 1877, gli mise sotto gli occhi il decadimento e l'avvilimento della famiglia ma, giovane com'era, a colpirlo maggiormente fu la grandezza e la vivacit\u00e0 della citt\u00e0: \u00abMi sono recato recentemente al teatro di Taganrog e l'ho paragonato a quello di Mosca. Che enorme differenza! Se riuscir\u00f2 a terminare gli studi ginnasiali, correr\u00f2 subito a Mosca. Amo talmente questa citt\u00e0!\u00bb. Intanto aveva gi\u00e0 cominciato a scrivere sperando, ma invano, in una pubblicazione; una sua commedia fu giudicata promettente; sentiva di avere la stoffa dello scrittore ma anche una completa mancanza di esperienza.\nVennero finalmente i giorni degli esami finali per il conseguimento del diploma ginnasiale; il componimento di russo era dedicato alla scottante attualit\u00e0 politica: \u00abNon c'\u00e8 calamit\u00e0 peggiore dell'anarchia\u00bb. Anton se la cav\u00f2 bene in tutte le materie e nel giugno del 1879 poteva mostrare con orgoglio il suo diploma: \u00abCondotta: \"eccellente\"; precisione: \"benissimo\"; applicazione: \"benissimo\"; zelo nei lavori scritti: \"benissimo\"\u00bb.\nSi pu\u00f2 immaginare con quanta impazienza il giovane \u010cechov trascorresse le ultime settimane a Taganrog; finalmente, ottenuta una borsa di studio di 25 rubli per frequentare la facolt\u00e0 di medicina, il 6 agosto 1879 saliva con due amici sul treno che l'avrebbe portato a Mosca: la sua \"ville lumi\u00e8re\", la citt\u00e0 delle promesse e del successo.\nA Mosca.\nLa sua famiglia viveva allora nello scantinato di un palazzo, in una via malfamata; tre pensionanti portavano un magro sollievo all'economia di quel gruppo di dieci persone che viveva dei trenta rubli mensili del padre operaio e della rara vendita di qualche quadro di Nikolaj, il pittore che, pur non privo di talento, annegava nell'alcool l'amarezza di una vita familiare degradata e la delusione della mancata realizzazione delle sue speranze d'artista. Il contributo della borsa di studio di Anton permise alla famiglia di trasferirsi in un appartamento pi\u00f9 decoroso e di mandare a scuola i fratelli minori Ivan, Michail e Marija.\nImpegnato nella frequenza universitaria, Anton non si un\u00ec mai ai circoli rivoluzionari studenteschi, molto attivi in quel periodo, in cui i populisti credevano di poter rovesciare lo zarismo con una serie di attentati; al riguardo \u010cechov mantenne sempre un assoluto riserbo. Seguendo i suoi personali interessi e avendo ben presente la necessit\u00e0 di guadagnare, dedicava il tempo solo allo studio e alla scrittura di brevi racconti che inviava alle redazioni delle riviste umoristiche di Mosca; finalmente, dopo diversi rifiuti, il settimanale \u00abLa libellula\u00bb gli pubblic\u00f2 nel marzo 1880 \"La lettera del possidente del Don Stepan Vladimirovi\u010d al dotto vicino dottor Fridrich\", firmato semplicemente con un'anonima \u00abV.\u00bb. Una grande torta comparve sulla tavola dei \u010cechov a festeggiare il felice debutto letterario.\nFu l'inizio di una produzione crescente: la vena comica scorreva facilmente e nel giro di tre anni \u010cechov pubblic\u00f2 pi\u00f9 di cento racconti e un romanzo, \"L'inutile vittoria\", comparso a puntate ne \u00abLa sveglia\u00bb. Fu scritto imitando lo stile di M\u00f3r J\u00f3kai, scrittore ungherese allora molto popolare anche in Russia. Continu\u00f2 a firmare i suoi lavori con vari pseudonimi, spesso con quello di \"Anto\u0161a Cechont\u00e9\", soprannome datogli dal vecchio professore di ginnasio. Non scriveva soltanto racconti: ne \u00abLo spettatore\u00bb pubblicava anche recensioni teatrali. In una di queste, scritta alla fine del 1881, si permise di criticare la famosa Sarah Bernhardt, che aveva visto recitare \"La signora dalle camelie\" e \"Adriana Lecouvreur\" al teatro Bol'\u0161oj: \u00abVi sono momenti in cui, vedendola recitare, ne siamo commossi quasi fino alle lacrime. Le lacrime per\u00f2 non scendono, giacch\u00e9 tutto l'incantesimo \u00e8 cancellato dall'artificio\u00bb.\nQuell'anno scrisse anche il suo primo dramma d'impegno, che egli riteneva importante, ma che gli fu rifiutato; allora egli, deluso, l'abbandon\u00f2. Dopo la morte il testo fu ritrovato nel 1920 tra le sue carte e dal 1923 fu rappresentato con vari titoli (in Italia si impose quello di \"Platonov).\" \u00c8 un'opera confusa che tuttavia gi\u00e0 contiene i temi dei maggiori drammi successivi: la vita di campagna, la noia, l'incapacit\u00e0 di vivere e di avere rapporti umani equilibrati, l'egoismo.\nNell'ottobre del 1882 \u010cechov fu avvicinato dallo scrittore Nikolaj Lejkin, direttore di \"Oskolki\" (\"\u041e\u0441\u043a\u043e\u043b\u043a\u0438\"), una famosa rivista umoristica di San Pietroburgo; Lejkin cercava giovani collaboratori e l'accordo fu subito concluso: avrebbe ricevuto otto copechi per ogni riga dei suoi racconti, che dovevano essere brevi, vivaci, divertenti e non dare problemi con la censura. \u010cechov avrebbe tenuto anche una regolare rubrica di cronaca, i \"Frammenti di vita moscovita\", e il fratello Nikolaj li avrebbe illustrati. Fu cos\u00ec che su quell'importante rivista a diffusione nazionale il 20 novembre 1882 apparve il suo primo racconto, naturalmente firmato \"\u010cechont\u00e8\".\nIl compenso era eccellente, ma l'impegno di scrivere a scadenza racconti umoristici in un numero prefissato di righe era molto oneroso: \u00ab\u00e8 arduo andare a caccia dell'umorismo. Vi sono giorni in cui si va alla ricerca delle facezie e se ne creano alcune di una banalit\u00e0 nauseante. Allora, volente o nolente, si passa nel campo della seriet\u00e0\u00bb. Fu cos\u00ec che ogni tanto gli fu permesso di scrivere racconti con un registro serio o malinconico.\nEra ormai conosciuto e apprezzato, ma non del tutto soddisfatto della sua professione. In quegli anni \u010cechov sosteneva di non considerarsi propriamente uno scrittore, ma piuttosto un giornalista, e solo provvisoriamente: \u00abSono giornalista perch\u00e9 ho scritto molto, ma non morir\u00f2 giornalista. Se continuer\u00f2 a scrivere, lo far\u00f2 da lontano, nascosto in una nicchia [\u2026] Mi immerger\u00f2 nella medicina; \u00e8 la mia unica possibilit\u00e0 di salvezza, bench\u00e9 non abbia ancora fiducia in me come medico\u00bb.\nSta di fatto che nel 1884 raccolse in un volume le sue novelle migliori e le pubblic\u00f2 a proprie spese con il titolo \"Fiabe di Melpomene\" (Skazki Mel'pomeny), che per\u00f2, forse anche per il titolo ingannevole, venne ignorato dalla critica. Per il \"Nostro\", la pubblicazione fu un segnale positivo della sua maturazione e della proprio affermazione come scrittore: \u00abCi\u00f2 che gli scrittori di nobili origini ricevono gratuitamente, per diritti di nascita, gli scrittori plebei lo devono acquistare a prezzo della giovinezza\u00bb. \nIl figlio del droghiere si consol\u00f2 a giugno con il conseguimento della laurea in medicina; quell'estate esercit\u00f2 la professione nell'ospedale di \u010cikino, presso Voskresensk, dove il fratello Ivan viveva e insegnava, poi a settembre torn\u00f2 a esercitare nella casa di famiglia, dove ricav\u00f2 il suo studio, pur continuando a mandare racconti a San Pietroburgo. A dicembre, per la prima volta, ebbe degli episodi di emottisi: era la tubercolosi, ma \u010cechov, per il momento, prefer\u00ec pensare o far credere che si trattasse di altro.\nLa povert\u00e0 dell'adolescenza era ormai lontana, e Anton, divenuto di fatto il capo della famiglia, poteva permettersi di mantenerla senza sopportare nessuna privazione personale: \u00abHo molti amici e di conseguenza molti clienti. Una met\u00e0 li curo gratis, l'altra met\u00e0 mi paga cinque o tre rubli a visita. Ovviamente non sono ancora riuscito ad accumulare un capitale e non l'accumuler\u00f2 tanto presto, ma vivo in maniera piacevole e non mi manca nulla. Se camper\u00f2 e star\u00f2 bene, il futuro dei miei \u00e8 assicurato\u00bb. In effetti, poteva considerarsi un benestante: abitava in una casa ben ammobiliata, aveva due domestiche e la sera intratteneva gli amici al pianoforte. Nella primavera del 1885 si permise anche il lusso, impensabile fino a un paio d'anni prima, di affittare una villa interamente arredata a Babkino, nella campagna di Mosca, che si stendeva su un amplissimo parco all'inglese, e vi pass\u00f2 quattro mesi con tutta la famiglia. Tornati in citt\u00e0, in autunno un nuovo trasloco port\u00f2 i \u010cechov ad abitare nel comodo appartamento di un tranquillo quartiere di Mosca.\nLa fama letteraria.\nIl 10 dicembre 1885 \u010cechov fu invitato da Lejkin a Pietroburgo, la capitale politica e culturale della Russia; fu ricevuto con gli onori che si riservano agli scrittori di grido e fu presentato ad Aleksej Suvorin, ricchissimo editore, fondatore e direttore del pi\u00f9 importante quotidiano russo di quel tempo, \u00abNovoe Vremja\u00bb (\u041d\u043e\u0432\u043e\u0435 \u0432\u0440\u0435\u043c\u044f, \"Tempo nuovo\"), il quale gli propose di collaborare al suo giornale. Suvorin, scrittore di nessun rilievo, gi\u00e0 liberale, si era convertito all'autocrazia divenendo il pi\u00f9 convinto sostenitore del governo e uno degli uomini pi\u00f9 odiati dall'intelligentija liberale e rivoluzionaria russa.\nPer un giornalista sarebbe stata gi\u00e0 una consacrazione collaborare al miglior giornale di tutta la Russia; la consacrazione letteraria, per quanto non pubblica, gli venne da una lettera inviatagli qualche mese dopo dal grande Dmitrij Grigorovi\u010d, scrittore ma soprattutto massima autorit\u00e0 dell'epoca nel campo della critica letteraria: \u00abAvete un talento vero, un vero talento che vi pone molto al di sopra degli scrittori della vostra generazione [\u2026] se parlo del vostro talento, lo faccio per convinzione personale. Ho pi\u00f9 di sessantacinque anni, ma continuo a provare un tale amore per la letteratura e ne sorveglio i progressi con tale ardore, mi rallegro talmente se scopro qualcosa di nuovo e di ispirato che, come vedete, non posso trattenermi e vi tendo entrambe le mani\u00bb.\nGli dava anche un prezioso consiglio: \u00abSmettete di scrivere troppo in fretta. Non conosco la vostra situazione economica. Se non fosse buona, meglio sarebbe per voi patire la fame, come avvenne a suo tempo nel nostro caso, e tenere in serbo le impressioni per un lavoro maturo, compiuto [\u2026] Un'unica opera scritta in tali condizioni avr\u00e0 un valore mille volte superiore a un centinaio di novelle, anche buone, sparpagliate su diversi giornali\u00bb.\nNaturalmente \u010cechov rispose subito: \u00abla vostra lettera, mio buono e amatissimo nunzio di gioia, mi ha colpito come il fulmine. Ne ho quasi pianto [\u2026] Nei cinque anni che ho trascorso vagabondando da un giornale all'altro sono stato contagiato dai giudizi sull'inconsistenza dei miei scritti e mi sono abituato a considerare il mio lavoro con disdegno [\u2026] Questo \u00e8 un primo motivo. Un secondo \u00e8 che sono medico, immerso quasi completamente nella medicina. Non rammento un solo racconto su cui abbia lavorato pi\u00f9 di un giorno [\u2026]\u00bb. Dopo aver letto la lettera di Grigorovi\u010d, \u010cechov rivelava di avere \u00abbruscamente sentito l'assoluta necessit\u00e0 di uscire dal solco nel quale mi sono impantanato\u00bb e concludeva: \u00abHo soltanto ventisei anni. Forse riuscir\u00f2 a concludere qualcosa di buono, anche se il tempo corre veloce\u00bb.\nIn estate apparve la sua nuova raccolta, i \"Racconti variopinti\" che dai critici, non per\u00f2 da Grigorovi\u010d, ebbe un'accoglienza negativa, e fece un nuovo trasloco, questa volta affittando un'intera casa di due piani di via Sadovaja-Kudrinskaja, quasi nel centro di Mosca. Oltre ad accogliere comodamente i famigliari, vi teneva lo studio medico, lo scrittoio e nel salotto riceveva, come sempre, estimatori e amici, tra i quali erano gli scrittori Vladimir Korolenko, F\u00ebdor Popudoglo, Aleksej Sergeenko e Marija Kisel\u00ebva con il marito, e il pittore Levitan, che s'innamor\u00f2, non ricambiato, di Marija \u010cechova.\nNel marzo del 1887 Suvorin decise di pubblicargli una nuova raccolta di novelle - intitolata \"Nel crepuscolo\", che ebbe un buon successo di critica e di pubblico - e gli offr\u00ec un largo anticipo sui futuri racconti. \u010cechov ne approfitt\u00f2 subito per realizzare il desiderio al quale da tempo pensava: rivedere la citt\u00e0 natale. Ambientato ormai a Mosca e anche a Pietroburgo, Taganrog fu una grave delusione: quella sporcizia e quell'aria di provincia desolata gli furono insopportabili. Si rifece nel viaggio di ritorno, passando per la steppa immensa e malinconica, assapor\u00f2 nuove sensazioni assistendo per due giorni a Novo\u010derkassk a una festa di cosacchi, o partecipando alla festa religiosa del vicino monastero del Monte Santo. Scrisse a Lejkin: \u00abHo accumulato una massa d'impressioni e di materiale, non rimpiango di aver perso un mese e mezzo per questo viaggio\u00bb.\n\"Ivanov\".\nF\u00ebdor Kor\u0161, il proprietario dell'omonimo teatro moscovita, gli aveva chiesto una \"pi\u00e8ce\"; dopo mesi di esitazioni, in ottobre \u010cechov si mise al lavoro e dopo pochi giorni poteva scrivere al fratello Aleksandr: \u00abHo scritto la \"pi\u00e8ce\" senza accorgermene [\u2026] mi ha portato via quindici giorni o, pi\u00f9 esattamente, dieci giorni [\u2026] L'intreccio \u00e8 complicato ma non sciocco. Termino ogni atto come sono solito fare nelle novelle; tutti gli atti si snodano dolcemente, tranquillamente, ma alla fine colpisco in faccia lo spettatore. Ho concentrato la mia energia su alcuni momenti veramente forti e memorabili; in compenso, i passaggi che uniscono tra loro le varie scene sono insignificanti, fiacchi e banali. Comunque, sono contento; anche se la \"pi\u00e8ce\" non fosse buona, ho creato un personaggio che ha valore letterario\u00bb.\nQuesto personaggio \u00e8 \"Ivanov\", un proprietario terriero trentacinquenne, intelligente, colto e gentile, che finisce con l'essere invaso da una profonda malinconia: la moglie Anna, senza saperlo, \u00e8 gravemente malata, la sua propriet\u00e0 va in rovina, i debiti si accumulano. La giovane Sa\u0161a, innamorata di lui, cerca di risollevarlo dall'abulia nella quale \u00e8 sprofondato. Durante un violento litigio, Ivanov rivela alla moglie che ella ha una malattia mortale. Morta Anna, Ivanov accetta di sposare Sa\u0161a, ma quando il medico L'vov, sfidandolo a duello, lo accusa pubblicamente di vilt\u00e0 e di aver provocato la morte della moglie, Ivanov si uccide.\nIvanov \u00e8 in realt\u00e0 un'anima generosa, un intellettuale che aveva creduto nella possibilit\u00e0 del progresso e si era interessato ai problemi degli altri, creando un'azienda modello e scuole per i contadini, ma alla fine sembra essersi reso conto che la Russia non era cambiata, l'oppressione politica e il degrado sociale erano rimaste quelle di sempre ed egli aveva gettato via inutilmente, con le sue sostanze, anche le sue illusioni; di qui la sua depressione e il senso dell'inutilit\u00e0 del vivere.\nLa prima del dramma non ebbe successo. Gi\u00e0 durante le prove \u010cechov si era convinto che \u00abgli attori non capiscono niente, accumulano sciocchezze su sciocchezze, hanno parti non adatte a loro\u00bb, e alla rappresentazione del 19 novembre, durante il quarto atto, alcuni attori recitarono visibilmente ubriachi. Il critico de \u00abIl foglio moscovita\u00bb defin\u00ec l'opera \u00abuna sciocchezza insolentemente cinica, immorale e odiosa\u00bb, quello del \u00abNotiziario di Mosca\u00bb rimarc\u00f2 i \u00abparecchi errori dovuti all'inesperienza e all'ingenuit\u00e0 dell'autore\u00bb.\n\u010cechov si rifar\u00e0 poco pi\u00f9 di un anno dopo, il 31 gennaio 1889: l\"Ivanov\", presentato con qualche rimaneggiamento al teatro Aleksandrinskij di Pietroburgo, ottenne un clamoroso successo di critica e di pubblico che si mantenne inalterato nel tempo. Lo scrittore si era gi\u00e0 recato a Pietroburgo all'indomani della caduta del suo dramma, come a sollevarsi dalla delusione nei circoli intellettuali della capitale, dove era stato accolto con ogni onore, aveva rivisto gli amici Leontev-\u0160\u010deglov e Korolenko, e conosciuto autorevoli personalit\u00e0, come il vecchio poeta Ple\u0161\u010deev e il pittore Il'ja Repin.\n\"La steppa\".\nTorn\u00f2 a Mosca deciso a scrivere finalmente un racconto lungo e meditato, senza i soliti limiti impostigli dalle riviste, senza necessit\u00e0 di divertire a tutti i costi, senza una trama che prevedesse quei colpi di scena che tanto piacevano ai suoi lettori abituali, e che contenesse sensazioni proprie e immagini di luoghi da lui veduti ed amati. La novit\u00e0 stessa dell'impresa lo riempiva di dubbi: \u00abnon essendo abituato a redigere un lungo testo, temo di dire il superfluo\u00bb - scriveva a Korolenko il 9 gennaio 1888 - e a Leontev confessava che \u00abmi fa impazzire il fatto che nel mio racconto non vi \u00e8 nulla di romanzesco\u00bb. Dopo un mese \"La steppa\" era terminata: \u00abho consumato molta linfa, molta energia e molto fosforo: ho lavorato con fatica e con tensione, estirpando tutto da me [\u2026] \u00e8 il mio capolavoro, non sono in grado di fare di meglio\u00bb.\nPubblicato nel numero di marzo de \u00abIl messaggero del Nord\u00bb, il racconto fu accolto da unanimi elogi. \u010cechov fu paragonato a Gogol' e a Tolstoj, e non solo gli amici, ma anche scrittori che non facevano parte del suo circolo di conoscenze come Leskov, Saltykov-\u0160\u010dedrin e Gar\u0161in parlarono di artista geniale e di capolavoro; al successo presso i lettori, dalla rivista si aggiunsero per \u010cechov mille rubli, un compenso da lui mai percepito in precedenza.\nIl 13 marzo \u010cechov era a Pietroburgo, a godersi il successo, ospite per una settimana in casa di Suvorin, poi a maggio part\u00ec per Luka, villaggio ucraino sulle rive del fiume Ps\u00ebl, dove aveva affittato una villa. Di qui, in luglio raggiunse la Crimea, soggiornando nella villa che Suvorin possedeva a Feodosija, in faccia al mar Nero. Scrisse alla sorella Marija: \u00abNon ho scritto una riga e non ho guadagnato un copeco. Se la mia ignobile fiacca continuer\u00e0 per una o due settimane, non avr\u00f2 pi\u00f9 un soldo\u00bb. Invece pass\u00f2 tutto l'agosto nuovamente in Ucraina e torn\u00f2 a Mosca soltanto in settembre, dove ebbe un nuovo attacco di tisi.\nUn riconoscimento ufficiale gli pervenne il mese dopo, il 7 ottobre, con l'assegnazione del premio \u00abPu\u010dkin\u00bb per la letteratura conferitogli dall'Accademia delle Scienze di San Pietroburgo. Certamente, un ruolo decisivo per l'ottenimento del premio ebbe l'amico Grigorovi\u010d, membro dell'Accademia, che \u010cechov ringrazi\u00f2, informandolo del proprio lavoro e della sua posizione di scrittore: \u00abContinuo a non avere un punto di vista politico, religioso e filosofico ben definito. Cambio ogni mese, per cui sono costretto a limitarmi a raccontare come i miei eroi si amano, si sposano, mettono al mondo dei figli, parlano e muoiono\u00bb. Mentre prometteva un nuovo romanzo, lavorava per il teatro, scrivendo due scherzi, \"L'orso\" e \"La domanda di matrimonio\", e rivedeva l\"Ivanov\", per ripresentarlo con grande successo a Pietroburgo.\nQuei mesi ricchi di soddisfazioni furono turbati dalla scoperta che anche il fratello Nikolaj era affetto dalla tubercolosi, malattia ormai giunta a uno stadio molto avanzato. Nel marzo del 1889 Anton lo port\u00f2 con s\u00e9 nella villa di Luka. Quando in giugno anche il fratello Aleksandr arriv\u00f2 in Ucraina per assisterlo, Anton si sent\u00ec libero di prendersi una vacanza in Poltava: qui lo raggiunse la notizia della morte di Nikolaj. Dopo i funerali, \u010cechov part\u00ec per la Crimea. Si ferm\u00f2 dieci giorni con una compagnia di attori a Odessa, poi si trasfer\u00ec a Jalta: \u00abLa coscienza mi rimorde. Trovo un poco di vergogna a comportarmi da sibarita mentre a casa tutto va male\u00bb, scrisse a Ple\u0161\u010deev.\n\"Una storia noiosa\".\nA Jalta aveva tuttavia iniziato un nuovo lungo racconto che termin\u00f2 a Mosca verso la met\u00e0 di settembre. \"Una storia noiosa\" \u00e8 il bilancio della propria vita fatta da un anziano e stimato professore; egli conclude che tutta la sua esistenza, apparentemente di successo, \u00e8 stata priva di senso e si allontana dalla sua casa per andarsene a morire in una stanza d'albergo.\n\u010cechov si attendeva una stroncatura e si preoccup\u00f2 di precisare a Suvorin che le idee del protagonista non erano le proprie, ma la critica ufficiale vide nella dichiarazione di fallimento del protagonista una larvata critica al regime e una professione di materialismo - il protagonista, come \u010cechov, non \u00e8 un credente - la mise a paragone con \"La morte di Ivan Il'i\u010d\" di Tolstoj e condann\u00f2 l'opera che, al contrario, fu lodata dal capofila della critica d'opposizione Nikolaj Michajlovski e dall'amico Ple\u0161\u010deev: \u00abNon avevate mai creato qualcosa di forte e di profondo come quest'opera\u00bb.\nUn altro scacco per \u010cechov fu il rifiuto, da parte del teatro Aleksandrinskij di Pietroburgo, di mettere in scena la sua nuova commedia \"Lo spirito della foresta\", motivato dalla carenza in esso di effetti drammatici: una grave decisione, che equivaleva ad affermare che \u010cechov non sapeva scrivere per il teatro. Forse non era estranea alla decisione presa dal teatro la voce secondo la quale uno dei personaggi della \"pi\u00e8ce\" sarebbe stato una caricatura del suo editore Aleksej Suvorin, voce che \u010cechov si affrett\u00f2 a smentire. Lo scrittore riusc\u00ec a far rappresentare, il 27 dicembre 1889, la sua commedia al teatro Abramova di Mosca, ma fu un completo insuccesso.\nQuello stesso giorno \u010cechov si era sfogato con Suvorin, prendendosela con gli intellettuali russi: \u00abQuesta nobile, apatica, fredda intelligentija che filosofeggia con indolenza [\u2026] che manca di patriottismo, che \u00e8 depressa e spenta, che si ubriaca con un bicchierino, che frequenta i bordelli da cinquanta copechi, che mugugna e nega volentieri ogni cosa [\u2026] che non si sposa e si rifiuta di allevare figli [\u2026] animi languidi, muscoli flaccidi\u00bb. E forse per dimostrare che egli non era uomo di tal fatta, decise di partire per l'isola fredda e desolata di Sachalin, luogo di deportazione di detenuti politici e comuni russi.\nNell'isola di Sachalin.\nSi trattava di attraversare tutta la Siberia fino a raggiungere l'Oceano Pacifico, e l'imprevista decisione dello scrittore suscit\u00f2 tra i conoscenti disapprovazione e illazioni. Si pens\u00f2 anche a una fuga provocata da una delusione amorosa, per quanto a \u010cechov non fossero mai state attribuite relazioni. I motivi furono scritti a Suvorin dallo stesso \u010cechov: \u00abVoglio unicamente scrivere cento o duecento pagine e pagare in tal modo una minima parte del debito contratto nei confronti della medicina che io ho trattato, come sapete, da mascalzone [\u2026] Sachalin \u00e8 l'unico luogo in cui sia possibile studiare una colonizzazione compiuta da criminali [\u2026] \u00e8 un inammissibile luogo di sofferenze [\u2026] l'intera Europa colta sa chi sono i responsabili: non i carcerieri, ma ognuno di noi\u00bb. Le sue impressioni sul viaggio e sulla vita dei deportati sarebbero state pubblicate sul \u00abTempo nuovo\u00bb e Suvorin gli anticip\u00f2 le spese.\nSi document\u00f2 e da Pietroburgo si fece rilasciare le preventive autorizzazioni a essere ospitato nel \"lager\" di Sachalin: gli fu imposto solo il divieto di avvicinare i prigionieri politici. Prima di partire dovette rispondere a un violento attacco portatogli da P\u00ebtr Lavrov, rivoluzionario russo emigrato in Francia e teorico della \"Narodnaja Volja\", che sulle colonne de \u00abIl pensiero russo\u00bb lo accus\u00f2 di essere un uomo \u00absenza principi\u00bb, connivente con il regime zarista.\nIl lunghissimo viaggio di 11.000 chilometri ebbe inizio il 21 aprile 1890 in treno da Mosca per Jaroslavl', da dove raggiunse Perm' in battello; preso il treno per Tjumen', raggiunse in carrozza il lago Bajkal, che attravers\u00f2 in battello. Da Sretensk l'11 luglio raggiunse finalmente Aleksandrovsk, il capoluogo dell'isola di Sachalin.\nI deportati lavoravano nelle miniere di carbone incatenati ai carrelli, giornaliere le punizioni di novanta frustate, le donne, sia quelle libere che avevano raggiunto i mariti condannati, che le stesse forzate, si prostituivano con i carcerieri e i deportati, nascevano figli da chiss\u00e0 quale padre. Ripart\u00ec per nave il 13 ottobre e il 1\u00ba dicembre sbarcava a Odessa.\nIl frutto di questo soggiorno nell'isola dei forzati si far\u00e0 attendere a lungo, perch\u00e9 \u010cechov vi lavor\u00f2 a tratti e di malavoglia. Ne venne fuori una relazione fredda e arida che non inquiet\u00f2 il governo e che nulla aveva a che fare, come qualcuno aveva sperato, con le dostojevskiane \"Memorie di una casa dei morti\". Dalla fine del 1893 \"L'isola di Sachalin\" fu pubblicata a puntate su \u00abIl pensiero russo\u00bb - non a caso una rivista liberaleggiante - nell'indifferenza generale e dello stesso \u010cechov: \u00abHo pagato il mio tributo all'erudizione e sono lieto che la ruvida veste da forzato sia appesa nel mio guardaroba letterario. Che vi rimanga !\u00bb.\nIn campagna.\nA Mosca, circondato da malevoli apprezzamenti sulla sua amicizia con Suvorin, si trattenne poco: accogliendo la proposta dello stesso editore, nel marzo 1891 part\u00ec con i Suvorin padre e figlio per un viaggio in Europa. Visitarono Vienna, e poi Venezia, scendendo attraverso Bologna, Firenze e Roma fino a Napoli. Risaliti a Montecarlo, si trattennero a Parigi e il 2 maggio erano di ritorno a Mosca. Nella nuova casa di via Malaja-Dmitrovka non si trattenne a lungo: affitt\u00f2 una villa ad Aleksin, presso Mosca, e di qui in un'altra residenza nella vicina Bogimovo. Infine, nel marzo del 1892 acquist\u00f2 una grande propriet\u00e0 a Melichovo, una villa con 230 ettari di terreno, grazie ai suoi risparmi, alla garanzia di un'ipoteca e all'aiuto del solito Suvorin.\nVi si trasfer\u00ec con i genitori, con la sorella Marija e con il fratello Michail: \u00abViviamo nella nostra propriet\u00e0. Simile a un moderno Cincinnato, sgobbo e mangio il pane bagnato dal sudore della mia fronte [\u2026] Pap\u00e0 continua a filosofare [\u2026] sa fare un unico lavoro: accendere i lumi; in compenso, parla con severit\u00e0 ai contadini [\u2026] Odo cantare gli storni, le allodole, le cince\u00bb. Il nipote del servo della gleba Egor \u010cechov era diventato un proprietario terriero, con tanto di \"mu\u017eiki\" al suo servizio. Anche i fratelli, del resto, si erano sistemati entro una rispettabile carriera borghese: il maggiore Aleksandr, passate le giovanili ribellioni, aveva \u00abmesso la testa a posto\u00bb, aveva famiglia e faceva il giornalista, Ivan era insegnante e Michail un funzionario statale.\nSolo Marija lavorava nei campi e in casa con la madre. Vi era tra lei e Anton un'affezione ambiguamente eccessiva, che le impediva di crearsi una vita indipendente, lontana dal fratello. Quando in quell'estate Aleksandr Smagin, uno dei tanti ospiti di Melichovo, la chiese in moglie, Marija annunci\u00f2 ad Anton la sua decisione di sposarsi: \u00abEgli non disse nulla. Mi resi conto che la notizia non gli era gradita, poich\u00e9 continuava a rimanere in silenzio [\u2026] Capii che non voleva confessare quanto sarebbe stato duro per lui vedermi abbandonare la casa [\u2026] L'amore per mio fratello e i vincoli che mi legavano a lui vinsero la mia risolutezza. Non potevo far niente che lo addolorasse [\u2026] Informai Smagin del mio rifiuto\u00bb. Da parte sua, \u010cechov intratteneva in questo periodo una relazione con la giovane Liza (Lika) Mizinova, evitando tuttavia di impegnarsi nel matrimonio.\nLa sua produzione letteraria proseguiva ora pi\u00f9 lentamente e con diverse polemiche. Ne \"Il duello\" \u010cechov volle colpire quegli intellettuali che attribuiscono alla societ\u00e0 la responsabilit\u00e0 del loro personale fallimento. Come non bastasse, volle pubblicare anonimamente un articolo sul \u00abTempo nuovo\u00bb nel quale attaccava Tolstoj, al quale rimproverava duramente la condanna che questi andava ormai facendo da anni della societ\u00e0 moderna, pur apprezzandone naturalmente la grande arte.\nUn altro incidente fu provocato dalla pubblicazione sul giornale \u00abIl Nord\u00bb del racconto \"La cicala\": l'amico Levitan si riconobbe facilmente nel personaggio del pittore Rjabovskij, trattato in modo poco lusinghiero e, per qualche anno, ruppe i rapporti con lo scrittore.\n\"La corsia n. 6\".\nNel novembre del 1892 apparve ne \u00abIl pensiero russo\u00bb \"La corsia n. 6\" (\u041f\u0430\u043b\u0430\u0442\u0430 n. 6, tradotto anche in \"Il reparto n. 6\"), uno dei suoi racconti migliori, pi\u00f9 impressionanti e controversi. In un ospedale di provincia diretto dal dottor Ragin si percepisce ovunque un odore soffocante, quello tipico degli ospedali, unito all'odore di sporcizia e di morte: \u00abNelle sale, nei corridoi e nel cortile dell'ospedale era difficile respirare per il fetore\u00bb.\nNel reparto psichiatrico, dove il guardiano Nikita abitualmente picchia selvaggiamente i malati, il dottor Ragin, disgustato ma incapace di reagire, ha frequenti colloqui con uno dei ricoverati, Ivan Gromov: a lui confida il proprio convincimento che poich\u00e9 le prigioni e i manicomi esistono, \u00abbisogna pure che qualcuno vi stia dentro\u00bb. Non ha importanza chi sia il detenuto o il ricoverato: pu\u00f2 essere chiunque: \u00abse vi si dir\u00e0 che siete un pazzo o un criminale, se insomma d'un tratto la gente rivolger\u00e0 su di voi la sua attenzione, sappiate che siete caduto in un cerchio magico dal quale non uscirete pi\u00f9. Cercherete di uscirne e vi perderete sempre di pi\u00f9\u00bb. Cos\u00ec avviene allo stesso medico: estromesso dal suo incarico, giudicato malato di mente e ricoverato in quello stesso reparto, morir\u00e0 a causa delle percosse ricevuto dal brutale guardiano.\nIl racconto suscit\u00f2 profonda impressione: il pittore Repin scrisse allo stesso \u010cechov che era \u00abperfino incomprensibile come da un racconto cos\u00ec semplice, non complicato, addirittura povero di contenuto, esca alla fine un'idea dell'umanit\u00e0 irrepugnabile, profonda e colossale! Come valutare una cosa cos\u00ec magnifica?\u00bb. Leggendo il racconto, Lenin disse di essere rimasto \u00abaddirittura raccapricciato; non sono potuto restare nella mia stanza; mi sono alzato e sono uscito. Avevo proprio la sensazione di essere chiuso nel reparto n. 6\u00bb.\nLo scrittore Nikolaj Leskov si disse convinto che quel manicomio rappresentasse la stessa Russia: \u00ab\u010cechov stesso non pensava quel che scriveva (me lo disse lui stesso) e intanto \u00e8 proprio cos\u00ec. Il reparto n. 6 \u00e8 la Russia!\u00bb. Korolenko comment\u00f2 che nel racconto era espresso \u00abil nuovo stato d'animo di \u010cechov, che io chiamerei lo stato d'animo del secondo periodo [\u2026] l'uomo che ancora non molto tempo prima affrontava la vita con gioioso riso e scherzo [\u2026] inaspettatamente s'era sentito pessimista\u00bb.\n\"Il monaco nero\".\nA \"Il reparto n. 6\" segu\u00ec \"Il monaco nero\", anch'esso incentrato sulla follia. Il professore di psicologia Kovrin ha delle allucinazioni, nelle quali un monaco, vestito di nero, gli appare e gli dice che lui, Kovrin, \u00e8 un genio: solo gli uomini comuni non hanno visioni. Sollecitato dalla moglie, Kovrin si cura e guarisce. Non ha pi\u00f9 allucinazioni ma si sente infelice: \u00e8 tornato a essere un uomo comune e la vita gli appare detestabile. Abbandona la moglie, si ammala di tisi e, quando nuovamente gli appare il monaco nero, muore.\nAnche la salute di \u010cechov peggiorava: nel marzo del 1894 part\u00ec per Jalta, sperando che l'aria di mare gli giovasse. In aprile era di ritorno a Melichovo, da dove ripart\u00ec per una gita lungo la Volga. Da Ni\u017enij Novgorod ripart\u00ec improvvisamente per Melichovo dove, avuta la notizia della grave malattia dello zio Mitrofan, fratello del padre, ripart\u00ec per Taganrog. Dopo una settimana non resistette in quella citt\u00e0, e si fece ospitare nella villa di Suvorin sul mar Nero, poi ripart\u00ec per Jalta, dove lo raggiunse la notizia della morte dello zio. La sua inquietudine lo port\u00f2 a Odessa, da dove s'imbarc\u00f2 - senza comunicare nulla alla famiglia - per Abbazia, allora famosa stazione balneare istriana.\nA settembre entrava in Italia: dopo esser passato a Trieste, a Venezia, a Milano e a Genova - qui visit\u00f2 il cimitero di Staglieno - il 2 ottobre era a Nizza, dove lo raggiunse una lettera dell'ex-amante Lika Mizinova che, in attesa di un figlio dal suo amante, lo scrittore amico di \u010cechov Ignatij Potapenko, che l'aveva lasciata per ricongiungersi con la moglie, lo supplicava di venirla a trovare in Svizzera. \u010cechov rifiut\u00f2 e, proseguito il suo viaggio attraverso Parigi e Berlino, il 19 ottobre faceva ritorno a Melichovo.\n\"Il gabbiano\".\nRiconciliatosi con il pittore Levitan e respinte le \"avances\" della scrittrice Lidija Avilova, su insistenza di amici ammiratori di Tolstoj, \u010cechov giungeva l'8 agosto 1895 a Jasnaja Poljana a rendere omaggio per un giorno al grande vecchio della letteratura russa. Fecero insieme il bagno nell'Upa, conversarono camminando a lungo nella tenuta e la sera \u010cechov e gli altri invitati ascoltarono brani del manoscritto del romanzo \"Resurrezione\", ancora alla sua prima stesura.\n\u00ab\u00c8 pieno di talento, ha senza dubbio un cuore buonissimo, ma al momento non sembra possedere un punto di vista ben definito sulla vita\u00bb - scrisse Tolstoj al figlio, mentre \u010cechov riferiva a Suvorin che Tolstoj gli aveva fatto \u00abun'impressione meravigliosa. Mi sentivo a mio agio, come a casa; le conversazioni con Lev Nikolaevi\u010d erano liberissime\u00bb e aggiungeva: \u00abscrivo una \"pi\u00e8ce\"! [\u2026] Scrivo con piacere, andando spaventosamente contro le convenzioni sceniche. \u00c8 una commedia con tre ruoli femminili, sei maschili, quattro atti, un paesaggio (vista lago), numerose discussioni letterarie, poca azione, cinque \"pud\" d'amore\u00bb.\nIl dramma, terminato a met\u00e0 novembre, risultava completamente ispirato alla relazione tra Lika e Ignatij Potapenko: quando gli amici gli fecero notare l'inopportunit\u00e0 della trama, \u010cechov rimise mano all'opera e alla fine del gennaio del 1896 \"Il gabbiano\" assunse la sua fisionomia definitiva: il personaggio di Nina corrispondeva bens\u00ec alla reale Lika senza tuttavia essere trasparente.\nIn una casa di campagna, diversi personaggi inseguono desideri che diano un significato alla loro esistenza: il modesto maestro elementare Medvedenko ama Ma\u0161a, la figlia dell'amministratore della tenuta, che ama non corrisposta Trepl\u00ebv, un letterato di belle speranze che fa la corte a Nina, una giovane che spera di diventare una grande attrice. Costei, sperando in un aiuto per la sua carriera, corteggia lo scrittore di successo Trigorin, provocando il tentato suicidio dell'innamorato respinto. Quando si ritrovano nella villa due anni dopo, ognuno di essi ha fallito i propri scopi: Ma\u0161a ha sposato Medvedenko senza amore, Trigorin, scrittore che non crede pi\u00f9 nella sua arte, ha lasciato Nina, la loro figlia \u00e8 morta e lei \u00e8 un'attrice fallita. Respinge ancora le offerte di Trepl\u00ebv che si uccide.Nina ha tutte le motivazioni per essere una persona piena di rancore nei confronti del Teatro e della Vita. Ha sofferto. E probabilmente continua a soffrire per un uomo che non la ama. Ma nonostante questo, proprio perch\u00e9 \u00e8 una vera attrice, sopporta i dolori che la vita le pone davanti grazie al teatro. Lei si sente davvero un gabbiano, perch\u00e9 il Teatro e la Recitazione sono le sue ali. Il Teatro la fa sentire felice e libera. Grazie al teatro sa vivere nel modo migliore il proprio dolore. E \u00e8 il Teatro che le rende sopportabile vivere.\nRappresentato il 17 ottobre al teatro Aleksandrinskij di San Pietroburgo, il dramma ottenne un clamoroso insuccesso: il pubblico rideva apertamente durante le scene e \u010cechov abbandon\u00f2 precipitosamente il teatro alla fine dello spettacolo, tornandosene a Melichovo. I critici teatrali stroncarono la \"pi\u00e8ce\" e anche Tolstoj defin\u00ec \"Il gabbiano\" \u00abun pessimo dramma\u00bb, scritto a imitazione di Ibsen. Ma gi\u00e0 la replica del 21 ottobre ottenne un buon successo e \u010cechov si convinse che la caduta del dramma alla prima fosse stata orchestrata dai suoi nemici e da suoi \u00abamici\u00bb invidiosi.\nIl 21 marzo 1897 lo scrittore, giunto a Mosca per incontrare Suvorin, ebbe una grave crisi del suo male e dovette essere ricoverato in ospedale. Ricevette la visita di Tolstoj, che gli tenne un lungo monologo sull'arte, al quale \u010cechov, per le sue condizioni, non fu in grado di replicare. Scriver\u00e0 poi allo scrittore Ertel': \u00abI vecchi propendono sempre a vedere vicina la fine del mondo e a dire che la moralit\u00e0 \u00e8 definitivamente caduta, che l'arte \u00e8 degenerata e si \u00e8 involgarita [\u2026] Tolstoj vuole dimostrare che l'arte \u00e8 entrata nella fase estrema, che \u00e8 finita in un vicolo cieco da cui potrebbe uscire solo facendo marcia indietro\u00bb. Il 10 aprile pot\u00e9 lasciare la clinica e fare ritorno a Melichovo.\nA Jalta.\nL'accoglienza fatta alla pubblicazione del racconto \"I contadini\", pur pesantemente mutilato dalla censura, rappresent\u00f2 per \u010cechov una rivincita di fronte alle critiche ricevute da \"Il gabbiano\". Il mondo rurale viene rappresentato in tutta la sua miseria e la sua violenza, senza fare sconti a certa retorica populista: \u00abOvunque la tragicit\u00e0 del vero, una forza irresistibile che fa pensare alla spontaneit\u00e0 della rappresentazione shakespeariana\u00bb.\nA Melichovo pass\u00f2 l'estate poi, quando i primi freddi si fecero sentire, il 31 agosto 1897 part\u00ec per la Francia. Si ferm\u00f2 qualche giorno a Parigi, ospite di Suvorin, e prosegu\u00ec per la famosa stazione balneare di Biarritz. Alla fine di settembre si spost\u00f2 ancora a Nizza, intenzionato a trascorrervi tutto l'inverno. Erano i giorni dell\"affaire Dreyfus\", noto in tutta Europa, e in Russia la stampa reazionaria di Suvorin era scatenata contro l'ufficiale francese e contro Zola, che aveva denunciato lo scandalo. \u010cechov difese Zola ma giustific\u00f2 l'amico Suvorin, attribuendo il suo antisemitismo a \u00abmancanza di carattere\u00bb.\nIn marzo fu raggiunto dal pittore Osip Braz, al quale il collezionista Tretjakov aveva commissionato un ritratto dello scrittore. \u010cechov accett\u00f2 di posare, ma non fu soddisfatto del risultato: \u00abSto seduto in una sedia dallo schienale di velluto verde [\u2026] Dicono che la cravatta e io siamo molto somiglianti, ma la mia espressione fa pensare che io abbia annusato del rafano\u00bb. Ad aprile si port\u00f2 a Parigi e dopo un mese prese il treno per San Pietroburgo: il 5 maggio 1898 era a Melichovo dove, in buona salute, riprese a scrivere.\nIntanto era stato fondato a Mosca il Teatro d'arte popolare per iniziativa di Konstantin Stanislavskij e di Vladimir Nemirovi\u010d-Dan\u010denko, che avevano unificato le loro compagnie teatrali. Della nuova compagnia faceva parte anche la giovane attrice Olga Knipper che \u010cechov, invitato da Nemirovi\u010d-Dan\u010denko a Mosca, il 9 settembre vide recitare nelle prove de \"Il gabbiano\" nella parte di Arkadina e in quella di Irina ne \"Lo zar F\u00ebdor Joannovi\u010d\" di Aleksej Tolstoj. Scrisse a Suvorin: \u00abla voce, la nobilt\u00e0 degli atteggiamenti e la sincerit\u00e0 erano tanto perfette che avevo un nodo alla gola. Se fossi rimasto a Mosca mi sarei innamorato di Irina\u00bb.\nInfatti, come di consueto all'avvicinarsi dell'autunno, \u010cechov era partito per luoghi pi\u00f9 caldi. Il 18 settembre affitt\u00f2 due stanze di una villa di Jalta dove il 13 ottobre fu informato della morte del padre. Non assistette ai funerali. Pensando da tempo di trasferirsi definitivamente a Jalta, a dicembre acquist\u00f2 un terreno ad Autka, nell'immediata periferia di Jalta, facendo progettare dall'architetto \u0160apalov una villa da costruirvi sopra e, non fosse bastato, compr\u00f2 un'altra villetta nel villaggio di Ku\u010dukoj, nel Kazan.\nIl 17 dicembre la compagnia di Stanislavskij e di Nemirovi\u010d-Dan\u010denko allest\u00ec a Mosca la rappresentazione de \"Il gabbiano\": fu un trionfo che si ripet\u00e9 nelle repliche successive. A nessuna \u010cechov pot\u00e9 assistere poich\u00e9 le sue condizioni di salute erano nuovamente precarie. Ricevette numerose congratulazioni, tra le quali quelle di un giovane scrittore di Ni\u017enij Novgorod, Maksim Pe\u0161kov, che firmava i suoi racconti, nei quali rappresentava le miserie materiali e morali della societ\u00e0 russa, con lo pseudonimo Gor'kij, l\"Amaro\". \u010cechov lo apprezzava, gli dava consigli di stile e lo invitava a lasciare la sua citt\u00e0, \u00aba vivere altrove per due o tre anni [\u2026] per tuffarvi di testa nella letteratura e innamorarvene\u00bb.\nLa necessit\u00e0 di avere a disposizione molto denaro per far fronte alle tante spese che la costruzione della villa richiedeva lo spinse a cedere i diritti sui suoi scritti passati e futuri, commedie escluse. Il 26 gennaio 1899 incassava cos\u00ec 75.000 rubli dall'editore Marks - \u00absono diventato marksista\u00bb - scherzava \u010cechov, che sentiva la necessit\u00e0 di scrivere a Suvorin per giustificare il suo abbandono: \u00abCi separiamo, voi e io, serenamente; abbiamo convissuto senza contrasti [\u2026] insieme, abbiamo fatto grandi cose\u00bb.\nI grandi scioperi studenteschi che scossero la Russia lo coinvolsero in qualche modo. Richiesto di appoggiare la protesta, rifiut\u00f2, mantenendo il suo abituale riserbo quando si trattava di esprimere apertamente valutazioni di carattere politico. Quando Gor'kij accus\u00f2 con una lettera aperta Suvorin - che aveva appoggiato attraverso il suo \u00abTempo nuovo\u00bb la repressione governativa - di essere finanziato dal governo zarista, l'editore scrisse a \u010cechov, chiedendogli solidariet\u00e0, lo scrittore rispose prudentemente che effettivamente quel giornale faceva di tutto, con i suoi articoli, per avvalorare l'\u00abingiusta convinzione\u00bb di essere pagato dal governo.\nQuando la villa di Autka fu quasi pronta, \u010cechov vendette la propriet\u00e0 di Melichovo e alla fine d'agosto vi si sistem\u00f2 con la madre e la sorella. In autunno mise a punto un nuovo racconto, \"La signora col cagnolino\": \u00e8 la vicenda di un rapporto tra un uomo che ha avuto nella sua vita molte e disimpegnate avventure e ora comincia a invecchiare, e una giovane signora sposata. Favorito dal clima spensierato della vacanza, nasce come un semplice \"flirt\" e si conclude con la fine dell'estate, trasformato in un grande amore irrealizzato e destinato a segnare per tutta la vita i protagonisti. Nel protagonista Gurov vi \u00e8 qualcosa dello stesso \u010cechov: in questo periodo egli sembrava essere preso dall'attrice Olga Knipper. L'aveva gi\u00e0 invitata a Melichovo a maggio, si erano rivisti a luglio a Jalta e a Mosca in agosto, poi si erano persi di vista, ma erano destinati a rivedersi.\n\"Zio Vanja\".\n\u010cechov aveva rielaborato \"Lo spirito della foresta\" che al suo apparire, dieci anni prima, non aveva avuto alcun successo. Con il nuovo titolo di \"Zio Vanja\" l'aveva affidato al Teatro d'arte di Mosca, che aveva programmato la prima rappresentazione al 26 ottobre.\nIvan Vojnickij, zio Vanja, sognatore e disilluso, amministra la propriet\u00e0 della nipote Sonja, figlia di primo letto del professor Serebrijakov, un egoista vanitoso, odiato da Vanja ma stimato da Marija, madre di Vanja e gi\u00e0 sua suocera: Serebrijakov \u00e8 ora sposato con Elena, bella donna che si annoia, \u00e8 amata da Vanja ma si sente attratta dal dottor Astrov, che per\u00f2 ama solo la natura, disprezza gli uomini e cerca conforto nella vodka. Anche Sonja \u00e8 innamorata del medico. Alle spalle di Sonja e di Vanja vive anche Telegin, un proprietario rovinato.\nNessuna delle relazioni affettive che si intrecciano tra questi personaggi \u00e8 destinata a realizzarsi e quando Serebrijakov, senza preoccuparsi dell'avvenire della figlia Sonja, cerca di vendere le terre, Vanja cerca di ucciderlo. Il professore parte con la moglie lasciando gli altri alle loro frustrazioni e alla loro rassegnazione.\nIl dramma ebbe un buon successo e fu apprezzato da tutti i critici, tranne Tolstoj, che ancora una volta rimprover\u00f2 a \u010cechov la mancanza di drammaticit\u00e0 e di azione della \"pi\u00e8ce\". Invece \u010cechov lod\u00f2 l'ultimo romanzo di Tolstoj, \"Resurrezione\", uscito proprio in quei giorni: \u00abnel romanzo tutto mi ha colpito, la potenza, la ricchezza e il vasto respiro\u00bb.\nIl 16 gennaio 1900 \u010cechov venne eletto con Tolstoj e Korolenko membro onorario dell'Accademia russa delle scienze, nella sezione letteraria dedicata a Pu\u0161kin. Era una sorta di consacrazione ufficiale, della quale non sembra che egli si sia particolarmente esaltato: \u00abSar\u00f2 ancor pi\u00f9 felice il giorno in cui, dopo un qualche malinteso, avr\u00f2 perso il titolo accademico\u00bb. Maggiori soddisfazioni gli venivano dalle rate provenienti dall'editore Marks e dai diritti d'autore dei drammi: con quelle acquist\u00f2 a Gurzuf, a 20 chilometri da Jalta, della terra con un piccolo locale in riva al mare.\nAi primi di aprile rivide a Jalta Ol'ga Knipper e il 9 aprile assistette alla rappresentazione di \"Zio Vanja\" data dal Teatro dell'arte a Sebastopoli. La compagnia si trasfer\u00ec poi a Jalta dove per due settimane organizzarono la rappresentazioni di \"Zio Vanja\" e de \"Il gabbiano\". \u010cechov diede appuntamento a Ol'ga a Jalta per il prossimo luglio: Ol'ga venne e divennero amanti.\nDopo la partenza di Ol'ga per Mosca, in agosto, \u010cechov cominci\u00f2 una nuova \"pi\u00e8ce\", \"Tre sorelle\". La concluse il 16 ottobre e il 23 raggiunse a Mosca Ol'ga, trov\u00f2 il tempo di farsi ritrarre dal pittore Serov e present\u00f2 alla compagnia la commedia, che per\u00f2 non piacque. \u010cechov dovette allora impegnarsi a rivederla: a dicembre complet\u00f2 il rifacimento dei due primi atti poi, l'11 dicembre, part\u00ec per Nizza. Qui lavor\u00f2 agli altri due atti e soltanto dopo una settimana concluse il lavoro di revisione della commedia, che sped\u00ec a Mosca. Si manteneva in contatto epistolare con Olga: \u00abTi amo, ma a dire il vero, tu non lo capisci. Tu hai bisogno di un marito, o piuttosto di un consorte con i favoriti e una coccarda da funzionario, e io cosa sono? Niente di particolarmente interessante\u00bb.\n\"Tre sorelle\".\nIl 6 gennaio 1901 lasci\u00f2 Nizza per l'Italia in compagnia dell'amico Maksim Kovalevskij, visitando Pisa, Firenze e Roma: qui, raro avvenimento, nevic\u00f2 e \u010cechov decise di affrettare il ritorno. A Jalta, il 19 febbraio scrisse a Ol'ga chiedendo informazioni sulla sua commedia, che era stata rappresentata a Mosca il 31 gennaio: seppe cos\u00ec del suo insuccesso.\nNelle \"Tre sorelle\" viene rappresentata l'esistenza delle tre figlie del generale Prozorov, Ol'ga, Ma\u0161a e Irina, che vivono insieme con il fratello Andrej e il marito di Ma\u0161a in una casa della campagna russa, lontana dalle grandi citt\u00e0. Un solo sogno agita le tre sorelle: andare a Mosca, dove hanno abitato durante la loro infanzia spensierata.\nLa loro vita monotona ha una scossa improvvisa quando nella vicina cittadina si stabilisce una guarnigione: le visite degli ufficiali portano un vento nuovo nella casa di quella famiglia colpita dal male di vivere. Ol'ga, la sorella maggiore, che sembrava non volersi mai sposare, pensa di sistemarsi lasciando l'insegnamento; Ma\u0161a, sposata a un meschino professore, s'innamora di un tenente colonnello; la pi\u00f9 giovane Irina \u00e8 richiesta in sposa e accetta l'offerta di matrimonio del tenente Tuzenbach, pur non amandolo.\nNessuna delle loro speranze \u00e8 per\u00f2 destinata a realizzarsi: il reggimento viene trasferito, il tenente Tuzenbach resta ucciso in duello e le tre sorelle tornano alla loro condizione abituale.\nAncora una volta non vi \u00e8 azione: tutto s'incentra sulla rappresentazione di personaggi che vedono trascorrere la vita con l'angoscia di non aver costruito nulla. Il tempo delle protagoniste passa tra conversazioni ora senza senso e ora aperte ai temi della filosofia dell'esistenza, tra matrimoni non realizzati e vani trasporti amorosi.\nIl matrimonio.\nOl'ga Knipper, nelle lettere che inviava frequentemente a \u010cechov, non mancava di affrontare il problema del loro matrimonio, sul quale lo scrittore si manteneva elusivo. Consapevole della gravit\u00e0 della sua malattia, sapeva che non sarebbe vissuto a lungo, anche se non accennava mai a questa convinzione, limitandosi a presentare se stesso come un uomo precocemente invecchiato. In aprile le scrisse: \u00abAll'inizio di maggio verr\u00f2 a Mosca. Se mi dai la tua parola d'onore che nessuno sapr\u00e0 del nostro matrimonio prima della sua celebrazione, sono pronto il giorno stesso del mio arrivo. Non so perch\u00e9, ma inorridisco all'idea della cerimonia, delle congratulazioni e del bicchiere di champagne che si deve tenere in mano mentre si sorride con aria vaga\u00bb.\nSenza informare la sua famiglia del reale scopo del viaggio, \u010cechov giunse a Mosca l'11 maggio 1901. Il 20 maggio scrisse a Marija di doversi recare ad Aksenovo, nel distretto di Ufa, per una cura di \"kumys\", una bevanda a base di latte di giumenta fermentato. Il 25 maggio si sposarono con una semplicissima cerimonia in una chiesa di Mosca, presenti solo i quattro testimoni e il pope, informarono del matrimonio la madre di \u010cechov con un telegramma, passarono a salutare quella di Ol'ga e partirono immediatamente per Ni\u017enij Novgorod.\nQui salutarono Gor'kij, confinato dalle autorit\u00e0 per aver partecipato alle manifestazioni studentesche che nel marzo precedente erano state represse nel sangue dai cosacchi dello zar. Stabilitisi ad Aksenovo, \u010cechov ricevette le lettere della sorella Marija, che era anche amica di Ol'ga ed era rimasta profondamente amareggiata dall'ambiguo comportamento di Anton: \u00abil fatto che vi siate sposati tanto in fretta ha sconvolto la mia esistenza [\u2026] sono un poco in collera con Ol'ga, che non mi ha assolutamente parlato del matrimonio [\u2026] sono molto infelice [\u2026] e tutto mi disgusta\u00bb.\nIl 30 giugno i due coniugi lasciarono Aksenovo e l'8 luglio facevano ritorno a Jalta: Ol'ga entrava cos\u00ec nella casa del marito in una non facile convivenza con la suocera e la cognata. In effetti la moglie, desiderando prendersi cura del marito, apport\u00f2 novit\u00e0 nelle abitudini della casa che irritavano le altre due donne delle quali, a sua volta, Ol'ga era gelosa. A fatica, Anton cercava di rimuovere i reciproci rancori.\nMa Ol'ga era anche impegnata con il suo lavoro, che la chiamava a Mosca. Con evidente sollievo delle \u010cechov, part\u00ec per Mosca il 20 agosto. Anton le aveva affidato il suo testamento, contenuto in una lettera indirizzata a Marija, da consegnarle dopo la sua morte. A Marija assegnava la villa di Jalta e i diritti sulla sua produzione teatrale; alla moglie, la casa di Gurzuf e una somma di denaro. Nella differenza di trattamento, \u010cechov tenne certamente conto del fatto che Ol'ga, a differenza di Marija, priva di redditi propri, aveva un lavoro che le permetteva di vivere con molto agio.\n\u010cechov la raggiunse a settembre per assistere all'inaugurazione della nuova stagione del Teatro d'arte. Non condivideva sempre le scelte scenografiche del meticoloso Stanislavskij, molto attento a ogni particolare, ma assistette al grande successo delle \"Tre sorelle\". Dopo un mese, a causa della precariet\u00e0 della sua salute, si rese conto di non poter seguire la vita frenetica condotta dalla moglie a Mosca: vi erano le prove, le recite, le serate mondane, gli incontri con scrittori e giornalisti. Il 28 ottobre \u010cechov volle tornare da solo a Jalta.\nNon pot\u00e9 tornare a Mosca in dicembre, perch\u00e9 una crisi della malattia lo costrinse a letto. Ol'ga gli scriveva dei suoi successi - maliziosamente, non solo teatrali - e ogni tanto accennava alla possibilit\u00e0 di lasciare il teatro per stargli vicino, ma lei stessa e \u010cechov sapevano che il suo lavoro era troppo importante perch\u00e9 potesse rinunciarvi. Si tennero in contatto per lettera e passarono separati il capodanno.\nNon mancavano, come sempre, visite e ospiti nella casa di \u010cechov: i giovani Kuprin e Bunin, apprezzato da lui e anche, forse per altri motivi, dalla sorella Marija, poi Gorkij che, sotto il costante controllo della polizia, fu accolto per settimane a villa \u010cechov il quale, da parte sua, si sent\u00ec in dovere di rendere visita a Tolstoj, che trascorreva una convalescenza nel castello della contessa Punin, nella vicina Gaspra. Conobbe anche Leonid Andreev, che non riusc\u00ec a stimare n\u00e9 come uomo n\u00e9 come scrittore: \u00abVi \u00e8 poca sincerit\u00e0, poca semplicit\u00e0\u00bb.\nFinalmente la moglie Ol'ga pot\u00e9 passare una settimana a Jalta: ripart\u00ec il 28 febbraio 1902 per Pietroburgo, recitando le \"Tre sorelle\" anche davanti alla famiglia imperiale. A marzo seppe di essere incinta ma abort\u00ec spontaneamente e ad aprile venne a passare la convalescenza a Jalta.\nErano i giorni dello scandalo provocato dalla revoca della nomina di Gor'kij a membro dell'Accademia delle Scienze, a causa delle opinioni politiche dello scrittore non in linea con l'ortodossia zarista. \u010cechov, membro di quell'Accademia, veniva sollecitato a dimettersi per solidariet\u00e0 con l'amico, ma esitava: al suo prudente conservatorismo ripugnavano le prese di posizione che lo impegnassero politicamente, specie se potevano metterlo in opposizione al governo. Finalmente, il 25 agosto 1902 scrisse all'Accademia: \u00abDopo aver a lungo riflettuto, devo giungere a una sola conclusione, per me molto penosa e spiacevole: quella di chiedervi rispettosamente di dispensarmi dal titolo di accademico onorario\u00bb.\nPoich\u00e9 la convivenza tra la sua famiglia e Ol'ga si manteneva difficile, in maggio \u010cechov accompagn\u00f2 la moglie a Mosca perch\u00e9 vi trascorresse la convalescenza in casa della madre. Ol'ga stentava a riprendersi: a giugno ebbe una nuova crisi, erroneamente diagnosticata dai medici in peritonite, dalla quale si riprese. Confortato, ma dimostrando scarsa sensibilit\u00e0, in giugno \u010cechov la lasci\u00f2 per accompagnare in un lungo viaggio il ricchissimo finanziere Savva Morozov nelle sue propriet\u00e0 che si stendevano sterminate nei dintorni di Perm', ai piedi degli Urali. Morozov elargiva volentieri il suo denaro in iniziative filantropiche: oltre a far costruire un nuovo Teatro d'arte, aveva fatto edificare una scuola che volle intitolare allo stesso \u010cechov. Un mese dopo, lo scrittore tornava dalla moglie e insieme passarono alcune settimane ospiti, nella periferia di Mosca, della madre di Stanislavskij.\nOl'ga doveva prepararsi per la nuova stagione teatrale e \u010cechov torn\u00f2 a Jalta. La sua malattia si aggravava lentamente, era spesso stanco e la volont\u00e0 di scrivere si attenuava. Si limit\u00f2 a rivedere le opere complete che l'editore Marks andava man mano stampando, e riprese un vecchio dramma, \"Fa male il tabacco\", scritto quindici anni prima. La moglie gli aveva chiesto un nuovo dramma, ma le idee maturavano con fatica: pens\u00f2 che la vita brillante di Mosca potesse favorire la creativit\u00e0 e il 12 ottobre part\u00ec per Mosca. Qui non resistette a lungo e dopo una settimana era nuovamente a Jalta.\nScriveva i suoi pensieri nei \"Quaderni\", annotandovi la sua sfiducia nell'essere umano, nella politica, nella religione, e la consapevolezza della sua sostanziale solitudine: \u00abCome giacer\u00f2 solo nella tomba, cos\u00ec nella realt\u00e0 io vivo solo\u00bb. Con grande fatica, il 27 febbraio 1903 port\u00f2 a termine quella che sarebbe stata la sua ultima novella, \"La fidanzata\", segnata da una nota di speranza. Una ragazza rifiuta un mediocre matrimonio e va a Pietroburgo a studiare, a realizzarsi e a prendere coscienza di s\u00e9: \u00abdavanti a lei si disegnava una vita nuova, ampia, vasta, e questa vita, ancora vaga, piena di mistero, la attraeva, la chiamava a s\u00e9\u00bb.\n\"Il giardino dei ciliegi\".\nScriveva con molta lentezza un nuovo dramma, impedito dalla stanchezza, dai frequenti accessi di tosse, dalle visite degli importuni. Il medico gli proibiva di viaggiare, di andare a Mosca, dove \u010cechov era convinto di poter condurre a termine la commedia. Il 22 aprile 1903, quasi fuggisse, part\u00ec per Mosca, dove Ol'ga aveva appositamente affittato un appartamento in via Petrovka. Vi rest\u00f2 poco; gi\u00e0 a maggio era con Ol'ga in un villino presso Mosca, ospite di un'amica della moglie: \u00abQui c'\u00e8 un fiume, uno spazio enorme dove passeggiare, una vecchia cappella e molti pesci\u00bb.\nDopo poco pi\u00f9 di un mese, \u010cechov si sent\u00ec a disagio anche l\u00ec e a luglio torn\u00f2 con la moglie a Jalta. Era deciso di finire la sua \"pi\u00e8ce\" e ora aveva vicino anche Ol'ga, desiderosa pi\u00f9 ancora di lui che la commedia fosse pronta per la nuova stagione teatrale. Il 12 ottobre \"Il giardino dei ciliegi\" era terminato e il 14 ottobre il manoscritto veniva spedito al Teatro d'arte di Mosca.\nCon la partenza di Ol'ga, seguirono lunghi giorni di trepidazione: temeva che la compagnia snaturasse la sua commedia, che gli attori non fossero all'altezza, voleva partire per Mosca, ma le condizioni della salute non glielo permettevano. Finalmente, il 2 dicembre era a Mosca. Assistendo alle prove, si accorse che Stanislavskij snaturava la lettura dell'opera. \u010cechov l'aveva concepita come una commedia leggera, quasi una farsa; per il regista era invece un dramma sociale. E cos\u00ec venne presentata al pubblico il 17 gennaio 1904.\n\"Il giardino dei ciliegi\" \u00e8 la rappresentazione dei cambiamenti sociali che sono avvenuti nella Russia: alcune famiglie appartenenti all'aristocrazia oziosa hanno dissipato i loro beni a vantaggio della borghesia terriera, che trae la sua origine nei vecchi servi della gleba, mentre una giovent\u00f9 di studenti sogna un diverso avvenire.\nI primi, impersonati dai fratelli Ljuba e Gaev, rappresentano il passato, i loro pensieri sono volti al rimpianto e alla nostalgia di un mondo che si \u00e8 trasformato e che essi non riescono ad accettare, i secondi, come il mercante Lopachin, costruiscono il loro presente con il senso pratico degli affari, i terzi, come Trofimov, rifiutano tanto il passato che il presente e guardano a un futuro che credono radioso ma con desideri spesso confusi e velleitari.\nLa prima della \"pi\u00e8ce\" fu accolta, come spesso accadeva ai lavori di \u010cechov, con molte riserve: il successo pieno arriv\u00f2 qualche mese dopo. Con \"Il giardino dei ciliegi\" si chiuse l'attivit\u00e0 artistica di \u010cechov.\nLa morte.\nIl 15 febbraio 1904 lo scrittore lasci\u00f2 Mosca per Jalta. Le disfatte subite dalla Russia nella guerra contro il Giappone si succedevano e \u010cechov, preso da patriottismo, seguiva le notizie con profonda amarezza. Il suo unico impegno, intervallato dalle frequenti crisi provocate dalla tisi, consisteva nella consulenza editoriale a favore della rivista \"Il pensiero russo\"; scrisse anche a Stanislavskij di un vago progetto di una nuova opera teatrale, ma la sua capacit\u00e0 creativa sembrava in quel periodo esaurita.\nDeciso a rivedere la moglie, giunse a Mosca il 3 maggio, ma dovette mettersi subito a letto. La tubercolosi si estendeva, oltre i polmoni era colpita la regione addominale, il cuore era affaticato e i medici lo sostenevano con iniezioni di morfina. Gli fu consigliato di consultare uno specialista in Germania, il professor Karl Ewald, una celebrit\u00e0 dell'epoca.\nQuando si sent\u00ec meglio, con l'autorizzazione dei suoi medici, il 3 giugno \u010cechov part\u00ec con la moglie per Berlino. Vi giunsero il 5 e scesero all'elegante albergo Savoy. Come spesso gli accadeva nei primi giorni di un viaggio, appariva allegro e interessato alla citt\u00e0. Il professore tedesco doveva per\u00f2 togliergli ogni ottimismo: dopo averlo visitato, gli disse senza mezzi termini che per lui non c'era alcuna speranza.\nTre giorni dopo, i \u010cechov lasciarono Berlino per Badenweiler, una stazione termale della Foresta Nera, alloggiando nella confortevole Villa Friederike. Seguito da un medico, osservava una dieta a base di burro di cacao e di farinata d'avena, prendeva molto sole e ammirava le montagne. La salute sembr\u00f2 migliorare in breve tempo ma \u010cechov cominci\u00f2 ad annoiarsi, e con la noia prese a inquietarsi. Cos\u00ec si trasferirono semplicemente all'Hotel Sommer, nella stessa cittadina: dal balcone della stanza \u010cechov passava il tempo osservando turisti e residenti passeggiare nella strada sottostante.\nAlla fine di giugno a Badenweiler la temperatura e l'umidit\u00e0 salirono considerevolmente, aumentando le difficolt\u00e0 di respirazione di \u010cechov: il 29 giugno ebbe un collasso, dal quale si riprese ma il giorno dopo ne segu\u00ec un altro. Si riprese ancora ma non riusciva ad abbandonare il letto, vegliato da Ol'ga. Il 1\u00ba luglio improvvis\u00f2 per Ol'ga un racconto allegro, di quelli suoi di giovent\u00f9, poi si addorment\u00f2.\nSi risvegli\u00f2 di colpo verso mezzanotte: ansimando chiese un medico. Delirava, ma riprese lucidit\u00e0 quando Ol'ga gli applic\u00f2 la borsa del ghiaccio sul petto: \u00abNon si mette il ghiaccio su un cuore spento\u00bb. Alle due venne il medico: \u00abIch sterbe\u00bb - gli disse piano \u010cechov - \"io muoio\". Il dottore gli fece un'iniezione e volle procurarsi dell'ossigeno, ma lo scrittore lo ferm\u00f2: \u00ab\u00c8 inutile\u00bb. Allora fu ordinato champagne. \u00ab\u00c8 tanto che non bevo champagne\u00bb: bevve e si distese sul fianco. Poi fu silenzio. Erano le tre del mattino, una falena batteva le ali nere sul vetro della lampada accesa.\nIl 9 luglio le spoglie di \u010cechov giungevano alla stazione Nikolaj di Mosca. Il vagone che le trasportava recava sul fianco un grosso cartello: \u00abTrasporto di ostriche\u00bb. L'associazione suscit\u00f2 indignazione, ma il giovane \u010cechov avrebbe certamente trasformato la volgarit\u00e0 di quell'involontario effetto in uno spunto per un suo racconto comico. Si form\u00f2 il corteo diretto al monastero Novodevi\u010dij, che s'ingross\u00f2 via via che si conobbe il nome del defunto. Alle porte del cimitero la folla era enorme. La bara di \u010cechov fu calata nella fossa scavata accanto alla tomba di suo padre. Il giorno dopo pochi intimi accompagnarono la madre, Marija e Ol'ga per il servizio religioso di fronte alla tomba colma di fiori.\nLa madre Evgenija mor\u00ec nel 1919, Marija visse sempre a Jalta nel culto del fratello, nella villa trasformata in museo da lei diretto, morendovi novantenne nel 1957. Ol'ga Knipper prosegu\u00ec la sua brillante carriera: fu insignita delle pi\u00f9 prestigiose onorificenze sovietiche e si spense a 89 anni nel 1959.\nL'artista.\nI racconti.\nAnton \u010cechov scrisse circa seicentocinquanta racconti pubblicati su varie riviste russe soprattutto fra il 1883 e il 1887. Nel 1899 ne tent\u00f2 la sistemazione definitiva in occasione della pubblicazione della sua opera completa per l'editore Marks. Ripudi\u00f2 pertanto tutti i racconti scritti nel periodo 1879-1882 e, dei rimanenti, ne scelse duecentocinquanta, i quali furono corretti e spesso rielaborati. Tre ulteriori racconti furono inseriti nella seconda edizione delle opere di Anton \u010cechov curate dalle edizioni Marks nel 1903.\nL'opera teatrale.\nLe commedie di \u010cechov rappresentano una pietra miliare della drammaturgia di tutti i tempi.\nAll'inizio del XX secolo, sui suoi testi teatrali il regista Konstantin Stanislavskij elabor\u00f2 una nuova metodologia della recitazione, per adeguare l'arte drammatica alla espressione di stati d'animo complessi, delle sfumature emozionali di personaggi apparentemente quotidiani, ma portatori di istanze attribuibili ad ogni essere umano.\nAnatolij Luna\u010darskij, nella commemorazione cecoviana in occasione del venticinquesimo anniversario dalla morte dello scrittore, disse che ben pochi tra gli scrittori del passato hanno saputo essere cos\u00ec chiaroveggenti e cos\u00ec infallibili nel guidare gli uomini attraverso il labirinto della vita di ieri. Lo stesso \u010cechov sembra rispondere con le parole di Ol'ga nelle \"Tre sorelle\": \nTitolazioni.\nA \u010cechov \u00e8 stato intitolato il cratere Chekhov, sulla superficie di Mercurio."}
{"id": "116031", "revid": "67942704", "url": "https://it.wikipedia.org/wiki?curid=116031", "title": "Fossa abissale", "text": "Una Fossa abissale \u00e8 una struttura caratterizzata da intensa attivit\u00e0 che si trovano sui fondi oceanici."}
{"id": "116032", "revid": "1761453", "url": "https://it.wikipedia.org/wiki?curid=116032", "title": "Funzione di Dirichlet", "text": "La funzione di Dirichlet \u00e8 una funzione di variabile reale, che assume due soli valori, diversi a seconda che la variabile indipendente sia razionale o irrazionale. Questa funzione fu introdotta da Peter Dirichlet come esempio di funzione molto lontana dalle tradizionali funzioni note fino ad allora nell'analisi matematica.\nDefinizione.\nLa funzione di Dirichlet \u00e8 definita nel modo seguente:\n\u00c8 la funzione indicatrice dell'insieme dei razionali formula_2.\nViene talora chiamata funzione di Dirichlet la funzione definita a valori invertiti:\nNel seguito quest'ultima funzione sar\u00e0 indicata come formula_4.\nContinuit\u00e0 e integrabilit\u00e0.\nLa funzione di Dirichlet \u00e8 una funzione che non \u00e8 continua in nessun punto del dominio\u02d0 poich\u00e9 sia formula_5 sia l'insieme dei numeri irrazionali sono densi in formula_6, ogni intorno di qualsiasi punto contiene sempre almeno un numero razionale e un numero irrazionale (in effetti infiniti punti per entrambe le categorie), e quindi due punti in cui la funzione assume valore 0 e 1.\nLa funzione \u00e8 non integrabile secondo Riemann ma integrabile secondo Lebesgue. Poich\u00e9 la funzione assume quasi ovunque valore 0 (essendo l'insieme dei numeri razionali un insieme di misura nulla poich\u00e9 l'insieme dei numeri razionali \u00e8 numerabile, mentre gli irrazionali non lo sono) il risultato dell'operazione di integrazione su qualunque intervallo formula_7 \u00e8 0. Per analoghe ragioni, l'integrale della funzione formula_4 sull'intervallo formula_7 vale formula_10.\nAltre propriet\u00e0.\nIl grafico della funzione apparirebbe come due rette orizzontali, di ordinata 0 e 1, \"sbiadite\", ovvero fatte di tanti punti infinitamente vicini e \"buchi\" puntiformi infinitamente vicini.\nLa funzione di Dirichlet \u00e8 approssimabile mediante funzioni continue secondo la formula seguente:\nLa funzione formula_4\npresenta inoltre un minimo relativo e assoluto improprio per ogni x razionale, ed un massimo relativo e assoluto improprio per ogni x irrazionale.\nFunzione di Dirichlet modificata.\nNel 1854 Bernhard Riemann descrisse una variante (detta anche funzione di Thomae) della funzione di Dirichlet, che pur essendo discontinua su ogni intervallo della retta reale, \u00e8 integrabile secondo Riemann. Una possibile definizione di questa funzione \u00e8:\nQuesta funzione \u00e8 integrabile secondo Riemann perch\u00e9 dato un qualunque valore positivo formula_14, la funzione supera formula_14 solamente in un numero finito di punti; le somme integrali che approssimano il valore dell'integrale tendono quindi a zero.\nInoltre, la funzione \u00e8 anche continua in ogni valore irrazionale di formula_16: preso infatti un numero irrazionale formula_17 e fissato un valore positivo formula_14, esiste sempre un intorno di formula_17 in cui formula_20; segue quindi che:\nformula_21."}
{"id": "116034", "revid": "123845854", "url": "https://it.wikipedia.org/wiki?curid=116034", "title": "Prescott", "text": "Prescott era il nome in codice della terza generazione del processore Pentium 4 sviluppato da Intel come successore del core Northwood, e arriv\u00f2 sul mercato il 2 febbraio 2004 come base della piattaforma Anchor Creek.\nPresupposti di Prescott.\nNelle intenzioni di Intel Prescott doveva servire a riprendere la \"corsa ai GHz\" che si era praticamente arrestata alla fine del 2002 con la versione a 3,06\u00a0GHz del core Northwood; per tutto l'anno successivo l'aumento della frequenza operativa rimase molto contenuto e per poter rimanere competitiva, Intel inizialmente introdusse la tecnologia Hyper-Threading e successivamente present\u00f2 anche una particolare versione \"Extreme\" del Pentium 4, chiamata Pentium 4 Extreme Edition e destinata agli utenti pi\u00f9 esigenti (in realt\u00e0 quest'ultima versione era basata sul core Gallatin utilizzato nei processori per i server, e cio\u00e8 gli Xeon), ma che era caratterizzata da alti costi e scarsa distribuzione.\nLe modifiche all'architettura NetBurst introdotte con Prescott avrebbero dovuto consentire il raggiungimento di frequenze molto elevate fino oltre i 5\u00a0GHz. La \"corsa\" effettivamente ripart\u00ec, ma si ferm\u00f2 quasi subito, addirittura prima del \"traguardo psicologico\" dei 4\u00a0GHz; l'enorme dissipazione di calore richiesta da Prescott e l'inefficienza della sua architettura rappresentarono un grosso smacco per Intel. Considerando che Intel nel 2000 prevedeva di poter portare l'architettura del Pentium 4 fino a 10\u00a0GHz, questo resta l'insuccesso pi\u00f9 pubblicizzato, se non pi\u00f9 grave, nella storia del marchio.\nCaratteristiche tecniche.\nProcesso produttivo.\nCome detto, Prescott port\u00f2 con s\u00e9 diverse novit\u00e0 a partire dal nuovo processo produttivo a 90 nm che consent\u00ec, in primo luogo di aumentare la resa produttiva, e in secondo luogo di raddoppiare la dotazione di cache: nelle prime versioni di Prescott (identificate dal processor number della serie 5xx) la L2 era pari a 1 MB, mentre nelle successive (appartenenti alla serie 6xx) essa sal\u00ec ulteriormente fino a ben 2 MB; anche la cache L1 venne raddoppiata, essa non era pi\u00f9 pari a 8 KB, ma 16 KB. Il consistente aumento della cache fu una delle maggiori cause del vertiginoso aumento del numero di transistor di Prescott rispetto a Northwood; i Pentium 4 serie 5xx (con 1 MB di cache L2) erano formati da 125 milioni di transistor rispetto ai 55 milioni dei predecessori, mentre quelli della serie 6xx da ben 168 milioni.\nLo scopo di Prescott era, come detto, quello di poter raggiungere facilmente frequenze molto alte, e tal fine venne modificata anche la pipeline portata a ben 31 stadi rispetto agli originali 20 di Northwood; si trattava di una modifica che teoricamente consentiva il raggiungimento di alti clock, ma che contemporaneamente rendeva sempre meno efficiente l'intera CPU, peggiorando il rapporto \"prestazioni/Watt\".\nIl bus era ovviamente ancora quello di tipo Quad Pumped e, a seconda delle versioni, era disponibile sia a 533\u00a0MHz che a 800\u00a0MHz, ma venne presentato anche un modello commercializzato come Pentium 4 Extreme Edition che aveva un BUS da 1066\u00a0MHz; le prime versioni erano ancora basate sul Socket 478, ma successivamente venne introdotto il nuovo LGA 775 (destinato a durare molti anni in casa Intel, a differenza dei predecessori) e in cui i pin non erano pi\u00f9 montati sul package del processore, ma direttamente nel socket della scheda madre.\nTecnologie implementate.\nAnche sul fronte delle tecnologie implementate Prescott port\u00f2 con s\u00e9 diverse novit\u00e0, se pure in tempi differenti: era ovviamente ancora presente il supporto alle istruzioni MMX, SSE e SSE2, ma venne aggiunto anche un nuovo set chiamato SSE3, precedentemente chiamate \"PNI\" (acronimo di \"Prescott New Instructions\") e una tecnologia che consentiva di ridurre la produzione di calore \"sopprimendo\" interi cicli di clock, e chiamata Thermal Monitor; a queste si aggiungeva anche la tecnologia Hyper-Threading, gi\u00e0 introdotta nelle ultime versioni del precedente core Northwood, e che consentiva di far \"vedere\" al sistema operativo la presenza di 2 processori, dei quali uno \u00e8 realmente fisico, mentre l'altro \u00e8 logico.\nSuccessive revisioni permisero poi l'implementazione della tecnologia di protezione XD-bit pensata per impedire l'esecuzione di codice malevolo sfruttando i registri dati, e le estensioni EM64T per l'esecuzione di codice a 64 bit; tali migliorie furono inserite dapprima solo nelle versioni della serie 6xx, e successivamente estese anche a quelle della originale serie 5xx, identificabili dall'aggiunta del suffisso J per indicare l'aggiunta di XD-bit, e la variazione dell'ultima cifra da \"0\" a \"1\" per identificare i modelli dotati sia di XD-bit, sia di EM64T.\nLa serie 6xx port\u00f2 inoltre con s\u00e9 (per la prima volta nel settore desktop) la tecnologia di risparmio energetico SpeedStep, mutuata dai processori pensati per il settore mobile, oltre alla seconda versione del Thermal Monitor, ora decisamente pi\u00f9 ottimizzato.\nIl 15 novembre 2005, nuovi modelli della serie 6xx introdussero un'ulteriore tecnologia, chiamata Vanderpool e offriva supporto alla virtualizzazione; essa era stata precedentemente inserita solo in ambito server, a partire dagli Xeon Paxville, e la sua presenza nel processori Prescott veniva indicata sempre mediante una variazione del processor number, ovvero i modelli serie 6x2.\nNon solo Pentium 4, anche Celeron D.\nCos\u00ec come dal primo Pentium 4 Northwood era stata ricavata una versione a basso costo commercializzata con il nome di Celeron, cos\u00ec anche dal core Prescott venne sviluppata una variante con cache L2 ridotta a 256 KB e pari, quindi, a un quarto di quella del core originale che equipaggiava i Pentium 4; tale versione era in realt\u00e0 basata sul core chiamato Prescott-V e venne commercializzata con il nuovo marchio Celeron D.\nAlla base anche del Mobile Pentium 4.\nIl core Prescott venne utilizzato da Intel anche come base per l'evoluzione del processore mobile Mobile Pentium 4 originariamente introdotto grazie al core Northwood; ancora una volta, l'unica differenza rispetto alle versioni pensate per il desktop era la presenza della tecnologia SpeedStep, che consentiva di variare dinamicamente il clock di esercizio della CPU, abbassandolo quando non era necessaria tutta la potenza elaborativa, con la conseguente diminuzione dei consumi. Se \u00e8 vero che la tecnologia SpeedStep arriv\u00f2 anche nel settore desktop grazie alle versioni appartenenti alla serie 6xx (come detto sopra), \u00e8 da sottolineare come le versioni di Prescott commercializzate come Mobile Pentium 4 erano quelle dotate di 1 MB di cache L2, e appartenenti quindi alla serie 5xx.\nI problemi di Prescott.\nCome detto, le innovazioni tecniche introdotte con Prescott, pur peggiorando inevitabilmente il rapporto \"prestazioni/Watt\" del processore avrebbero dovuto consentire il raggiungimento di alti clock di esercizio in modo da fornire comunque un alto livello di prestazioni; si trattava in effetti dell'esasperazione dell'idea alla base di tutto il progetto Pentium 4, fin dalle origini, ovvero offrire alte prestazioni in virt\u00f9 di clock molto alti, piuttosto che puntare su un'alta efficienza dell'architettura (la strategia scelta dalla rivale AMD).\nIn realt\u00e0 Prescott deluse molto le aspettative: le frequenze che fu possibile raggiungere furono decisamente pi\u00f9 basse rispetto a quelle preventivate, e di conseguenza l'aumento di prestazioni rispetto al predecessore Northwood fu molto contenuto, dato che solo con una frequenza di circa il 20% in pi\u00f9 Prescott riusciva a tenergli testa. Tale limite risiedeva soprattutto nella nuova lunghezza della pipeline che rendeva il processore maggiormente vulnerabile ai salti e al conseguente svuotamento della pipeline stessa; ovviamente con le applicazioni che richiedevano calcoli fortemente sequenziali, in cui cio\u00e8 la pipeline non si svuotava mai, Prescott era in grado di esprimere tutto il proprio potenziale, ma si trattava solo di una ristretta cerchia di programmi. In realt\u00e0, la maggior parte dei test reperibili risale al 2004, quando ancora le applicazioni non erano in grado di sfruttare le SSE3, introdotte con il core Prescott e mancanti nel Northwood. Ad oggi, con le SSE3 supportate da tutti i processori moderni, il Prescott potrebbe comportarsi meglio rispetto al predecessore.\nIntel ovviamente era conscia fin dall'inizio dello sviluppo del nuovo core che l'allungamento della pipeline avrebbe portato a questa situazione e quindi tent\u00f2 di compensare tale \"debolezza\" verso le altre tipologie di software aumentando la dotazione di cache ma anche con questo accorgimento non vennero ottenuti i risultati sperati. Successivamente, l'introduzione delle tecnologie EM64T e XD-bit serv\u00ec ad Intel per rimanere al passo di AMD che aveva introdotto tecnologie analoghe nei suoi Athlon 64, ma non port\u00f2 alcun beneficio significativo, anzi contribu\u00ec ad aumentare ulteriormente il consumo massimo, fino a ben 130 W, con la conseguente necessit\u00e0 di dissipatori costosi e sofisticati; venne accertato che a parit\u00e0 di clock, Prescott produceva il 60% in pi\u00f9 di calore rispetto al predecessore e anche il cambio di socket, che nelle intenzioni iniziali avrebbe dovuto aiutare in questo senso, produsse il risultato esattamente opposto ovvero quello di aumentare la produzione di calore di un ulteriore 10%.\nModelli originariamente annunciati.\nNel febbraio del 2003, circa un anno prima dell'arrivo sul mercato, Intel aveva annunciato quali sarebbero stati i modelli di Prescott previsti a quel tempo; ai tempi di questi annunci non era ovviamente ancora noto che tale core avrebbe portato con s\u00e9 tutti quei problemi di eccessivo consumo di energia che dimostr\u00f2 successivamente. Dopo i primi problemi rilevati, le stime per la sua evoluzione vennero via via ridimensionate fino al valore massimo di 4,2\u00a0GHz come clock massimo, ma poi fu costretto a fermarsi addirittura prima della \"soglia psicologica\" dei 4\u00a0GHz, cio\u00e8 a 3,8\u00a0GHz. Di seguito sono riportati gli improbabili modelli di Prescott proposti da Intel in occasione di quell'annuncio:\nMotivi del fallimento di Prescott.\nI problemi riscontrati con lo sviluppo del core Prescott hanno determinato delle serie ripercussioni su tutti i piani relativi la microarchitettura NetBurst. Basti pensare che la chiave dell'architettura NetBurst fu l'innalzamento della frequenza operativa e fino al core Northwood le cose andavano bene (questo era dovuto al fatto che Northwood rispetto a Willamette non portava con s\u00e9 un calo di IPC e allo stesso tempo aveva frequenze di clock pi\u00f9 alte, cache pi\u00f9 grande e tecnologia HT). L'avvento del core Prescott portava per\u00f2 con s\u00e9 una pipeline dati da ben 31 stadi (con ingente calo di IPC rispetto ai predecessori, ovvero come fu ai tempi del passaggio da Pentium III Tualatin a Pentium 4 Willamette). Se fossero state distribuite versioni del core Willamette con frequenze uguali e non superiori a quelle del Pentium III il nuovo core non avrebbe portato alcun vantaggio. Con il core Prescott una tale situazione si \u00e8 verificata: Northwood era stato commercializzato con frequenze fino a 3,4\u00a0GHz e Prescott nelle sue versioni pi\u00f9 costose e dal clock pi\u00f9 elevato guadagnava appena 400\u00a0MHz in pi\u00f9 rispetto al predecessore che a stento gli consentivano di compensare il calo di IPC. Da notare che nei piani originari di Intel il core Prescott avrebbe dovuto debuttare con una frequenza minima di 3,4\u00a0GHz fino ad oltre 5\u00a0GHz mentre arriv\u00f2 sul mercato per la prima volta con una frequenza massima di 3,4\u00a0GHz. Tutto questo non era nulla di anomalo nel panorama tecnico dell'architettura NetBurst e la commercializzazione di modelli di Prescott dal clock pi\u00f9 basso rispetto al previsto avrebbe dovuto avere come unico scopo quello di far prendere tempo a Intel. Il nuovo processo produttivo a 90 nm (130 nm per Northwood, 180 nm per Willamette) con il quale era stata prevista la produzione di Prescott ma anche quella del successore Tejas, port\u00f2 una pessima sorpresa: la dispersione di corrente (corrente di leakage) con l'aumento del clock aumentava considerevolmente portando ad un effetto a valanga che causava temperature di esercizio esageratamente elevate. La mossa di Intel di guadagnare tempo non serv\u00ec a risolvere i problemi di temperatura e dopo un cambio di socket e lo sviluppo di vari stepping produttivi si rinunci\u00f2 a raggiungere la soglia dei 4\u00a0GHz. Lo sviluppo di Tejas fu proseguito fino alla fase pre-finale, ma il progetto venne poi abbandonato.\nIl motivo che ha portato l'architettura NetBurst al fallimento non \u00e8 da ricercare nelle teorie della stessa per l'ottenimento delle prestazioni ma in problemi di sviluppo secondari quali il contenimento dei consumi e la dissipazione di calore in sistemi desktop.\nIl motivo del disastroso fallimento di Prescott pu\u00f2 essere individuato nelle politiche interne dell'azienda; il reparto marketing voleva velocit\u00e0 sempre maggiori per \"staccare\" gli AMD e contare sull'effetto psicologico del numero dei GHz (la prima cosa che balza all'occhio nel compratore inesperto), vennero quindi privilegiate le esigenze commerciali invece dei criteri di efficienza: una scelta che alla fine si rivel\u00f2 \"fatale\".\nIl cambio di rotta.\nA causa dei risultati non pienamente soddisfacenti, Intel modific\u00f2 le linee di sviluppo previste per i propri processori: il successore di Prescott avrebbe dovuto essere Tejas, ma il suo sviluppo venne sospeso in favore di un'accelerazione del progetto Smithfield, il primo processore dual core della casa, che venne poi commercializzato come Pentium D; esso era in pratica un doppio core Prescott integrato nello stesso package.\nModelli arrivati sul mercato.\nLa tabella seguente mostra i modelli di Pentium 4 Pentium 4 Extreme Edition e Mobile Pentium 4, basati sul core Prescott, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium 4, del Pentium 4 Extreme Edition e del Mobile Pentium 4.\"\nIl successore.\nCome accennato sopra, il successore di Prescott avrebbe dovuto essere Tejas ma i problemi tecnici incontrati da Prescott ne determinarono la cessazione dello sviluppo, dato che era basato sugli stessi presupposti e di conseguenza avrebbe solo potuto amplificare tali difficolt\u00e0. Il cambio di strategia intrapreso con la cessazione dello sviluppo di Tejas, port\u00f2 Intel a spingere il pi\u00f9 possibile verso i processori dual core (il primo fu il progetto Smithfield), ma contemporaneamente venne realizzata anche un'ulteriore evoluzione del Pentium 4, quindi ancora single core, conosciuta come Cedar Mill, e arrivata sul mercato nei primi mesi del 2006; si trattava in buona sostanza di un die-shrink di Prescott a 65 nm, in modo da migliorare la resa produttiva e abbassare i consumi di circa il 20%.\nSe pure per motivi diversi quindi, i successori di Prescott furono 2, Cedar Mill e Smithfield."}
{"id": "116035", "revid": "125480894", "url": "https://it.wikipedia.org/wiki?curid=116035", "title": "Eurosia di Jaca", "text": "Biografia.\nIl culto di santa Eurosia affonda le sue radici nella tradizione orale di un piccolo paese di montagna sul versante spagnolo dei Pirenei: Yebra de Basa. Qui, nella chiesa parrocchiale, \u00e8 custodita la reliquia della testa della martire, venerata come Patrona della montagna. Il corpo decapitato della santa \u00e8 custodito in un'urna sotto l'altar maggiore della cattedrale di Jaca, antica capitale del Regno d'Aragona, a 26 km di distanza da Yebra.\n\u00c8 priva di fondamento storico la notizia secondo cui Eurosia sarebbe stata una principessa boema, promessa sposa di un principe di Aragona. Questa leggenda, originatasi nell'ultimo decennio del XV secolo, \u00e8 stata oggetto di numerose modifiche e amplificazioni nel corso del tempo da parte di diversi agiografi. \u00c8 parimenti da scartare l'ipotesi di un'origine aquitana della martire. La notizia secondo cui Eurosia sarebbe stata nativa di Bayonne fu divulgata nel XVII secolo da Juan Tamayo de Salazar sulla base di un documento rivelatosi falso.\nI documenti medievali relativi alla storia di S. Eurosia sono andati perduti. Un riferimento a due di essi si trova in una glossa al registro del consiglio comunale di Jaca, di mano ingnota, risalente alla fine del XV secolo, che smentisce la leggenda della sua origine boema: sia la \"Cr\u00f3nica General\" di Alfonso X che l'antico martirologio della diocesi francese di Auch avrebbero asserito che S. Eurosia era in realt\u00e0 spagnola e allevata sui Pirenei.\nNegli anni '50 del secolo scorso, Antonio Dur\u00e1n Gudiol ha ricostruito, a partire dalle antifone e i responsori dei breviari cinquecenteschi delle diocesi di Huesca e Tarragona, inni medievali che offrono di S. Eurosia una fisionomia diversa da quella offerta dall'agiografia pi\u00f9 diffusa: Eurosia sarebbe stata una giovane donna che, rifiutando un matrimonio combinato, scelse di condurre vita eremitica sul monte di Yebra.\nQui sarebbe stata vittima di una mattanza a seguito di uno dei numerosi episodi di guerra nella regione di confine tra la Penisola iberica sotto il dominio arabo e il regno dei Franchi. Il castello di Yebra fu riconquistato dagli Arabi nel 968 circa ed \u00e8 probabilmente in quell'occasione che S. Eurosia sub\u00ec il martirio. Le sue reliquie conservate dagli eremiti sulla montagna e venerate dalla popolazione locale, furono in seguito parzialmente traslate nella citt\u00e0 di Jaca quando questa, dopo il 1063, divenne capitale del Regno d'Aragona e sede vescovile.\nNonostante la critica storica, a partire dall'opera dei Bollandisti, abbia constatato la falsit\u00e0 della tesi di una santa Eurosia principessa boema, questa leggenda \u00e8 la pi\u00f9 conosciuta e divulgata.\nLa leggenda di santa Eurosia.\nLa giovane Dobroslava (che in lingua slava vuol dire \"buona rugiada slava\"), rimasta in tenera et\u00e0 orfana di entrambi i genitori, venne accolta dal duca Boriboy e dalla moglie Ludmilla, sovrani della Boemia. Questi la trattarono come se fosse la loro figlia. La famiglia ducale si prodig\u00f2 inoltre per il diffondesi della religione cristiana in tutta la regione e fu cos\u00ec che anche Dobroslava venne battezzata assumendo il nome greco di Eurosia. Quegli anni di pace e di fede durante i quali la giovane Eurosia si distinse per bont\u00e0 ed altruismo furono bruscamente interrotti quando un gruppo di cechi pagani prese il potere e costrinse la famiglia ducale all'esilio.\nGrazie all'opera del grande san Metodio il duca e la sua famiglia poterono tornare trionfalmente in Boemia. Nell'anno 880, san Metodio si rec\u00f2 a Roma da papa Giovanni VIII impegnato in un difficile caso, trovare una degna sposa per il figlio del conte spagnolo d'Aragona, Fortun Jimenez, erede al trono di Aragona e Navarra e impegnato in quegli anni nella lotta contro gli invasori saraceni. Il papa chiese aiuto a san Metodio che indic\u00f2 senza alcun dubbio la giovane principessa Eurosia; il santo ritorn\u00f2 quindi in Boemia con una ambasciata aragonese e raccolse l'accettazione del duca e di santa Eurosia. La fanciulla lasci\u00f2 il proposito di dedicarsi totalmente a Cristo, vedendo nell'intervento del papa un supremo disegno della volont\u00e0 di Dio. Eurosia avrebbe dovuto incontrare il suo sposo nella cittadina di Jaca al di l\u00e0 dei Pirenei: in quella zona imperversavano i saraceni capitanati dal rinnegato Aben Lupo che saputo dell'arrivo di una comitiva che doveva portare una fanciulla in sposa al principe aragonese, si mise in animo di catturarla e trattenerla con s\u00e9.\nLa comitiva con Eurosia, avvertita dell'accaduto, fu costretta a nascondersi sui monti, ma il feroce bandito saraceno, trovata la fanciulla, cerc\u00f2 con buoni modi di ottenerne i favori, pretendendo che rinnegasse Ges\u00f9 Cristo e rinunciasse al principe aragonese per divenire sua sposa. Eurosia per\u00f2 si oppose decisamente a tali progetti, provocando in tal modo l'ira del bandito che diede l'ordine di uccidere tutti. Grazie all'eroismo di alcuni ambasciatori spagnoli appartenenti alla comitiva, Eurosia riusc\u00ec a fuggire, ma inseguita e raggiunta, sub\u00ec un tragico martirio: le vennero amputate le mani e recisi i piedi. Santa Eurosia in ginocchio, con il volto fisso al cielo, pregava con fierezza e nel contempo nebbie e nuvole minacciose salivano dalle valli: e un lampo improvviso scese mirabilmente vicino ad Eurosia, senza provocarle danni. Tutti i saraceni ebbero gran paura, ma il capo bandito, preso da rabbia mista a terrore, diede l'ordine di decapitarla. Eurosia alzando i sanguinanti moncherini al cielo chin\u00f2 il capo pregando e cos\u00ec venne uccisa a soli sedici anni. Contemporaneamente si scaten\u00f2 un grandinare furibondo, uno scrosciare spaventoso di acque, folgori e tuoni assordanti, venti fortissimi; a quel terribile spettacolo, i saraceni fuggirono terrorizzati, mentre dal cielo una voce pi\u00f9 potente della tempesta diceva: \u00abSia dato a Lei il dono di sedare le tempeste, ovunque sia invocato il suo nome!\u00bb. Le sue spoglie vennero miracolosamente ritrovate due anni dopo da un pastorello chiamato Guill\u00e9n. Eurosia fu canonizzata a Jaca il 25 giugno.\nLa festa di S. Eurosia viene celebrata a Jaca e Yebra de Basa il 25 giugno. La santa \u00e8 invocata contro le tempeste, i fulmini, le grandinate e per la protezione dei frutti della terra. In passato era invocata anche per la guarigione degli indemoniati, tanto che nel giorno della sua festa nelle due localit\u00e0 pirenaiche si svolgevano riti di esorcismo collettivo, finch\u00e9 nella seconda met\u00e0 del XX secolo questi non furono proibiti dall'autorit\u00e0 ecclesiastica.\nIl culto di S. Eurosia si \u00e8 diffuso anche in Italia, principalmente nelle regioni settentrionali, ma anche in alcuni feudi laziali legati alla famiglia Colonna. Molte campane in Italia recano la dedica ad Eurosia: venivano infatti suonate per allontanare temporali e grandinate.\nCulto.\nIl culto di santa Eurosia fu approvato ufficialmente da papa Leone XIII nel 1902. Dal Martirologio Romano al 25 maggio: \"A Jaca nella Spagna settentrionale, santa Eurosia, vergine e martire\".\nIl suo culto si diffuse a livello popolare in tutta la Spagna a partire dal XV secolo e, grazie ai soldati spagnoli, anche nell'Italia settentrionale, soprattutto in Piemonte e Lombardia, dove l'intercessione della santa contro le tempeste, i fulmini e le grandinate e per la protezione dei raccolti fu ritenuta in molte occasioni efficace. I Padri Somaschi introdussero il culto di S. Eurosia nella Santa Casa di Loreto.\nIn localit\u00e0 Mizzole (comune di Verona), si conserva un capitello risalente al 1630, eretto per invocare la protezione di sant'Eurosia contro la peste; esso \u00e8 racchiuso all'interno di una cappella insieme ad un frassino che nel frattempo era cresciuto accanto.\nIn localit\u00e0 Castagnolo (comune di San Giovanni in Persiceto nella citt\u00e0 metropolitana di Bologna) si trova un capitello sei-settecentesco dedicato alla santa, scenograficamente posto tra i campi, sulla sponda del torrente Romita.\nIn localit\u00e0 San Tommaso (comune di Albignasego - PD) una statua di Eurosia era collocata nella locale chiesa di San Tommaso. Pi\u00f9 tardi, spostata in una strada poco distante, e sistemata in un apposito capitello.\nPatronati e feste.\nSanta Eurosia \u00e8 patrona di alcune localit\u00e0 italiane, tra le quali:\nCassanigo Faenza (Ra) Patrona della parrocchia festeggiata il 1\u00ba maggio con processione della statua (Opera in legno dei primi del'800 dagli artigiani di Ortisei) Essendo protettrice della campagna viene venerata anche durante le Rogazioni che si svolgono nei giorni feriali antecedenti l'Ascensione. Una curiosit\u00e0: la festa religiosa \u00e8 sempre stata, a Cassanigo. il 1\u00ba maggio anche durante il regime fascista, quando invece la Festa dei Lavoratori era stata soppressa.Allora molti antagonisti della dittatura, anche non di Cassanigo, ma dei paesi vicini, partecipavano e facevano festa dal lavoro. Purtroppo molti di loro mettevano per sfida una cravatta rossa, o una sciarpa o un garofano rosso e venivano regolarmente picchiati dalle Camicie Nere.\nNel borgo di Corazzano, frazione di San Miniato, la festa di sant'Eurosia si celebra la prima domenica di maggio. In tale occasione ha luogo una processione rogazionale con la statua della santa. Prima della processione vengono distribuiti rametti di mirto ai fedeli. Il 3 maggio 2009 la chiesa parrocchiale di Corazzano \u00e8 stata co-intitolata a Sant'Eurosia.\nNel comune di Inverno e Monteleone, la chiesa parrocchiale di Santa Maria della Neve in Monteleone ha come compatrona Santa Eurosia, festeggiata il 25 giugno \u00e8 pregata contro le tempeste e i temporali, per i vigneti e le coltivazioni. Nella chiesa si conservano la statua votiva e il quadro in cui mentre coglie l'uva allontana la minaccia della tempesta. Inoltre nel presbiterio la scritta con il suo nome ricorda antico patronato e particolare devozione del popolo.\nA Cassanego, piccolo borgo medioevale del comune di Borso del Grappa, a fine giugno si svolge la \"sagra di Santa Eurosia\".\nA Missiano, piccolo borgo nel comune di Panicale, si festeggia l'ultima domenica di agosto essendo protettrice dei campi e dei raccolti, la gente la invoca e la venera con molta affezione.\nA Recanati il culto a Santa Eurosia risale alla prima met\u00e0 del XVII secolo ad opera delle ricche e nobili famiglie Costantini e Condulmari di Recanati e nel 1760 ad opera del Vescovo Ciriaco Vecchioni e la Confraternita dei Mercanti di Recanati viene edificata la chiesa intitolata ai Santi Francesco ed Eurosia con il titolo di Patrona delle campagne recanatesi;nelle chiese rurali di Chiarino e Addolorata di Recanati l'immagine di Santa Eurosia \u00e8 collocata negli altari laterali di dette chiese; ultima in ordine di tempo \u00e8 la chiesa rurale di San Pietro di Recanati che nel 1906 intitola la chiesa ai Santi Pietro ed Eurosia. Infine nella chiesa cittadina di Recanati dedicata a San Vito -Patrono cittadino- \u00e8 possibile ammirare una grande Pala d'altare con i Santi Sebastiano ed Eurosia (opera di pittore sconosciuto) del 1667 ca. A Casanova Lonati PV alla santa \u00e8 dedicato l'Oratorio risalente alla fine del XVIII secolo, dove \u00e8 presente un dipinto sull'altare che la ritrae insieme alla Madonna della Neve. Ma a Recanati la pi\u00f9 antica memoria dedicata a Santa Eurosia la troviamo nella chiesina rurale di Ricciola di Recanati dedicata da tempo immemore alla Santa ad opera della famiglia Costantini che ne era proprietaria.\nA Pralungo (BI) si trova una Frazione intitolata a Sant'Eurosia, situata in posizione panoramica, in una zona ricca di castagneti e di pascoli, collegata da ottime mulattiere a Oropa, Miagliano, Sagliano Micca e Favaro. In occasione della festa della Santa ogni anno il paese organizza tradizionalmente una festa paesana con tanto di fuochi artificiali.\nA Bossico (BG) si venera la santa come protrettrice dei pastori. Viene tradizionalmente festeggiata la quarta domenica di settembre con una messa in suo onore, i vespri e la processione solenne con la statua, tradizionalmente portata da pastori che si aggiudicano l'onore di portarla partecipando ad un'asta.\nA Camposanto (MO) si celebra la compatrona sant'Eurosia la seconda domenica di settembre con la tradizionale processione. La corale polifonica del paese porta il nome della santa.\nA Serravalle Sesia (VC) si celebra la festa di s. Eurosia la seconda domenica di ottobre, in occasione della festa del ringraziamento per i raccolti della terra; un tempo infatti le colline intorno al borgo erano coltivate a frutteti e vigneti, quindi all'inizio dell'autunno (la seconda o terza domenica di ottobre) si portavano i doni della campagna in offerta. La festa si svolge, dopo la benedizione dei doni presso la Parrocchiale (tra cui le caratteristiche focacce dolci), presso il cortile dell'oratorio dove si procede all'incanto di torte, salumi e focacce a cui segue un lancio di palloncini con messaggi augurali e una merenda con panini e caldarroste. La Parrocchiale dedicata a san Giovanni Battista conserva un bel dipinto a olio su tela di Anonimo del XVIII secolo raffigurante la Santa, restaurato.\nAd Acquaseria di San Siro (CO), anticamente, il 26 giugno si solennizzava \"con grandiosit\u00e0 di apparati, fuochi e spari\", la ricorrenza di Santa Eurosia, \"riguardata come protettrice contro le alluvioni\". Il parroco don Galli, che riporta questa memoria, era solito celebrare una messa cantata \"pro offerenti legna\" al mattino e impartire la benedizione con il Santissimo e far baciare la reliquia della Santa alla funzione serale.\nIconografia.\nIl simbolo \u00e8 la palma del martirio. Viene spesso raffigurata con una o pi\u00f9 insegne regali: corona, scettro, manto di ermellino. Un tratto iconografico ricorrente sono le mani e i piedi mozzati durante il martirio. La credenza secondo cui S. Eurosia sarebbe stata mutilata prima di essere decapitata risale al XVI secolo e deriva dal fatto che i suoi resti sono privi delle estremit\u00e0. Da un'analisi del corpo mummificato \u00e8 risultato per\u00f2 che i piedi e le mani sono stati asportati dopo la morte, probabilmente per l'estrazione di reliquie. \u00c8 invece certo il dato della decapitazione: uno studio antropometrico compiuto negli anni '30 del secolo scorso ha confermato che la testa e il corpo sono appartenuti a una ragazza di meno di 20 anni la cui testa fu tagliata di netto con un colpo di spada.\nNella Pala d'Altare che si pu\u00f2 ammirare a Recanati la Santa \u00e8 dipinta a mani giunte con ai suoi piedi la corona e lo scettro regali oltre naturalmente alla palma del martirio ed una scimitarra - di chiara evocazione islamica - con la guardia rivolta verso l'elsa della stessa arma. Nelle chiese rurali di Recanati viene dipinta con le mani giunte - non mozzate - insieme al Santo della Parrocchia in cui si venera.\nMusical.\nNel 2021 \u00e8 stato pubblicato il testo del musical \"Eurosia la stella dei Pirenei\" di Francesco Ricciarelli, con le musiche di Mario Costanzi."}
{"id": "116039", "revid": "1442080", "url": "https://it.wikipedia.org/wiki?curid=116039", "title": "Presler", "text": "Presler \u00e8 il nome in codice dell'evoluzione del processore dual core Pentium D ed \u00e8 quindi destinato a prendere il posto di Smithfield. Presentato il 5 gennaio 2006, va a costituire due nuove piattaforme: Averill, dedicata ai sistemi desktop in ambito \"office\", e Bridge Creek pensata per quelli in ambito \"home\". Tali piattaforme, oltre che da Presler, sono caratterizzate dall'adozione del chipset i975 precedentemente conosciuto con il nome in codice di Broadwater.\nCaratteristiche tecniche.\nProcesso produttivo.\nPresler \u00e8 costruito con processo produttivo a 65 nm, contro quello a 90 nm di Smithfield, e incorpora una Cache L2 di ben 2 MB per ogni core (per un totale quindi di ben 4 MB); ciononostante, la superficie del die di Presler (280\u00a0mm\u00b2) \u00e8 sensibilmente inferiore a quella di Smithfield.\nOltre al nuovo processo produttivo per\u00f2, esiste anche un'altra importante caratteristica che differenzia Presler dal proprio predecessore Smithfield: la nuova CPU \u00e8 costituita da 2 die distinti (sono fondamentalmente due die del processore single core Cedar Mill) e questo consente ad Intel di migliorare notevolmente la resa produttiva, potendo unire due die sullo stesso package anche se costruiti in momenti diversi, secondo un approccio a Die Doppio. Con l'approccio utilizzato per Smithfield (Die Singolo) infatti, i due core dovevano essere prodotti insieme affiancati sullo stesso wafer, con la logica conseguenza che se anche uno solo dei due avesse presentato qualche problema, tutto il \"blocco\" sarebbe stato da scartare, ed eventualmente da rimarchiare come processore single core (Pentium 4 Prescott o addirittura Celeron D), disattivando il secondo core difettoso. Con il nuovo sistema, invece, i due core possono essere scelti in modo \"sparso\" sul wafer, collegando insieme solo quelli che effettivamente presentano tutte le caratteristiche necessarie al corretto funzionamento di un Pentium D. I 2 core quindi sono affiancati ma indipendenti e comunicanti tra loro mediante l'FSB del processore che di conseguenza \u00e8 condiviso insieme alle altre periferiche del sistema.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nOltre alle ormai scontate MMX, SSE, SSE2 ed SSE3, in tutte le versioni di Presler sono incorporate anche le seguenti tecnologie Intel: EM64T, XD-bit e la nuova Vanderpool. La tecnologia SpeedStep invece \u00e8 implementata solo nelle versioni \"lisce\" e non in quella \"Extreme Edition\", illustrata sotto, mentre quella Hyper-Threading solo nella \"Extreme Edition\", in modo del tutto analogo a quanto accade anche con i Pentium D Smithfield.\nIn realt\u00e0 quanto detto non \u00e8 propriamente vero: al momento del lancio, a causa di alcuni problemi nella produzione, la tecnologia SpeedStep non era stata attivata, e cos\u00ec anche altre tecnologie che servono a diminuire la dissipazione termica, quali Enhanced Halt State e Thermal Monitoring 2. L'Enhanced Halt State ferma le operazioni del processore per ridurre i livelli di temperatura, il Thermal Monitoring 2 gestisce una riduzione dinamica della velocit\u00e0 e lo SpeedStep pu\u00f2 ridurre la frequenza ogni volta che il sistema si trova in stato di attesa fino a 2,8\u00a0GHz, grazie al supporto del BIOS e del sistema operativo.\nIl 7 aprile 2006 \u00e8 stato annunciato che, grazie al passaggio dallo stepping B-1 a quello C-1, finalmente le tecnologie mancanti sono state attivate all'interno di tutti i modelli in commercio.\nIl nuovo Pentium Extreme Edition 955.\nCome detto poco sopra, la nuova versione Extreme Edition basata su questo nuovo core, la 955, presentata il 27 dicembre 2005, \u00e8 l'unica variante di Presler a integrare il supporto alla tecnologia Hyper-Threading, come del resto accade gi\u00e0 con il modello Pentium Extreme Edition 840 (basato su Smithfield). Altre novit\u00e0 della nuova CPU Pentium Extreme Edition 955 sono il clock, che passa da 3,2\u00a0GHz a 3,46\u00a0GHz, e il supporto al bus a 1066\u00a0MHz cos\u00ec come avveniva nelle vecchie CPU Extreme Edition basate sul Pentium 4 Prescott, ma che in quelle basate su Smithfield non ha potuto essere inserito (rimanendo a 800\u00a0MHz) a causa dell'enorme dissipazione termica che tale frequenza, accompagnata al processo produttivo a 90\u00a0nm e alla presenza del doppio core, comportava.\nL'adozione del nuovo BUS non offre per ora il modo di implementare la tecnologia SpeedStep che si basa sulla riduzione del moltiplicatore a 14x, abbassando la velocit\u00e0 fino a 2.8\u00a0GHz. Le generazioni future di SpeedStep offriranno gli aggiornamenti necessari per funzionare anche con i nuovi processori.\nChipset supportati.\nSebbene all'inizio dell'articolo si sia menzionato il chipset i975X, esso non \u00e8 il solo chipset compatibile con Presler. Anche le piattaforme per Smithfield supportano la nuova CPU a condizione che siano basate sull'i945 o l'i955X. Chi invece possiede una piattaforma i915 o i925 sar\u00e0 costretto a cambiare motherboard, dato che la sequenza di inizializzazione dei processori dual core \u00e8 differente. Tuttavia, per supportare il nuovo chip sar\u00e0 necessario un aggiornamento BIOS, soprattutto per quanto riguarda l'abilitazione della tecnologia di virtualizzazione (Vanderpool).\nIl nuovo i975X, strettamente necessario solo se viene acquistata la versione Extreme Edition di Presler, \u00e8 comunque retrocompatibile in modo che un utente possa acquistare una nuova motherboard accompagnandola ad un processore dal costo pi\u00f9 contenuto basato anche sull'attuale Smithfield e poi sostituire la sola CPU passando al nuovo core.\nPrezzi al lancio.\nI primi esemplari hanno processor number variabile da 920 a 950 e sono i seguenti:\nIl 22 marzo 2006 \u00e8 stato presentato il nuovo:\nMentre il 2 maggio 2006, l'ultimo Pentium D \"liscio\":\nDi conseguenza i prezzi degli altri modelli sono scesi rispettivamente a 316 $, 241 $, 209 $ e 209 $ a partire dal 5 maggio 2006. Altri tagli sono previsti nel momento in cui \u00e8 stato in commercio il successore di Presler, Conroe verso la fine del 2006. Il 930 \u00e8 stato quindi sospeso.\nA met\u00e0 aprile 2006 inoltre sono stati annunciate 2 possibili versioni per il terzo trimestre e 1 per l'inizio 2007, come probabile sostituzione del Pentium D 805, basato su Smithfield, arrivato sul mercato, all'inizio del 2006:\nIl cui scopo dovrebbe essere quello di allargare ulteriormente il bacino di utenza dei processori dual core. Come si vede, a parte la tecnologia di virtualizzazione, questi modelli sono identici ai gi\u00e0 esistenti 940, 930 e 920.\nModelli arrivati sul mercato.\nLa tabella seguente mostra i modelli di Pentium D, basati su core Presler, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Pentium D.\nTermine della produzione di Presler.\nIntel ha annunciato di voler sospendere entro ottobre 2007 la produzione dei seguenti modelli basati su Presler: Pentium D 945, 935, 925 e 915.\nQuesta mossa segna l'inizio della fine per l'ultima generazione di processori Intel ancora basati su architetture precedenti all'attuale Intel Core Microarchitecture e inoltre il progressivo abbandono delle soluzioni a 65\u00a0nm faciliter\u00e0 il passaggio alle soluzioni a 45 nm.\nIl successore.\nPresler \u00e8 stato l'ultimo processore dual core ad essere ancora basato sulla vecchia architettura NetBurst e commercializzato con il marchio di Pentium D. A luglio 2006 \u00e8 stato seguito dal primo esponente per il settore desktop della nuova architettura Intel Core Microarchitecture, ovvero il Core 2 Duo Conroe costruito sempre a 65\u00a0nm. Come Presler, anche Conroe \u00e8 alla base delle piattaforme Averill e Bridge Creek."}
{"id": "116041", "revid": "78273", "url": "https://it.wikipedia.org/wiki?curid=116041", "title": "Fosse abissali", "text": ""}
{"id": "116042", "revid": "2128848", "url": "https://it.wikipedia.org/wiki?curid=116042", "title": "Gianfranco Zola", "text": "Considerato uno dei maggiori talenti calcistici italiani degli anni 1990 e 2000, nel 1994 \u00e8 stato vicecampione del mondo con la nazionale, con cui ha totalizzato 35 presenze e 10 reti. Nel 2004 ha ricevuto l'onorificenza di Ufficiale dell'Ordine dell'Impero Britannico, per i meriti sportivi conseguiti durante la sua permanenza al .\n\u00c8 stato candidato per tre volte al Pallone d'oro, classificandosi 6\u00ba nel 1995.\nCaratteristiche tecniche.\nFantasista, di piede destro, capace di svolgere il ruolo di trequartista, seconda punta o anche quello di esterno (nel quale, tuttavia, non rendeva al meglio), si distinse per la sua abilit\u00e0 nel dribbling e nel fornire assist per i compagni. Dotato di grande tecnica, velocit\u00e0, visione di gioco e fiuto del gol, si \u00e8 anche reso celebre per le sue eccelse abilit\u00e0 balistiche sui calci piazzati: con 20 gol, \u00e8 quinto tra i migliori realizzatori di calci di punizione nella storia della Serie A.\nCarriera.\nGiocatore.\nClub.\nGli inizi in Sardegna e il passaggio al Napoli.\nInizi\u00f2 a giocare a calcio nella \"Corrasi\" di Oliena per poi passare alla (1984), dove fu impiegato nel ruolo di mezzapunta. Nel 1986 si trasfer\u00ec a Sassari per indossare la maglia numero 8 della . Con la pi\u00f9 longeva societ\u00e0 della Sardegna disput\u00f2 un campionato di Serie C2 e due campionati di Serie C1, tutti vissuti da protagonista, arrivando nel 1988-1989 a tre punti dalla promozione in Serie B. Nell'ultimo torneo in rossobl\u00f9 segn\u00f2 11 gol in 34 partite.\nNotato in Serie C1 da Luciano Moggi e quindi acquistato dal Napoli per 2 miliardi di lire, con questo club esord\u00ec in Serie A nel 1989. In precedenza era stato scartato dal Cagliari per via del suo fisico minuto ed era stato vicino a un trasferimento all'Entella per 80 milioni. Zola, entusiasta del trasferimento, strinse ottimi rapporti con Diego Armando Maradona e Careca, che favorirono la sua integrazione nel club partenopeo.\nNel suo primo ritiro col Napoli, data l'assenza di Maradona, inizi\u00f2 subito a dimostrare grandi qualit\u00e0 e con l'assenza di Alemao e Careca, impegnati con il Brasile per la qualificazione ai mondiali di Italia '90, inizi\u00f2 a giocare da titolare il campionato 1989-1990, contribuendo con due gol alla vittoria dello scudetto, il primo e unico in carriera. Il primo gol venne segnato contro l'Atalanta, mentre il secondo contro il Genoa; in quest'ultima gara, Zola segn\u00f2 in pieno recupero e permise al Napoli di vincere 2-1 e di mantenere inalterato il distacco di 2 punti dal Milan, diretta inseguitrice. Vinse, poi, la Supercoppa italiana del 1990.\nAll'inizio della stagione 1990-1991, Zola sembr\u00f2 vicino al passaggio al , ma all'ultimo momento il club partenopeo decise di confermarlo in squadra. Alla fine di questa stagione, il 17 febbraio 1991 (Napoli-), eredit\u00f2 la maglia numero 10 di Maradona, che lasci\u00f2 il club proprio in quell'anno. Maradona, prima di andarsene, consigli\u00f2 alla dirigenza partenopea di puntare su Zola, ritenendolo il suo ideale sostituto. Nella stagione 1991-1992, il Napoli guidato da Claudio Ranieri, termin\u00f2 il campionato al quarto posto; Zola disput\u00f2 tutte le partite, realizzando complessivamente 12 reti. Dopo un'altra stagione, Zola concluse la sua esperienza a Napoli con 105 partite e 32 gol.\nIl Parma e i successi in Europa.\nZola si trasfer\u00ec nel giugno 1993 al per 13 miliardi di lire. Accusato dai tifosi partenopei di \"tradimento\", Zola rispose di essere stato praticamente costretto alla cessione dalla dirigenza a causa della situazione economica della squadra di Corrado Ferlaino: \u00ab\"Era la societ\u00e0 che doveva fare cassa. Tant'\u00e8 che oltre a me cedettero Thern, Ferrara e Fonseca. Non ho tradito nessuno. Anche se hanno voluto farlo credere\"\u00bb.\nCon il Parma vinse la Supercoppa UEFA 1993 e la Coppa UEFA 1994-1995, consacrandosi come uno dei giocatori pi\u00f9 talentuosi in Italia e trascinando la squadra vicino alla conquista dello scudetto. Le ottime prestazioni gli valsero il 6\u00ba posto nella classifica finale del Pallone d'oro 1995.\nDalla stagione 1995-1996 Zola trov\u00f2 sempre meno spazio in squadra a causa dell'arrivo di Hristo Stoichkov che occupava la sua stessa posizione in campo, causando un dualismo tattico tra i due. Nel 1996 arriv\u00f2 sulla panchina del Parma il tecnico Carlo Ancelotti che giocava con il modulo 4-4-2. Ancelotti posizion\u00f2 Zola sulla fascia sinistra di centrocampo, lasciando l'attacco a Crespo e Chiesa. Stufo del ruolo sceltogli da Ancelotti, Zola decise di concludere la sua esperienza al Parma, con il quale aveva disputato 102 gare di campionato e realizzato 49 gol.\nGli anni al Chelsea.\nNel 1996 pass\u00f2 alla squadra londinese del per 12,5 miliardi di lire, dove trov\u00f2 un altro italiano: Gianluca Vialli. La sua esperienza in Inghilterra sar\u00e0 di assoluto rilievo e gli varr\u00e0 l'apprezzamento di stampa e tifosi \u2013 che lo ribattezzeranno \"Magic Box\" \u2013 in virt\u00f9 delle sue prestazioni e della correttezza mostrata in campo e fuori.\nAl termine della prima stagione inglese, conclusa con la vittoria della Coppa d'Inghilterra e durante la quale dimostra il suo talento, ottiene il riconoscimento quale miglior giocatore del campionato.\nNel 1998 Zola vinse la Coppa di Lega Inglese, la Coppa delle Coppe e la Supercoppa UEFA. Proprio nella finale di Coppa delle Coppe contro lo , Zola \u00e8 protagonista nonostante non parta nell'undici titolare. Entrato in campo al 70', Zola impiega solo 20 secondi a segnare il gol che vale la vittoria ai danni della formazione tedesca.\nNella stagione 1999-2000 il Chelsea di Zola disput\u00f2 la Champions League, da cui fu eliminato contro il ai quarti di finale. I Blues vinsero nella stessa stagione la Coppa d'Inghilterra battendo in finale l'Aston Villa per 1-0. Al termine di questa stagione, nonostante le insistenze del Napoli che sperava nel suo possibile ritorno, Zola decise di rimanere in Inghilterra dove torn\u00f2 ad essere allenato da Claudio Ranieri. Nella stagione 2000-2001 realizz\u00f2 9 reti, mentre quella successiva soltanto 3, ma si rese comunque protagonista contro il Norwich il 16 gennaio 2002 in una partita di Coppa d'Inghilterra: su un'azione di calcio d'angolo il pallone arriva verso Zola a mezz'altezza, quest'ultimo lascia scendere leggermente la palla e la colpisce col tacco destro facendola passare sotto la gamba sinistra infilandola in rete. Questa rete \u00e8 annoverata tra i gol pi\u00f9 belli della storia del calcio. Dopo 14 reti nella stagione 2002-2003, Zola decise di ritornare in Italia. Con il Chelsea gioc\u00f2 complessivamente 7 stagioni e, in 229 presenze, realizz\u00f2 complessivamente 59 reti.\nNell'ottobre 2004, un anno dopo aver concluso l'esperienza londinese, verr\u00e0 nominato Membro dell'Ordine dell'Impero Britannico (OBE) dalla regina Elisabetta.\nIl ritorno in Italia: Cagliari.\nDopo sette stagioni di militanza nel club, nella stagione 2003-2004 Zola rientr\u00f2 in Italia per indossare la maglia del Cagliari, allora in Serie B.\nZola contribu\u00ec alla promozione del Cagliari in Serie A, e si apprest\u00f2 a disputare nel 2004-2005 la sua ultima stagione agonistica. Il suo ultimo incontro ufficiale fu il 29 maggio 2005, Juventus-Cagliari 4-2, nel corso del quale egli segn\u00f2 le due reti per la sua squadra. Al termine del campionato fu anche premiato con il Pallone d'argento come giocatore pi\u00f9 corretto del campionato. Il 29 giugno 2005 Zola annunci\u00f2 il suo ritiro dalle competizioni agonistiche.\nIl Cagliari lo ha inserito nella sua Hall of Fame. e nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre.\nNazionale.\nZola esord\u00ec in nazionale il 13 novembre 1991, a 25 anni, nella prima gara del commissario tecnico Arrigo Sacchi, la partita Italia- (1-1) disputata a Genova e valida per le qualificazioni all'Europeo 1992.\nFu convocato per il , ma la sua esperienza nel torneo fu breve: subentrato nella gara degli ottavi contro la gioc\u00f2 appena 12 minuti e poi venne espulso dall'arbitro messicano Brizio Carter, a causa di un contrasto di gioco ritenuto regolare dai giocatori italiani, e fu squalificato per due giornate.\nIl 25 marzo 1995 mise a segno i suoi primi gol in nazionale, realizzando una doppietta nella gara valida per le qualificazioni all'Europeo 1996 contro l' (4-1) disputata a Salerno. Venne convocato per la fase finale del , dove nella terza partita del girone, contro la (0-0), fall\u00ec un rigore decisivo per il passaggio ai quarti di finale e gli \"Azzurri\" vennero eliminati al primo turno.\nConfermato nel gruppo azzurro da Cesare Maldini, il 12 febbraio 1997 segn\u00f2 il gol che consent\u00ec all'Italia di espugnare lo stadio di Wembley per la seconda volta nella propria storia, sconfiggendo l' in un incontro valido per le qualificazioni al . Tuttavia, non fu convocato per la fase finale del torneo: Roberto Baggio ebbe infatti la meglio sul fantasista sardo e sugli altri giocatori in lizza per l'ultimo posto disponibile nel settore offensivo.\nLa sua ultima partita in nazionale fu quella disputata a Roma l'11 ottobre 1997, nuovamente contro l'Inghilterra, se si esclude l'eccezionale convocazione in azzurro, da parte del c.t. Giovanni Trapattoni, in occasione dell'incontro tra la Nazionale italiana e una selezione di calciatori stranieri militanti in Serie A, in occasione del Giubileo del 2000 tenuto all'Olimpico il 29 ottobre 2000.\nDopo il ritiro.\nIl 24 luglio 2006 \u00e8 diventato collaboratore tecnico della Nazionale Under-21 allenata da Pierluigi Casiraghi, suo ex compagno di squadra in nazionale e nel Chelsea, con cui vince il Torneo di Tolone 2008 \nDopo due anni di esperienza con gli azzurrini, l'11 settembre 2008 \u00e8 diventato allenatore del West Ham United, con cui ha firmato un contratto triennale. La sua prima stagione sulla panchina del club londinese si \u00e8 conclusa con il nono posto in campionato, nella Coppa d\u2019Inghilterra arriva al quinto turno dove viene eliminato dal Middlesbrough e in Coppa di lega inglese arriva ai sedicesimi di finale dove viene eliminato dal Watford per 1-0. Il secondo anno viene eliminato al terzo turno della Coppa d\u2019Inghilterra dall\u2019Arsenal per 2-1 e nella Coppa di lega inglese viene eliminato ai sedicesimi di finale dal Bolton Wanderers per 3-1 dopo i tempi supplementari. L'11 maggio 2010 viene esonerato malgrado avesse ottenuto la salvezza in campionato e sostituito da Avraham Grant.\nDiviene poi commissario tecnico della nazionale Under-16.\nIl 7 luglio 2012 firma un biennale con il Watford, appena rilevato da Giampaolo Pozzo e impegnato nella seconda serie inglese. Viene eliminato al secondo turno della Coppa di lega inglese dal Bradford City per 2-1 e nella FA Cup 2012-2013 viene eliminato al terzo turno dal Manchester City per 3-0. In campionato si piazza al terzo posto, ottenendo l\u2019accesso ai Play-off dove viene sconfitto in finale dal Crystal Palace per 1-0. Nella stagione successiva viene eliminato al terzo turno della Coppa di lega inglese dal Norwich City per 3-2. Il 16 dicembre 2013 rassegna le sue dimissioni dopo cinque sconfitte consecutive e viene sostituito da Giuseppe Sannino.\nIl 24 dicembre 2014, ritorna al Cagliari, dopo essere stato giocatore e capitano nove anni prima, in sostituzione dell'esonerato Zden\u011bk Zeman. Fa il suo esordio sulla panchina isolana il 6 gennaio 2015 in occasione della partita persa 5-0 contro il . La prima vittoria arriva una settimana dopo, battendo al Sant'Elia il per 2-1. Il 9 marzo 2015 viene esonerato dopo aver collezionato 2 vittorie, 2 pareggi e 7 sconfitte e con la squadra al terzultimo posto in classifica con 20 punti.\nL'11 agosto firma con il club qatariota dell'Al-Arabi con Pierluigi Casiraghi come vice. Viene eliminato al terzo turno della Emir of Qatar Cup dall\u2019Al-Kharitiyath. Dopo aver portato la squadra all'8\u00ba posto in campionato, il 27 giugno 2016 viene esonerato.\nIl 14 dicembre seguente diventa il nuovo allenatore del Birmingham City, legandosi alla squadra inglese per due anni e mezzo, ancora una volta seguito da Casiraghi, con Gabriele Cioffi come collaboratore tecnico. Viene eliminato al terzo turno nella Coppa d\u2019Inghilterra dal Newcastle United. Il 17 aprile 2017 dopo la sconfitta interna per 2-0 contro il Burton Albion e con la squadra a tre punti dalla zona retrocessione si dimette.\nIl 18 luglio 2018 torna al in qualit\u00e0 di vice allenatore di Maurizio Sarri, con cui vince l'Europa League 2018-2019 \nNel settembre del 2021 diventa opinionista delle gare di Champions League al mercoled\u00ec su Amazon Prime Video.\nStatistiche.\nTra club e nazionale, Zola ha giocato globalmente 826 partite segnando 247 reti, alla media di 0,30 gol a partita.\nCronologia presenze e reti in nazionale.\n \nStatistiche da allenatore.\nClub.\n\"Statistiche aggiornate al 22 gennaio 2017.\""}
{"id": "116043", "revid": "287204", "url": "https://it.wikipedia.org/wiki?curid=116043", "title": "Pensa a Fleba", "text": "Pensa a Fleba (\"Consider Phlebas\"), pubblicato anche come La mente di Schar, \u00e8 un romanzo di fantascienza del 1987 dello scrittore Iain M. Banks. \u00c8 il libro che inaugura la fortunata serie di romanzi del cosiddetto \"Ciclo della Cultura\".\nTrama.\nIl romanzo ha come sfondo il grande conflitto fra la Cultura e l'impero Idirano (conosciuta dai posteri come \"Guerra Idir-Cultura\"). Durante la guerra, una nave automatica della Cultura viene distrutta durante una sua fuga disperata nell'iperspazio dalla flotta Idirana. Ma la sua Mente (una sofisticatissima intelligenza artificiale), riesce comunque a salvarsi e a nascondersi sul mondo di Schar, uno dei \"Pianeti della Morte\" appartenenti ai potentissimi Dra'Azon, entit\u00e0 simili a divinit\u00e0, dalle origini misteriose, che controllano quel volume di spazio.\nQuindi gli Idirani sono costretti ad affidarsi a Bora Horza Gobuchul, un Metamorfo (\"Changer\" nell'originale, sono umanoidi creati artificialmente, abitanti un pianeta sotto l'influenza dell'impero Idirano, con la capacit\u00e0 di imitare l'aspetto e il comportamento di altri umanoidi) a cui era gi\u00e0 stato concesso in passato l'accesso in quella zona. La missione per\u00f2 si complica prima ancora di cominciare, quando la nave Idirana su cui Horza riceve gli ordini, e che lo ha salvato dal fallimento della sua precedente missione, viene attaccata da una pi\u00f9 potente nave della Cultura. Data la sua importanza, Horza viene scaraventato nello spazio, per permetterne un recupero in seguito tramite un'altra nave della flotta.\nHorza per\u00f2 verr\u00e0 recuperato da una nave di una Libera Compagnia. Le Libere Compagnie sono associazioni (spesso di mercenari e criminali) che svolgono lavoretti in proprio o per conto di terzi, per riuscire ad arricchirsi. Sulla \"Vortice d'alta quota\", questo \u00e8 il nome della navetta, Horza sar\u00e0 costretto a lottare per la propria vita, uccidendo un membro dell'equipaggio in un regolare duello per il diritto di rimanere a bordo. Quindi, una volta superata l'iniziazione, per riuscire a completare la missione affidatagli dagli Idirani, Horza decide che avrebbe tolto di mezzo il capitano, Kraiklyn, per poterne prendere il posto tramite le sue capacit\u00e0 da Metamorfo.\nDurante una tappa sull'Orbitale Vavatch il capitano Kraiklyn si allontana per partecipare ad un gioco chiamato \"Sbaraglio\". Dopo la partita Horza approfitta dell'occasione per ucciderlo ed assumerne l'identit\u00e0 grazie ai suoi poteri di Metamorfo, ma a causa dell'intervento di un agente della Cultura, Perosteck Balveda, l'inganno viene scoperto. Tuttavia l'equipaggio del \"Vortice d'alta quota\" decide di seguire Horza su Schar. Qui dovranno esplorare le vestigia sotterranee di una civilt\u00e0 scomparsa da secoli, combattendo con un'unit\u00e0 di Idirani teoricamente impegnata nella stessa missione, alla ricerca della Mente dispersa.\nTitolo e traduzione.\nIl titolo originale dell'opera, deriva da una citazione di Thomas Stearns Eliot: \nEsistono quindi due traduzioni italiane diverse di questo romanzo, cosa che porta a cambiamenti nelle traduzioni di alcuni termini e nomi. Ad esempio, nella prima versione di Cosmo, tradotta da Gianluigi Zuddas, i \"Changer\" vengono chiamati \"Mutex\", mentre nella versione Fanucci, di Roldano Romanelli, sono appunto chiamati \"Metamorfi\". Anche la \"Clear Air Turbulence\" viene chiamata nella prima versione \"Fulmine a Ciel Sereno\", mentre qui \u00e8 la \"Vortice d'alta quota\".\nTemi.\nL'opera rivisita in modo letterariamente pi\u00f9 maturo le grandi saghe fantascientifiche del passato, dal \"John Carter di Marte\" di Burroughs ai \"non-A\" di Van Vogt. In linea con questa scelta, tutto nel romanzo ha dimensioni ciclopiche: le guerre galattiche che impegnano migliaia di pianeti; la distruzione di Orbitali giganteschi in cui abitano miliardi di persone; astronavi cos\u00ec enormi da contenere tutta una serie di hangar per le riparazioni di altre astronavi e cos\u00ec via. Il romanzo \u00e8 pervaso tuttavia da un tono di pessimismo e amarezza, che riguarda non solo gli eventi bellici, ma anche i protagonisti (in primo luogo il metamorfo Bora Horza Gobuchul, uno degli ultimi rappresentanti di una razza in estinzione)."}
{"id": "116046", "revid": "1543377", "url": "https://it.wikipedia.org/wiki?curid=116046", "title": "Poulson", "text": "Poulson \u00e8 il nome in codice di un'evoluzione del processore Intel Itanium 2 MP (dedicato ai sistemi multiprocessore), inzizialmente previsto per il 2010 ma poi arrivato sul mercato solo l'8 novembre 2012, come successore del core Tukwila che invece arriv\u00f2 alla fine del 2008.\nCaratteristiche tecniche.\nSi trattava di un processore multi core a 8 core, costruito a 32 nm e basato su un'architettura completamente nuova rispetto a quella dei suoi predecessori (che era rimasta sostanzialmente la stessa dal lancio del primo Itanium 2), chiamata da Intel New Ultra Parallel Micro-Architecture, e che introdusse anche nuove istruzioni dedicate al miglioramento delle prestazioni nell'ambito della virtualizzazione.\nL'utilizzo del processo produttivo a 32\u00a0nm, annunciato da Intel gi\u00e0 nel corso del 2008, stup\u00ec la stampa in quanto storicamente i chip della serie Itanium 2 avevano sempre usato un processo produttivo pi\u00f9 conservativo rispetto ai corrispondenti chip x86 destinati agli altri settori di mercato. Lo scopo di tale approccio era infatti sempre stato quello di utilizzare, per questi prodotti che necessitano di una stabilit\u00e0 totale, un processo produttivo ben collaudato, a costo di avere costi realizzativi maggiori. Nel rispetto di questa filosofia infatti, il predecessore di Poulson, Tukwila, utilizzava processo produttivo a 65 nm e quindi ci si aspettava che Poulson potesse utilizzare il successivo processo a 45 nm gi\u00e0 introdotto da Intel alla fine del 2007 in altri settori di mercato.\nIntel ha invece poi confermato l'intenzione (effettivamente realizzata) di saltare completamente il processo a 45 nm per i processori Itanium 2, e passare ai 32 nm con il core Poulson, avendo valutato le buone rese produttive del nuovo processo e la stabilit\u00e0 operativa di questi prodotti anche nella linea IA-64.\nPoulson aveva una cache L1 di 512 KB e una L2 di 6 MB per ogni core, a cui si aggiunge una L3 di ben 32 MB condivisa tra tutti i core.\nIn occasione dell'evento ISSCC del 2011, Intel present\u00f2 un documento dal titolo \"\"A 32nm 3.1 Billion Transistor 12-Wide-Issue Itanium Processor for Mission Critical Servers\" \" in cui illustrava alcuni dettagli in merito a questa CPU che portava il numero totale di transistor a circa 3,1 miliardi.\nSuccessive informazioni confermarono la presenza di miglioramenti nel multi-threading e nella resilienza delle istruzioni (Intel Instruction Replay RAS).\nModelli arrivati sul mercato.\nIntel ha presentato 4 modelli basati sull'architettura Poulson::\nIl successore.\nIl successore di Poulson \u00e8 arrivato nel 2017 con il nome di Kittson. Si tratta in realt\u00e0 di una CPU con poche innovazioni rispetto a Poulson, conservando lo stesso processo produttivo (anche se inizialmente l'intenzione era quella di passare al processo a 22 nm). Quasi certamente le poche innovazioni sono dovute al fatto che Intel ha cessato con tale core l'evoluzione della famiglia Itanium a causa del mercato sempre pi\u00f9 scarso, e quindi non erano pi\u00f9 giustificati investimenti particolarmente onerosi."}
{"id": "116047", "revid": "124793138", "url": "https://it.wikipedia.org/wiki?curid=116047", "title": "\u02bfUmra", "text": "La \u02bfumra () \u00e8 il pellegrinaggio minore in alcuni luoghi dell'\"hajj\".\nRispetto al pellegrinaggio maggiore, l\"'\u02bfumra\" pu\u00f2 essere effettuato al di fuori del mese di Dhu l-Hijja. Il termine deriva dalla radice araba \"&lt;\u02bf-m-r&gt;\" \u2013 \u0639 \u0645 \u0631 \u2013 (\"costruire\", \"edificare\") ed era infatti all'edificio della Ka\u02bfba, eretto in et\u00e0 preislamica alla Mecca che i pellegrini usavano recarsi, dando origine a un peculiare incontro religioso-commerciale che rendeva la Mecca una delle fiere pi\u00f9 rinomate della Penisola araba fin dai secoli che precedettero la Rivelazione del Corano portata da Maometto.\nSe nella \"j\u0101hiliyya\" questo avveniva nel mese di Rajab per rendere omaggio alla divinit\u00e0 di Hubal, cui era dedicato il santuario nell'et\u00e0 che precedette l'opera missionaria del Profeta, con l'Islam il pellegrinaggio \"minore\" non fu annullato ma \u00e8 andato ad arricchire, per la sua volontariet\u00e0, quel vasto insieme di atti supererogatori che il fedele musulmano compie \"per [vedere] il Volto di Dio\" (\"li-wajh All\u0101h\") nell'Oltretomba, con quella visione beatifica che \u00e8 riservata ai Suoi eletti.\nLa cerimonia segue peraltro una liturgia ben determinata che, affermata intimamente la volont\u00e0 (\"niyya\") di adempiere proprio a questo rito, si compone dei seguenti passaggi:\nQuesto avviene a Marwa e, dopo il \"khalkh\" il pellegrino abbandona la purit\u00e0 rituale."}
{"id": "116048", "revid": "72396", "url": "https://it.wikipedia.org/wiki?curid=116048", "title": "Paxville (hardware)", "text": "Paxville era il nome in codice del successore del core Potomac alla base della CPU Intel Xeon MP per sistemi multiprocessore, presentato il 2 novembre 2005.\nLa sua particolarit\u00e0 fu quella di essere il primo Xeon MP dual core, offrendo quindi di fatto un aumento notevole della potenza elaborativa dei sistemi basati su di esso, dato che un tipico sistema multiprocessore \u00e8 dotato di 4 o 8 CPU, e con Paxville di colpo l'utente aveva a disposizione da 8 a 16 core di elaborazione.\nCaratteristiche tecniche.\nProcesso produttivo.\nAl pari del predecessore Potomac, anche Paxville veniva realizzato mediante il processo produttivo a 90 nm e i 2 core venivano inseriti sul package mediante un approccio a Die Doppio; si tratta dello stesso approccio che veniva utilizzato anche per i processori del settore desktop Pentium D Presler e la controparte di Paxville per i sistemi Xeon DP (biprocessore), conosciuto come Dempsey, che arriv\u00f2 sul mercato a maggio 2006 (il primo Pentium D, Smithfield, vedeva invece i 2 core uniti nello stesso die mediante un approccio a Die Singolo).\nIl bus, che serviva anche a collegare i 2 core tra loro, era quello quad pumped a 800 MHz per i modelli di punta (utilizzato per la prima volta in un sistema MP, proprio grazie a Paxville), e quello ridotto a 667 MHz per le versioni pi\u00f9 a buon prezzo. Anche la dotazione di cache L2 era variabile, essendo presenti sia modelli con 1 MB per ogni core (totale 2 MB), sia modelli con 2 MB per ogni core (totale 4 MB). Questi ultimi erano in sostanza 2 core di Xeon DP Irwindale montati sullo stesso package, ottenendo un die di 299 mm\u00b2 di superficie.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nDa Potomac, Paxville eredit\u00f2 anche tutte quelle tecnologie che Intel aveva introdotto via via negli anni all'interno dei propri processori; si andava dalle ormai scontate istruzioni MMX, SSE, SSE2, alle pi\u00f9 recenti come, SSE3, EM64T e XD-bit. Come ormai tradizione dei processori Xeon, integrava inoltre il supporto alla tecnologia Hyper-Threading. In Paxville venne introdotta anche la tecnologia di risparmio energetico SpeedStep, gi\u00e0 presente negli Xeon DP Irwindale, ma mai implementata in quelli MP.\nPer la prima volta, grazie a Paxville, Intel introdusse anche la tecnologia di virtualizzazione Vanderpool, molto utile in ambito server, che aveva lo scopo di far funzionare pi\u00f9 sistemi operativi sullo stesso sistema, in contemporanea.\nProcessor number anche per gli Xeon.\nCon Paxville, Intel introdusse il Processor number anche nelle proprie offerte per i server. La numerazione adottata tuttavia era composta da 4 cifre, a differenza di quella a 3 utilizzata per il settore desktop fino a quel momento nei Pentium D e Pentium 4 Prescott; i nuovi modelli venivano indicati come \"Xeon MP serie 7000\".\nChipset supportati.\nIl bus a 667 MHz era supportato dal chipset iE8500, mentre quello a 800 MHz dalla sua evoluzione, l'iE8501.\nUn debutto anticipato.\nIl debutto di Paxville venne anticipato rispetto a quanto originariamente indicato da Intel, ovvero il primo trimestre 2006; alla base di questa scelta vi era la necessit\u00e0 di spingere con sempre pi\u00f9 vigore verso la diffusione delle architetture dual core anche in ambito server e workstation, offrendo maggiore flessibilit\u00e0 agli utenti. Inoltre, il fatto che AMD avesse proposto le prime soluzioni dual core in ambito server ad aprile 2005 con i propri Opteron, cio\u00e8 quasi sei mesi prima di Intel, rese ovviamente ancora pi\u00f9 importante l'ingresso del colosso americano in questo settore.\nPrezzi dei vari modelli al lancio.\nDi seguito i prezzi che i vari modelli di Paxville avevano al momento del lancio sul mercato il 2 novembre 2005:\n&lt;BR&gt;&lt;BR&gt;\nPaxville DP.\nSolo un \"tappabuchi\"?\nPer poter passare alla nuova architettura dual core, non solo nel campo degli Xeon MP, ma anche in quello degli Xeon DP, destinati ai sistemi biprocessore, Intel rilasci\u00f2 l'11 ottobre 2005 una particolare versione di Paxville, chiamata \"Paxville DP\", affiancandola ad Irwindale alla base della piattaforma Lindenhurst con cui rimaneva perfettamente compatibile, sebbene questo non fosse mai stato dato per scontato fino al momento della presentazione. La conseguenza pi\u00f9 evidente di questo fatto era la possibilit\u00e0 di aggiornare un sistema basato su Irwindale e chipset iE7520, semplicemente sostituendo la CPU (con l'indubbio vantaggio del raggiungimento degli 8 core logici in un sistema a due processori).\nNonostante il chip fosse compatibile per\u00f2, nacquero diversi problemi a livello fisico con le schede esistenti e con molti dei chipset in virt\u00f9 del fatto che esso richiedeva un dissipatore di dimensioni pi\u00f9 generose rispetto ai precedenti, e quindi era necessario che le schede avessero dei fori di ancoraggio di diametro maggiore rispetto a quelli praticati fino a quel momento dai costruttori per i dissipatori pensati per Irwindale. Di conseguenza l'annunciata compatibilit\u00e0 non fu proprio totale a causa di queste banali complicazioni.\nIn ogni caso le soluzioni Paxville DP erano state pensate per essere utilizzate solo dagli utenti pi\u00f9 esigenti delle nuove soluzioni dual core, e non raggiunsero infatti il volume di vendite che si era avuto per la soluzione Paxville MP e per il \"vero\" successore di Irwindale, Dempsey (apparso sul mercato a maggio 2006).\nCaratteristiche tecniche.\nEssendo \"figlio\" di Paxville, Paxville DP vantava praticamente le stesse caratteristiche del progetto originale, a parte il BUS adottato che era solo quello a 800 MHz e la cache L2 che era quella di 4 MB totali (2 MB per ogni core).\nLa frequenza di clock del nuovo processore, pari a 2,8 GHz, era decisamente pi\u00f9 conservativa rispetto ai 3,8 GHz delle pi\u00f9 veloci soluzioni Intel Xeon single core Irwindale in commercio fino a quel momento, ma secondo Intel questo fatto non avrebbe penalizzato il nuovo arrivato soprattutto in virt\u00f9 del fatto che i software che giravano sui server erano comunque gi\u00e0 ottimizzati per il calcolo parallelo e avrebbero sfruttato quindi adeguatamente la caratteristica dual core di Paxville fornendo prestazioni addirittura superiori del 50%. Grazie all'utilizzo della tecnologia Hyper-Threading inoltre, un sistema Xeon biprocessore basato su Paxville DP rendeva disponibile al sistema un numero massimo di 8 core logici. Per quanto riguardava i consumi, invece, Intel dichiarava specifiche termiche equivalenti a quelle delle CPU Xeon single core in commercio precedentemente, ovvero Irwindale, circa 130 W.\nPrezzi dei vari modelli al lancio.\nIl giorno della presentazione, l'11 ottobre 2005, Intel introdusse un unico modello, il seguente:\nEra previsto anche l'arrivo, a novembre dello stesso anno, di due ulteriori modelli pi\u00f9 potenti, identici nelle caratteristiche a quello gi\u00e0 presentato ma con clock maggiorato:\nma successivamente Intel ha deciso di non presentarli, delineando cos\u00ec ancor pi\u00f9 chiaramente come le soluzioni Paxville DP fossero pensate per un utilizzo estremamente di nicchia e dalla vita \"breve\".\nI primi sistemi basati Paxville DP.\nIl 28 settembre 2005, al momento della presentazione degli ultimi modelli di Irwindale, Intel aveva gi\u00e0 confermato che nelle settimane successive avrebbe introdotto i primi Xeon Paxville sia DP che MP. Dell fu il primo produttore di sistemi x86 a commercializzare, durante la prima met\u00e0 di ottobre, server e workstation multi core basati su Paxville: tra questi vi erano modelli a uno o due processori, rack 1U, 2U e 5U, e blade. Alla fine del 2005 Dell rilasci\u00f2 anche un server a quattro socket capace di ospitare un equivalente numero di processori dual core. Dell affermava che i nuovi sistemi erano in grado di fornire fino al 53% in pi\u00f9 di performance rispetto ai precedenti modelli single core.\nModelli arrivati sul mercato.\nLa tabella seguente mostra i modelli di Xeon, basati su core Paxville, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nI successori.\nTra il 2005 e il 2006 Paxville prima, e il suo successore Tulsa (presentato a fine agosto 2006) poi, costituirono insieme al chipset iE8500 la piattaforma Truland per gli Xeon MP.\nNel campo degli Xeon DP, invece, la piattaforme Bensley e Glidewell arrivarono a maggio 2006 grazie a Dempsey; infatti, Paxville DP rimaneva parte della precedente piattaforma Lindenhurst."}
{"id": "116049", "revid": "54253", "url": "https://it.wikipedia.org/wiki?curid=116049", "title": "Scientismo", "text": "Lo scientismo fu un atteggiamento intellettuale invalso in seno al positivismo francese della seconda met\u00e0 dell'Ottocento, di totale fiducia nelle scienze fisiche e sperimentali e nel loro metodo, al punto di attribuire loro la capacit\u00e0 di spiegare tutti i fenomeni, risolvere tutti i problemi e soddisfare tutti i bisogni dell'uomo, ed esaurire l'ambito della conoscenza a scapito di ogni altra forma di sapere. Il termine ha avuto valenze positive e negative (spregiative), queste ultime connotate di dogmatismo; le negative, legate all'indebita estensione del metodo scientifico a qualsiasi aspetto della realt\u00e0, nel tempo si sono fatte prevalenti.\nStoria.\nNella storia della filosofia lo \"scientismo\" nasce in Francia nella seconda met\u00e0 dell'Ottocento da una costola del positivismo, sia come termine che come concetto, per indicare l'atteggiamento intellettuale in base a cui il sapere scientifico deve essere a fondamento di tutta la conoscenza in qualunque dominio, anche in etica ed in politica.\nPer estensione, \u00e8 una posizione filosofica che ritiene rilevante da un punto di vista conoscitivo solo ed esclusivamente la scienza nelle sue varie branche, a partire dalle scienze fisiche.\nTale accezione del termine, originata dal positivismo, ritiene che l'universo sia essenzialmente conoscibile, ma che nessuna conoscenza sia accettabile se non stabilita dal metodo scientifico. Pertanto, \u00e8 respinta ogni forma di metafisica tradizionale.\nCritiche.\nA partire dal XX secolo, il termine ha assunto prevalentemente una connotazione negativa, come ad esempio in Gaston Milhaud, per criticare un dogmatico eccesso di fiducia nella possibilit\u00e0 di estendere con successo i metodi scientifici al di fuori dei loro ambiti naturali. Secondo le tesi del convenzionalismo e del costruttivismo, indica una mancanza di consapevolezza del fatto, supportato dallo studio delle grandi rivoluzioni scientifiche, l'intero approccio epistemologico della scienza, i suoi metodi, i suoi contenuti e lo stesso paradigma dominante in una data epoca storica sono soggetti a continue variazioni, e non possono essere fissati una volta per tutte. \nAlla problematica, il sociologo Friedrich von Hayek ha dedicato un testo, \"Scientism and the Study of Society\", in cui contesta l'applicazione del metodo della scienza naturale alla risoluzione dei problemi relativi alle istituzioni sociali e alla collettivit\u00e0. Lo scientismo, infatti, secondo Hayek, ha la presunzione di saper comprendere realt\u00e0 complesse come le istituzioni sociali sulla base delle proprie fallibili conoscenze scientifiche, ignorando che le societ\u00e0 ed i rapporti in essa vigenti sono sempre il risultato non voluto e non intenzionale delle azioni dei singoli individui, e non possono essere disegnate e ricostruite a piacimento.\nCritiche ad una tale razionalit\u00e0 costruttivista, su cui si fonda lo scientismo, sono venute anche da Karl Popper, che, rifacendosi ad Hayek, intravede nel dogmatismo metodologico tipico dello scientismo il presupposto del totalitarismo, dato che esso ritiene di avere cognizioni sufficienti per pianificare ogni progettualit\u00e0 umana in maniera oggettiva, escludendo i fattori soggettivi come dei fastidiosi inconvenienti; ne deriva un modo di pensare \u00abingegneristico\u00bb e collettivista, incline a degenerare nel collettivismo politico. Lo scientismo, inoltre, secondo Popper, non tiene conto del fatto che la scienza non procede passivamente per induzione, ma \u00e8 sempre il frutto dell'inventiva umana e, dunque, occorre rivalutare il ruolo fondamentale che in essa assumono altre forme di pensiero come la metafisica. Egli considera un grande pericolo la passivit\u00e0 tecnica tipica dell'addestramento scientifico, temendo \u00abl'eventualit\u00e0 che ci\u00f2 divenga una cosa normale, proprio come vedo un grande pericolo nell'aumento della specializzazione, che \u00e8 anch'esso un fatto storico innegabile: un pericolo per la scienza e, in verit\u00e0, anche per la nostra civilt\u00e0\u00bb. Scettico sulla possibilit\u00e0 di approdare ad una qualunque certezza in ambito scientifico, ma non sulla necessit\u00e0 di ricercare la verit\u00e0 che \u00e8 invece il presupposto del razionalismo critico, Popper sostiene l'inconsistenza di concetti come quello tanto invocato di metodo scientifico, con cui si valuta una teoria in base a un presunto criterio oggettivo: "}
{"id": "116050", "revid": "2166030", "url": "https://it.wikipedia.org/wiki?curid=116050", "title": "Enrico d'Inghilterra (1155-1183)", "text": "Era il secondo dei cinque figli maschi del re d'Inghilterra, duca di Normandia, conte del Maine, d'Angi\u00f2 e di Turenna, Enrico II d'Inghilterra e della duchessa d'Aquitania e Guascogna e contessa di Poitiers, Eleonora d'Aquitania.Enrico fu, per parte di madre, il fratellastro minore di Maria di Champagne e Alice di Francia. Era anche il fratello minore di Guglielmo, Conte di Poitiers e il fratello maggiore di Matilda d'Inghilterra, di Riccardo I d'Inghilterra, di Goffredo II, Duca di Bretagna, di Leonora d'Aquitania, di Giovanna d'Inghilterra e di Giovanni d'Inghilterra.\nBiografia.\nNell'aprile del 1156, suo padre riun\u00ec un grande concilio a Wallingford, dove fece giurare a tutti i maggiorenti del regno d'Inghilterra un atto di fedelt\u00e0 a lui e ai suoi due figli, Guglielmo di due anni ed Enrico di pochi mesi. In quello stesso anno Guglielmo mor\u00ec ed Enrico divenne l'erede al trono.\nEnrico il Re Giovane fu sposato a Margherita, la figlia del Re Luigi VII di Francia e della seconda moglie Costanza di Castiglia, figlia del re di Castiglia, Alfonso VII e di Berenguela di Barcellona, figlia del conte di Barcellona Raimondo Berengario III e di Dolce I di Provenza. Il matrimonio, avvenuto il 2 novembre 1160 quando lui aveva 5 anni e lei 2, venne orchestrato dal padre di Enrico, allo scopo di prendere il controllo della dote di Margherita, i castelli strategicamente importanti della regione del Vexin normanno, tra la Normandia e Parigi.\nEducato da Tommaso Becket, nel giugno 1170, dopo che, nel 1169, aveva ricevuto i titoli per le contee del Maine e dell'Angi\u00f2, il quindicenne Enrico fu incoronato Re, dal vescovo di York, Ruggero, mentre era in vita il padre e non viene contato tra i monarchi inglesi, perch\u00e9, pur disponendo del sigillo reale, non govern\u00f2 mai realmente, in quanto la sua corte era composta esclusivamente da ministri di suo padre che lo controllavano nell'uso del sigillo, ed Enrico \u00e8 conosciuto come \"Enrico il Re Giovane\" per distinguerlo dal nipote Enrico III d'Inghilterra.\nEnrico il Giovane, debole di carattere su consiglio di alcuni nemici del padre inizi\u00f2 una ribellione, nel 1173. Si rec\u00f2 a Parigi, da dove, su consiglio del re Luigi VII, lanci\u00f2 accuse e calunnie contro il proprio padre il re Enrico II; quindi si rec\u00f2 segretamente in Aquitania, dove i fratelli Riccardo e Goffredo vivevano alla corte di Poitiers, presso la madre; Enrico il Giovane incit\u00f2 i fratelli, sembra col consenso della madre, ad unirsi a lui nella ribellione. Eleonora poi spinse i suoi vassalli Aquitani e Guasconi ad unirsi ai suoi figli. I ministri che suo padre gli aveva destinato, in maggioranza, non gli giurarono fedelt\u00e0 e abbandonarono Enrico portando con loro il sigillo reale; Enrico il Giovane si fece costruire un nuovo sigillo reale mentre le contee d'Angi\u00f2 e del Maine e molti nobili aquitani lo sostenevano, ebbe l'appoggio del re Guglielmo I di Scozia delle contee di Boulogne e delle Fiandre e soprattutto del re di Francia, Luigi VII, di cui era genero dal 1172 e al quale aveva reso omaggio, come conte d'Angi\u00f2 e del Maine, mentre i suoi fratelli, Riccardo e Goffredo, avevano reso omaggio a Luigi VII, rispettivamente per l'Aquitania e per la Bretagna.\nLa Ribellione \u00e8 nota come Rivolta del 1173-1174 nella quale Enrico prov\u00f2 a strappare il potere della corona a suo padre. Essa inizi\u00f2 in Normandia e dopo un iniziale successo fu bloccata dalla reazione di Enrico II, che occup\u00f2 la Bretagna e fece prigionieri alcuni baroni, tra cui il quinto conte di Chester, Ugo di Kevelioc, che aveva fatto sollevare la Bretagna. Allora la rivolta attacc\u00f2 il nord dell'Inghilterra; il terzo conte di Leicester, Roberto di Beaumont, con dei mercenari sbarc\u00f2 nei pressi di Felixstowe, nel Suffolk, nell'ottobre del 1173, si un\u00ec al primo conte di Norfolk, Ugo Bigod, ma alla fine di autunno furono sconfitti e Roberto di Beaumont fu catturato. Nell'estate del 1174, fu sconfitto e catturato il re di Scozia, Guglielmo che rese omaggio ad Enrico II che dopo la resa del conte di Norfolk, Ugo, alla fine dell'estate, sbarc\u00f2 nel nord della Francia, dove Luigi VII tolse l'assedio a Rouen. La ribellione era finita, Enrico il Giovane ricevette una rendita adeguata dal padre, ma dovette rinunciare a partecipare al governo sia del regno che dei feudi francesi, pur mantenendo i titoli.\nCol fratello Goffredo, tra il 1180 ed 1182, Enrico combatt\u00e9 a fianco del re di Francia, Filippo II Augusto. Nel 1182 Enrico accus\u00f2 la moglie, Margherita di Francia, di aver avuto una relazione con il famoso cavaliere Guglielmo il Maresciallo. Enrico ripudi\u00f2 la moglie e la risped\u00ec in Francia, ed esili\u00f2 Guglielmo il Maresciallo dalla sua corte. Guglielmo il Maresciallo si offr\u00ec di dimostrare la sua innocenza con un Giudizio di Dio, ma questa offerta venne rifiutata.\nVerso la fine del 1182, sorse una disputa tra Enrico e il fratello Riccardo, che all'inizio del 1183, arriv\u00f2 allo scontro aperto, che sconvolse l'Aquitania per circa un anno; il re di Francia, Filippo II Augusto, il duca di Borgogna, Ugo III, ed il conte di Tolosa, Raimondo V, si schierarono con Enrico il Giovane, mentre con Riccardo si schierarono il fratello Goffredo ed il re d'Aragona, Alfonso II il Casto. La guerra termin\u00f2 per la morte di Enrico, cosicch\u00e9 il duca di Borgogna, Ugo ed il conte di Tolosa, Raimondo rientrarono nei loro possedimenti e Riccardo rimase padrone della situazione.\nNel 1183 Enrico il Giovane, non accontentato nella sua richiesta del ducato di Normandia (di cui era nominalmente duca), si era ribellato nuovamente e con l'aiuto delle truppe del fratello Goffredo e quelle del re di Francia, Filippo Augusto (1165-1223), aveva teso un'imboscata al padre a Limoges. Il padre assedi\u00f2 la citt\u00e0 costringendo Enrico il Giovane a fuggire e girovagare per l'Aquitania, finch\u00e9 si ammal\u00f2 di dissenteria. L'11 giugno 1183, sentendosi vicino alla morte ed essendo preso da rimorso chiese perdono al padre e chiese altres\u00ec che fossero perdonati sia la madre che tutti i suoi compagni di ventura e tutti fossero lasciati liberi.\nQuando mor\u00ec di dissenteria, all'et\u00e0 di 28 anni, nel 1183, si disse che suo padre avrebbe esclamato: \"Mi cost\u00f2 molto ma lo vorrei vivo per costarmi di pi\u00f9.\"\nLo storico W. L. Warren disse di lui, \"Il giovane Enrico fu il solo della sua famiglia che fu popolare nel suo tempo. Era vero che fu anche l'unico che non diede segno di sagacia politica, di abilit\u00e0 militare o di semplice intelligenza\", e in un libro successivo svilupp\u00f2 il concetto: \"Era grazioso, benigno, affabile, cortese, l'anima della liberalit\u00e0 e della generosit\u00e0. Sfortunatamente era anche senza spessore, vano, incurante, svanito, incompetente, imprevidente e irresponsabile.\"\nEnrico non sembrava molto interessato negli affari quotidiani del governo, o nelle sottigliezze delle tattiche militari. Invece spese gran parte del suo tempo ai tornei o interferendo negli affari dei fratelli.\n\u00c8 sepolto nella Cattedrale di Rouen\nDiscendenza.\nEnrico da Margherita ebbe un unico figlio:\nDi Enrico non si conosce altra discendenza."}
{"id": "116052", "revid": "2182021", "url": "https://it.wikipedia.org/wiki?curid=116052", "title": "Juan Gin\u00e9s de Sep\u00falveda", "text": "Sostenne l'inferiorit\u00e0 degli \"indios\" e la necessit\u00e0 della conquista per portare l'evangelizzazione nelle Americhe.\nBiografia.\nSepulveda nacque a Pozoblanco, Cordova, nel 1490. Fece i suoi primi studi a C\u00f3rdoba e dal 1510 presso l'Universit\u00e0 di Alcal\u00e1 de Henares, recentemente fondata, dove consegu\u00ec una laurea in \"Arti e Teologia\"; ebbe come professore l\u2019antierasmiano Sancho Carranza de Miranda. Nel 1515 and\u00f2 a studiare a Bologna, dove consegu\u00ec il dottorato \"in utroque\".\nNel 1517, in un momento di euforia, Gines partecip\u00f2 ad un torneo di equitazione in Sicilia per impressionare una giovane aristocratica. Il suo entusiasmo fuori dalle righe gli caus\u00f2 un grave incidente a cavallo, che fin\u00ec per costargli i testicoli. L'evento port\u00f2 al filosofo una nuova nomea nelle province italiane, \"Gin\u00e9s l'amputato\", appellativo che lo accompagn\u00f2 fino alla morte. A Bologna strinse amicizia con l'umanista Luis de Lucena, divenendo ben presto noto per la sua conoscenza delle lingue classiche. Era collegiato del famoso Real Colegio de Espa\u00f1a a Bologna, creato da Egidio Albornoz, e scrisse la biografia del suo fondatore \"De vita et rebus gestis Aegidii Albornotii\". Durante il suo soggiorno a Bologna entr\u00f2 in contatto con le correnti umanistiche e ottenne la protezione e l'amicizia di Alberto Pio, principe di Carpi, anch'egli anti-erasmiano. Incontr\u00f2 anche Giuliano de' Medici e Adriano VI.\nIl suo interesse per Aristotele lo port\u00f2 a tradurre in latino varie opere dello Stagirita (e.g. \"Parva naturalia\" 1522, \"Politica\" 1548). Il pensiero aristotelico avrebbe esercitato un influsso duraturo su Sepulveda. Soprattutto il concetto di \u201cschiavo per natura\u201d elaborato nel libro della Politica (Aristotele, \"Politica\" I, 4-5) avrebbe influito sulle sue posizioni filosofiche. Frequent\u00f2 anche le lezioni di Pietro Pomponazzi. Dopo il sacco di Roma nel 1527, Sepulveda si trasfer\u00ec a Napoli presso il cardinal Caetano (Tommaso de Vio), che lo incaric\u00f2 di rivedere il testo greco del Nuovo Testamento.\nNel 1533 e nel 1534 Sepulveda scrisse a Erasmo sulle differenze tra la sua versione del Nuovo Testamento greco e il \"Codex Vaticanus\". Fu avversario di Bartolom\u00e9 de las Casas nella controversia di Valladolid nel 1550 sulla giustificazione della conquista spagnola delle Indie. Sep\u00falveda si erse a difensore del il diritto di conquista dell'Impero spagnolo, argomentando sulla base della filosofia del diritto naturale e svilupp\u00f2 una posizione diversa quella della Scuola di Salamanca, rappresentata da filosofi come Francisco de Vitoria.\nLe posizioni e la disputa con Bartolom\u00e9 de Las Casas.\nSep\u00falveda definiva i nativi americani come uomini \"humuncoli\", cio\u00e8 esseri inferiori rispetto alla razza umana. Gli si opponevano soprattutto i pensatori dell'Ordine Domenicano: la scuola di Salamanca e Bartolomeo de Las Casas, secondo cui i nativi americani sono uomini come noi, con tutti i nostri stessi diritti, basandosi sulle dottrine di Tommaso d'Aquino, uno dei principali studiosi occidentali del diritto naturale.\nNel periodo delle prime spedizioni nel nuovo mondo, in Europa si diffuse un'immagine negativa dei nativi americani, che venivano definiti rozzi, aggressivi e violenti, ma privi di coraggio e di intelligenza. Spunti reali alle critiche erano offerti dal fatto che alcuni popoli sudamericani offrivano alle loro divinit\u00e0 sacrifici umani.\nNei suoi scritti si pu\u00f2 appurare come elogi i \"conquistadores\" che, secondo lo scrittore, portarono la civilt\u00e0 e il Vangelo a questi popoli dalla quale sono distanti quasi \"quanto gli uomini dalle bestie\".\nIn uno scritto del 1547 \"La scoperta dei selvaggi\", descrive i selvaggi come popoli non del tutto privi di umanit\u00e0, infatti tende a precisare che possedevano un minimo di istruzione anche se allo stato primitivo. Sep\u00falveda, e altri umanisti della sua epoca, tendono a evidenziarne alcune pratiche incivili come ad esempio il cannibalismo e i sacrifici umani.\nNel 1550 partecip\u00f2, presso Carlo V d'Asburgo, ad una grande disputa con Bartolomeo de Las Casas proprio sui nativi americani: il domenicano sosteneva che essi fossero uguali agli spagnoli, contro le posizioni di Sep\u00falveda. Il dibattito si risolse senza la proclamazione di un vincitore, nonostante la bilancia pendesse a favore di Las Casas, dal momento che al cordovano non fu concesso di pubblicare il suo libro. \nIn ogni caso, la disputa ebbe il compito di sottoporre alla coscienza cristiana l'analisi del problema dell'evangelizzazione dei nuovi popoli.\nIl punto pi\u00f9 controverso fu quello di stabilire se era giusto fare la guerra per evangelizzare i nativi oppure no (come sosteneva Las Casas).\nIn base ad alcuni resoconti dell'epoca, i popoli nativi si sarebbero cibati dei resti dei corpi umani che erano stati sacrificati per i loro idoli, che Sep\u00falveda definiva il diavolo.\nSep\u00falveda giustificava la guerra contro i nativi come un'opera propedeutica alla successiva evangelizzazione. Egli sosteneva che gli indios meritassero il trattamento loro riservato poich\u00e9 i peccati e l'idolatria di cui si macchiavano costituivano un'offesa verso Dio e vide nei \"conquistadores\" degli angeli punitivi che sottomettevano gli \"infedeli\" per poi guidarli sulla retta via, ovvero quella della cristianit\u00e0."}
{"id": "116064", "revid": "1598370", "url": "https://it.wikipedia.org/wiki?curid=116064", "title": "Nino La Rocca", "text": "Biografia.\nNato a Port-\u00c9tienne nell'Africa Occidentale Francese, odierna Nouadhibou in Mauritania, da padre del Mali (Moussa Sidibe, paracadutista dell'Esercito coloniale francese) e madre siciliana (Nunzia La Rocca, nata a Resuttano), ottenne la nazionalit\u00e0 italiana nel 1983, nel corso della carriera. \nL'acquisizione della nazionalit\u00e0 italiana per La Rocca pass\u00f2 attraverso ostacoli e lentezze burocratiche, risolti infine anche grazie all'interessamento dell'allora presidente della Repubblica Italiana, Sandro Pertini.\nCarriera sportiva.\nLa Rocca, sotto la guida del suo manager Rocco Agostino, dopo essersi costruito un record immacolato (oltre 50 vittorie, quasi tutte per KO, KOT o ritiro dell'avversario; nessuna sconfitta), sub\u00ec la sua prima battuta d'arresto in circostanze del tutto fortuite e molto sfortunate. Fu in occasione del suo primo attacco al titolo europeo di categoria, che doveva essere, nelle aspettative, una pura formalit\u00e0 contro il tutt'altro che irresistibile pugile francese Gilles Elbilia. Quest'ultimo, invece, nell'incontro che si disput\u00f2 il 18 febbraio 1984, conserv\u00f2 il titolo. Una sua testata caus\u00f2 a La Rocca una ferita che lo costrinse all'abbandono del match e che fu suturata con venti punti.\nLa Rocca ben impression\u00f2 anche nell'incontro considerato di qualificazione per l'assalto al titolo mondiale, battendo il pi\u00f9 temibile fra gli avversari fino a quel momento incontrati, lo statunitense dell'Ohio Bobby Joe Young. I sogni di La Rocca si infransero contro i pesanti pugni del texano Donald Curry, soprannominato il \"Cobra\", a Fontvielle il 22 settembre 1984, nel lungamente agognato e meticolosamente preparato assalto alla corona mondiale dei Pesi welter WBA-IBF: al 6\u00ba round l'italiano \u00e8 al tappeto.\nSuccessivamente, La Rocca riusc\u00ec, finalmente, a conquistare il titolo europeo di categoria, battendo ai punti il britannico Kirkland Laing. Lo detenne dal 15 aprile al 30 dicembre 1989, quando si arrese, sempre ai punti, al francese Antoine Fernandez.\nLa carriera di La Rocca si chiuse dopo 80 incontri, con 74 vittorie (54 per KO) e 6 sconfitte. L'ultimo incontro lo disput\u00f2 contro il solido pugile venezuelano Luis Gabriel Garcia con in palio di fatto una corona mondiale trattandosi di un titolo internazionale per la sigla WBC che valeva come semifinale per un successivo confronto valevole per un titolo iridato. In una sua successiva intervista il pugile italiano disse di essersi preparato per una sfida sulle 8 riprese e non sulle 12 come in quel caso essendoci in palio un titolo. Ammise di essere stato impressionato e disorientato fin da subito dalla potenza del rivale sudamericano e prefer\u00ec limitare i danni abbracciandolo per subire meno colpi possibili pur sapendo di rischiare una squalifica che si concretizz\u00f2 all'ottava ripresa. Dopo di allora non torn\u00f2 pi\u00f9 sul ring. (il \"record\") dei suoi incontri da professionista \u00e8 consultabile al seguente collegamento esterno. Si stima che, tra \"borse\" e sponsorizzazioni, La Rocca abbia guadagnato circa un miliardo di lire. \nCinque anni dopo il ritiro, il trentaseienne La Rocca tent\u00f2 il ritorno sul ring. Per aggirare la legge italiana che vietava la pratica del pugilato professionistico a chi ha superato l'et\u00e0 di 35 anni, si iscrisse alla federazione francese, che consente di combattere fino a 40 anni. Il 4 marzo 1995, a Saint-Quentin (Francia), avrebbe dovuto affrontare l'ex campione francese ed ex sfidante al titolo europeo Pascal Lustenberg, ma all'ultimo momento gli venne negato il nullaosta.\nLa Rocca vive oggi nei pressi di Roma.\nCaratteristiche tecniche.\nPort\u00f2 sul ring un pugilato innovativo e rivoluzionario. I suoi incontri erano spettacolari e divertenti, con frequenti trovate e numeri tuttora inimitati. L'avversario di turno si ritrovava a fare da bersaglio e veniva surclassato, prima di subire il quasi inevitabile KO. Colpi improvvisi e pugni che partivano dalla mano diversa da quella che sembrava preparare il colpo, sorprendevano l'avversario cogliendolo impreparato e risultando, perci\u00f2, di straordinaria efficacia. Tutto ci\u00f2 si univa a straordinarie doti di mobilit\u00e0 e rapidit\u00e0.\nGli americani (presso cui \u00e8 d'uso la grafia \u00abLaRocca\u00bb) gli attribuirono il soprannome \"The Italian Ali\". Per\u00f2, i limiti di La Rocca lo hanno penalizzato in modo determinante: infatti, nonostante le straordinarie doti di mobilit\u00e0 e di velocit\u00e0 che possedeva, la sua scarsa potenza gli imped\u00ec di eccellere ai pi\u00f9 alti livelli. "}
{"id": "116066", "revid": "125076040", "url": "https://it.wikipedia.org/wiki?curid=116066", "title": "Istituto Poligrafico e Zecca dello Stato", "text": "L\u2019Istituto Poligrafico e Zecca dello Stato (IPZS) \u00e8 una societ\u00e0 per azioni controllata al 100% dal Ministero dell\u2019Economia e delle Finanze.\nAssolve la funzione di garante della fede pubblica attraverso l\u2019ideazione e lo sviluppo di soluzioni integrate nell\u2019ambito della sicurezza, della tutela della salute, dell\u2019anticontraffazione e della tracciabilit\u00e0. La sede legale \u00e8 a Roma, in via Salaria 691, mentre la sua struttura produttiva \u00e8 distribuita su tutto il territorio nazionale con gli Stabilimenti di Roma di cui fanno parte l\u2019Officina Carte Valori e Produzioni Tradizionali e lo Stabilimento Salario, lo Stabilimento della Zecca in via Gino Capponi, lo Stabilimento di Foggia dove risiede la cartiera e lo Stabilimento di Verr\u00e8s in Valle d'Aosta.\nStoria.\nFondato nel 1928 come Poligrafico dello Stato con legge n. 2744 del 6 dicembre 1928, l\u2019Istituto Poligrafico e Zecca dello Stato assume la denominazione attuale nel 1978, quando acquisisce la Zecca ai sensi della legge n. 154 del 20 aprile 1978. Con delibera CIPE n. 59/2002, il Poligrafico viene quindi trasformato in societ\u00e0 per azioni con socio unico il Ministero dell\u2019Economia e delle Finanze nel 2002. Raccogliendo l\u2019eredit\u00e0 dell\u2019Officina Governativa delle Carte Valori di Torino, fondata dall\u2019allora Ministro delle Finanze Quintino Sella con legge n. 2265 dell\u201911 maggio 1865, il Poligrafico si conferma ancora oggi fornitore ufficiale di carte valori per lo Stato italiano, sviluppando tecnologie sempre pi\u00f9 sofisticate e soluzioni integrate.\nAttivit\u00e0.\nLe attivit\u00e0 della Societ\u00e0 possono essere ricondotte a quattro grandi aree:\nLa Societ\u00e0 cura, inoltre, la stampa delle pubblicazioni ufficiali dello Stato, tra cui la Gazzetta Ufficiale e delle carte valori dello Stato, tra cui i francobolli, che vengono realizzati dall\u2019Officina Carte Valori e Produzioni tradizionali.\nDocumenti di identit\u00e0.\nIl Poligrafico realizza, produce, gestisce e sviluppa le infrastrutture del software necessario per l\u2019emissione dei documenti di identit\u00e0 quali carta d\u2019identit\u00e0, passaporto e permesso di soggiorno elettronici. La gestione integrata dei processi di produzione, emissione e controllo dei prodotti, che attestano l\u2019identit\u00e0 dei cittadini e l\u2019autenticit\u00e0 di beni di cui lo Stato \u00e8 garante, rappresenta un elemento di tutela della sicurezza e della fede pubblica.\nCIE 3.0.\nLa nuova CIE garantisce l\u2019identit\u00e0 fisica e digitale del cittadino e consente l\u2019accesso ai servizi online di PP.AA. e privati, anche in ambito UE. Il Poligrafico ha realizzato nel 2019 l\u2019applicazione CIE ID, con cui l\u2019utente pu\u00f2 identificarsi tramite \u201cEntra con CIE\u201d e collegarsi ai principali servizi pubblici semplicemente attraverso smartphone. Nel 2018 si \u00e8 concluso il piano di dispiegamento delle postazioni di lavoro funzionali all\u2019emissione del documento in tutti i Comuni italiani e dal 2019 \u00e8 stato avviato, in via sperimentale, anche il rilascio della CIE all\u2019estero.\nAnticontraffazione e tracciabilit\u00e0.\nProdotti fondamentali per la tutela della salute pubblica quali i bollini farmaceutici, tasselli tabacchi, e della filiera viti-vincola quali i contrassegni vini D.O., sono realizzati dal Poligrafico con complesse tecniche di stampa e sono dotati di sofisticati sistemi a garanzia dell\u2019autenticit\u00e0 di origine del prodotto e della sua tracciabilit\u00e0 durante l\u2019intero ciclo di vita.\nDall\u2019iniziativa congiunta tra il Poligrafico e la Banca d\u2019Italia, nel 2018 \u00e8 stata costituita la Societ\u00e0 controllata Valoridicarta S.p.A., finalizzata alla produzione, secondo il modello dell\u2019\"in-house providing\", di carte speciali di sicurezza ed elementi/prodotti di sicurezza e/o anticontraffazione, con particolare riferimento al settore della carta per banconote e per documenti di riconoscimento.\nMonetazione e filiera artistica.\nTra i compiti istituzionali affidati in via esclusiva alla Societ\u00e0 rientra anche la coniazione di moneta circolante e per collezionisti che viene assicurata allo Stato italiano e a diversi Stati esteri, quali la Repubblica di San Marino e lo Stato della Citt\u00e0 del Vaticano. Ogni anno viene realizzata dal Poligrafico la Collezione Numismatica della Repubblica Italiana le cui monete vengono emesse, secondo un calendario stabilito, dal Ministero dell\u2019Economia e delle Finanze e i cui soggetti vengono selezionati da una Commissione composta da rappresentanti del Ministero, della Zecca e da Maestri d\u2019arte.\nStoria della Zecca italiana.\nLa storia della Zecca italiana \u00e8 strettamente legata alla storia della Nazione. Nel 1870, con Roma capitale del Regno d\u2019Italia, scompaiono le Zecche degli stati preunitari, la Zecca Pontificia diviene Regia Zecca. L\u2019edificio della Zecca dell\u2019Italia unita viene realizzato in via Principe Umberto a Roma nel 1908 e inaugurato nel 1911, per ospitare lo Stabilimento, il Museo della Zecca e la Scuola dell\u2019Arte della Medaglia.\nNel 1999 lo Stabilimento Zecca viene trasferito nell\u2019edificio di via Gino Capponi che inizialmente si affianca e poi subentra alla sede storica di via Principe Umberto nella coniazione dell\u2019euro e nelle attivit\u00e0 di monetazione a corso legale, numismatica, medaglistica e di creazione di prodotti d\u2019arte. All\u2019interno della Zecca, importante la presenza del CNAC,il Centro Nazionale per l\u2019Analisi delle Monete, autorit\u00e0 nazionale competente in materia di analisi dei falsi.\nIl Museo della Zecca.\nIl Museo della Zecca di Roma, inizialmente presente nel palazzo della Regia Zecca e poi presso il Ministero dell\u2019Economia e delle Finanze in via XX Settembre, \u00e8 situato dal 2016 in Via Salaria 712 nel complesso industriale che ospita l\u2019Officina Carte Valori e Produzioni Tradizionali.\nLa Collezione.\nLa sede del Museo della Zecca, in cui nel 1992 durante i lavori per la costruzione del nuovo edificio \u00e8 stato rinvenuto un mausoleo di epoca romano imperiale del II secolo d.C., accoglie collezioni di monete, medaglie, con\u00ee, punzoni e modelli in cera oltre a copie di ogni moneta e medaglia di nuova emissione. Inoltre vi \u00e8 conservata una raccolta di modelli in cera di Benedetto Pistrucci, autore del modello della sterlina britannica raffigurante San Giorgio e il drago, ancora oggi in uso presso la Zecca reale britannica.\nLa Scuola dell'Arte della Medaglia.\nLa Scuola dell\u2019Arte della Medaglia (SAM) \u00e8 stata istituita su impulso del Re Vittorio Emanuele III, il \u201cRe numismatico\u201d, con legge n. 486 del 14 luglio 1907, nello storico palazzo di via Principe Umberto, a Roma nel quartiere Esquilino, dove tuttora opera, per creare all\u2019interno della Regia Zecca una scuola d\u2019alta specializzazione sulle tecniche di modellazione e incisione a taglio diretto, in grado di rinnovare l\u2019immagine della moneta e della medaglia italiana che sarebbe stata poi coniata dalla prima Zecca dell\u2019Italia unita.\nLa scuola forma ogni anno 12 allievi provenienti da tutto il mondo, ammessi ai corsi dopo aver superato un concorso che viene bandito all\u2019inizio di ogni anno accademico. In ordine di graduatoria, gli allievi idonei, dopo aver superato la selezione, sono ammessi a frequentare il corso ordinario (di durata triennale) ed il corso propedeutico (annuale).\nFiliera giuridico-amministrativa e prodotti web based.\nNel rispetto degli obiettivi di Open Government fissati dal quadro legislativo e programmatico nazionale, il Poligrafico svolge le seguenti attivit\u00e0 per la divulgazione dell\u2019informazione di fonte pubblica di carattere giuridico, amministrativo, culturale e scientifico:\nImpegni di sostenibilit\u00e0 sociale e ambientali.\nIl Poligrafico, in linea con il contesto internazionale, europeo e nazionale nel quale opera, alla luce delle sfide dettate dai cambiamenti climatici e dall\u2019affermazione di nuovi modelli di economia circolare, adotta le seguenti direttrici di miglioramento:\nIndicatori economici.\nIl fatturato aziendale nel 2013 era pari a 360 milioni di euro, mentre nell\u2019esercizio 2018 ha raggiunto un volume di 460 milioni di euro, con un tasso medio annuo di crescita del 4%.\nL\u2019EBITDA operativo nel 2018 ha raggiunto i 178 milioni di euro (38% circa del fatturato): nel 2013 tale indicatore superava di poco i 110 milioni.\nVertici aziendali.\nCronologia dei vertici aziendali IPZS."}
{"id": "116067", "revid": "399", "url": "https://it.wikipedia.org/wiki?curid=116067", "title": "Pentium", "text": "Il Pentium \u00e8 un microprocessore prodotto da Intel Corporation dal 1993 al 1999. Era un prodotto con architettura x86 di quinta generazione, successore dell'Intel 80486.\nStoria.\nCos\u00ec come era gi\u00e0 avvenuto in passato, Intel inizialmente pensava di continuare la numerazione progressiva indicando questo processore come \"Intel 80586\", o \"i586\".\nDato che i numeri non possono essere registrati come trademark, al contrario delle parole, nel 1992 Intel affid\u00f2 a una societ\u00e0 specializzata, la Lexicon Branding (famosa per aver creato anche i nomi commerciali del PowerBook di Apple, del Blackberry di RIM, Tungsten e Zire di Palm, e InDesign di Adobe), il compito di coniare un nuovo nome per il processore di quinta generazione.\nVolendo rimarcare anche nel nome la generazione del processore, inizialmente si pens\u00f2 alla parola \"Pentagon\" a cui si sostitu\u00ec la parte finale con \"-ium\", tipico suffisso degli elementi chimici nella lingua inglese. In questo modo il nome divenne efficacemente \"Pentium\", dato che il prefisso \"pent\", in greco, significa proprio \"cinque\".\nIl termine i586 comunque non \u00e8 stato completamente dimenticato, anzi viene utilizzato per riferirsi nell'ambiente della programmazione a tutti i primi Pentium e processori compatibili prodotti da competitori di Intel, e il progetto era stato nominato in fase di sviluppo \"P5\". Il Pentium fu il primo microprocessore superscalare e l'ultimo prodotto da Intel a non supportare l'esecuzione fuori ordine.\nLe prime versioni dei Pentium, immesse sul mercato a partire dal 29 marzo 1993, avevano una frequenza di clock a 60-100\u00a0MHz. Tuttavia, presentavano un problema nell'unit\u00e0 per il calcolo in virgola mobile che, in casi rari, riduceva la precisione delle operazioni di divisione. Questo \"bug\", scoperto nel 1994, divenne noto come il \"\"Pentium FDIV bug\" e fu causa di grande imbarazzo per Intel, che inizi\u00f2 una campagna di richiamo per sostituire i processori difettosi costata circa 450 milioni di dollari.\nInoltre, le versioni a 60 e 66\u00a0MHz a 0,8\u00a0\u00b5m dei Pentium erano note per la loro fragilit\u00e0 e per la grande (per allora) produzione di calore.\nCaratteristiche tecniche.\nI primi Pentium furono prodotti a velocit\u00e0 di 60 e 66\u00a0MHz, la stessa del bus di sistema. I processori a 60\u00a0MHz erano Pentium 66 ma che non soddisfacevano alcuni requisiti o che avevano difetti di fabbricazione. Pi\u00f9 tardi divennero disponibili versioni con frequenza di clock maggiore: 75\u00a0MHz con BUS a 50\u00a0MHz e moltiplicatore a 1,5x, dalle prestazioni praticamente pari a quelle della versione a 66\u00a0MHz per via del rallentamento del BUS di sistema (tanti rivenditori per un periodo di tempo vendevano CPU da 75\u00a0MHz overcloccate a 90\u00a0MHz, cio\u00e8 col BUS regolato a 60\u00a0MHz invece che a 50\u00a0MHz, per mancanza sul mercato di CPU a 90\u00a0MHz), 90 (60\u00d71,5), 100 (66\u00d71,5), 120 (60\u00d72), 133 (66\u00d72), 150 (60\u00d72,5), 166 (66\u00d72,5), 200 (66\u00d73) e 233\u00a0MHz (66\u00d73,5).\nI Pentium OverDrive furono prodotti, a velocit\u00e0 di 63\u00a0MHz (25\u00d72,5) e 83\u00a0MHz (33\u00d72,5), per poter aggiornare computer basati sui vecchi 486 senza stravolgimenti \"hardware\".\nIl Pentium originale era un microprocessore superscalare che eseguiva le istruzioni in ordine attraverso una pipeline dati. Inizialmente fu prodotto con la tecnologia a 0,8\u00a0\u00b5m (micrometri), ovvero 800\u00a0nm, integrando 3,1 milioni di transistor. In seguito cominci\u00f2 la produzione del P54, un adattamento del P5 alla tecnologia a 0,6\u00a0\u00b5m, che era predisposto a lavorare in coppia ed aveva una velocit\u00e0 di clock superiore a quella del Front Side Bus (\u00e8 molto pi\u00f9 difficile aumentare la velocit\u00e0 di quest'ultimo). Il P54 fu sostituito a sua volta dal P54C, prodotto con tecnologia a 0,35\u00a0\u00b5m - una tecnologia CMOS, a differenza della tecnologia BiCMOS usata nei primi Pentium.\nIn seguito fu diffuso il P55C, o Pentium MMX, che riprendeva il core P5 e il processo di produzione a 0,35\u00a0\u00b5m, e che inoltre includeva linstruction set\" MMX\"', costituito da 57 nuove istruzioni, che permettevano maggiori prestazioni nel trattamento dei dati multimediali. Il \"software\" doveva per\u00f2 essere ottimizzato per poter sfruttare queste istruzioni, e il miglioramento prestazionale del P55C fu dovuto in gran parte al raddoppiamento della memoria Cache, da 16 a 32 kB.\nMaggiori differenze col 486.\nI Pentium, potendo eseguire pi\u00f9 istruzioni per singolo ciclo di clock, offrivano prestazioni di poco inferiori al doppio a quelle di un 486 di pari frequenza. Gli ultimi Am486 di AMD, con frequenze di 133\u00a0MHz, raggiungevano nel calcolo sugli interi le prestazioni di un Pentium 75\u00a0MHz, risultando comunque pi\u00f9 lenti nelle operazioni in virgola mobile.\nEvoluzione.\nP5.\nIl Pentium originale, chiamato in codice P5, era un microprocessore superscalare che eseguiva le istruzioni in ordine attraverso una pipeline dati. Inizialmente era prodotto con la tecnologia a 0,8\u00a0\u00b5m (micrometri), ovvero 800 nm.\nIl P5 usava il socket 4 ed aveva frequenze operative di 60 o 66\u00a0MHz.\nP54.\nIn seguito cominci\u00f2 la produzione del P54, un adattamento del P5 alla tecnologia a 0,6\u00a0\u00b5m (600\u00a0nm), che era predisposto a lavorare in coppia e aveva una velocit\u00e0 di clock superiore a quella del Front Side Bus.\nP54C.\nIl P54 fu sostituito a sua volta dal P54C, prodotto con tecnologia a 0,35\u00a0\u00b5m (350\u00a0nm) - una tecnologia CMOS, a differenza della tecnologia CMOS bipolare usata nei primi Pentium.\nP55C.\nIn seguito fu diffuso il P55C, o Pentium MMX, che riprende il core P5 e il processo di produzione a 0,35\u00a0\u00b5m, e che inoltre include l\"'instruction set\" MMX, costituito da 57 istruzioni, che permette maggiori prestazioni nel trattamento dei dati multimediali. Il software doveva per\u00f2 essere ottimizzato per poter sfruttare queste istruzioni, e il miglioramento prestazionale del P55C fu dovuto in gran parte al raddoppio della memoria cache a 32 KB."}
{"id": "116068", "revid": "92723", "url": "https://it.wikipedia.org/wiki?curid=116068", "title": "Whitefield (hardware)", "text": "Whitefield avrebbe dovuto essere la prima architettura multi core (pi\u00f9 precisamente a 4 core) per processori Intel Xeon MP (destinati a piattaforme da 4 processori o pi\u00f9), ed era previsto che sostituisse agli inizi del 2008 il processore Tulsa per diventare il tassello base della piattaforma Reidland, ma il suo sviluppo venne sospeso nel corso del 2005 in favore del pi\u00f9 semplice progetto Tigerton.\nCaratteristiche tecniche.\nSi trattava di un progetto poi abbandonato quasi 2 anni prima del suo possibile arrivo sul mercato e quindi, trattandosi di un progetto ancora lontano le informazioni sono rimaste molto scarse: l'unica cosa che ai tempi era trapelata, oltre al fatto che sarebbe stata una CPU multi core, era il processo costruttivo utilizzato che avrebbe dovuto essere quello a 65 nm.\nSi era anche ipotizzato (probabilmente a ragione) che si sarebbe trattato di una nuova generazione di Xeon MP basati sull'architettura Intel Core Microarchitecture del Core 2 Duo invece che su quella NetBurst del Pentium 4, infatti le indiscrezioni riferivano che i 4 core, costruiti con un approccio a Die Monolitico, sarebbero stati fondamentalmente basati sul design adottato dalla CPU Core Duo Yonah (pi\u00f9 probabilmente, dato l'anno previsto di uscita sul mercato, su quello dei Core 2 Duo, e nello specifico dello Xeon DP Woodcrest) e connessi tra di loro attraverso un nuovo tipo di bus seriale (CSI) che Intel aveva ormai allo studio da molto tempo e che invece \u00e8 arrivato a fine 2008 con l'architettura Nehalem, con il nuovo nome di Intel QuickPath Interconnect.\nLa cache complessiva di secondo livello era stata annunciata di ben 16 MB, suddivisa in due aree da 8 MB, ciascuna condivisa per ogni coppia di core. Quest'ultima informazione fece dunque pensare ad un approccio di costruzione \"ibrido\", 2 core dual core montati poi insieme sullo stesso package con un approccio a Die Doppio, analogamente a quanto fatto per tutte le altre CPU a 4 core basate sull'architettura \"Core\". Inoltre doveva essere integrato anche il controller della memoria RAM, per un consumo medio tra i 100 e i 130\u00a0W. Anche l'integrazione del controller RAM, al pari del BUS seriale, \u00e8 arrivato solo con la successiva architettura Nehalem e quindi \u00e8 plausibile che Whitefield fosse pensato proprio a partire da tale architettura e non dalla \"Core\" dei Core 2 Duo e Xeon Woodcrest, ma Intel non ha mai fatto dichiarazioni in tal senso; forse era stato pensato come una sorta di progetto di transizione tra le due architetture, ma in quanto \"unico\" il suo sviluppo si sarebbe rivelato troppo complicato (e quindi costoso) e non compensato dai volumi di vendita previsti.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nIl sostituto o... il fratello minore.\nIl 25 ottobre 2005 Intel annunci\u00f2 di aver cessato lo sviluppo del progetto Whitefield in favore di un altro progetto chiamato Tigerton basato sull'architettura a basso consumo del Core 2 Duo e degli Xeon Woodcrest e Clovertown, e che ha poi introdotto anche una connessione diretta al chipset per ogni singolo processore, al posto di quella a BUS condiviso precedentemente adottata dalle CPU Xeon fino al core Tulsa. Intel ha pi\u00f9 volte ribadito che tale tecnologia non \u00e8 in alcun modo riconducibile al BUS seriale annunciato per Whitefield, anzi si tratta in sostanza di pi\u00f9 BUS tradizionali, ciascuno per ogni processore installato nel sistema.\nNon si conoscono i motivi dell'abbandono del progetto Whitefield che, sulla carta sembrava molto interessante e innovativo, ma forse \u00e8 proprio questo il problema che \u00e8 sorto. Quando le innovazioni sono tante, tutte insieme, nascono anche tutta una serie di problemi, difficilmente prevedibili all'inizio, che a volte ne precludono la fattibilit\u00e0. Del resto Intel era gi\u00e0 passata per questi problemi nel 2004 quando annunci\u00f2 la cessazione dello sviluppo dei progetti del Pentium 4 Tejas e dello Xeon Jayhawk.\nIl nome Whitefield potrebbe essere riutilizzato?\nA dicembre 2005 erano apparse nuove voci relative a Whitefield, segno forse che Intel aveva riconsiderato lo sviluppo di tale soluzione, che avrebbe quindi potuto ricominciare per immettere sul mercato questo core forse affiancandolo a quello che \u00e8 poi diventato il suo sostituto, Tigerton. Successivamente per\u00f2 non se ne \u00e8 pi\u00f9 saputo nulla e dato il successivo arrivo dei nuovi processori basati sull'architettura Nehalem, il cui primo esponente per il settore Xeon MP sar\u00e0 Beckton, da ben 8 core, si dubita ormai fortemente che il progetto originale di Whitefield possa avere ancora un futuro. Non \u00e8 comunque escluso che Intel possa decidere di riutilizzare in futuro il nome in codice Whitefield per altri progetti per nulla legati a quello originale. Negli anni Intel ha gi\u00e0 seguito pi\u00f9 volte questa politica, creando anche non poca confusione nella mente di chi segue periodicamente lo sviluppo dei microprocessori. L'ultimo caso in ordine di tempo \u00e8 relativo proprio al nome Nehalem che, se adesso indica una intera architettura, in passato era gi\u00e0 stato utilizzato come nome di un singolo processore (basato su architettura NetBurst) annunciato nel 2001 per il 2005.\nItanium e Xeon intercambiabili?\nPer il 2008 i piani di Intel sono quelli di standardizzare l'interfaccia dei processori IA-32 e IA-64 attraverso la \"Common Platform Architecture\" (CPA), una tecnologia che render\u00e0 Itanium 2 e Xeon \"intercambiabili\",\nAd accompagnare Tukwila come primo chip Intel con memory controller integrato sul fronte Itanium 2, doveva appunto essere Whitefield sul fronte Xeon. Il sostituto di Whitefield, Tigerton, non fa per\u00f2 parte di questa \"rivoluzione\" che sul fronte Xeon inizier\u00e0 invece con il successore di Tigerton, ovvero il primo esponente della nuova architettura Nehalem, Beckton. Tra i moltissimi obiettivi di Intel vi \u00e8 anche quello di parificare i costi dell'hardware Itanium e Xeon. In questo modo gli utenti avranno la libert\u00e0 di decidere quale architettura scegliere.\nIl successore.\nSolo il tempo dir\u00e0 se Whitefield arriver\u00e0 effettivamente sui mercati. In ogni caso nella finestra temporale prevista per il suo successore (o meglio quello di Tigerton) verr\u00e0 rilasciato Beckton, e quindi se mai arriver\u00e0 un processore con tale nome, quasi certamente esso indicher\u00e0 un progetto completamente innovativo."}
{"id": "116070", "revid": "1272592", "url": "https://it.wikipedia.org/wiki?curid=116070", "title": "Montvale (hardware)", "text": "Montvale \u00e8 il nome in codice della sesta evoluzione dei processori Intel Itanium 2 DP ed MP, rispettivamente per sistemi a 64 bit biprocessore e multiprocessore. Nel campo dei sistemi a doppio processore, succeder\u00e0 a Millington, mentre in quello dei sistemi MP \u00e8 l'erede di Montecito.\nEra stato inizialmente annunciato per la fine del 2006, ma il ritardo di sei mesi accumulato da Montecito, annunciato da Intel il 25 ottobre 2005, ha spostato questo progetto alla fine del 2007.\nCaratteristiche tecniche.\nIn entrambe le configurazioni, DP e MP, \u00e8 affiancato al chipset E8870 conosciuto anche come Bayshore che fornisce supporto alle memorie DDR-2, PCI Express e bus fino a 667\u00a0MHz.\nSi tratta sostanzialmente di un aggiornamento del suo predecessore Montecito, lanciato nel luglio 2006 ed \u00e8 ancora un processore dual core costruito a 90 nm, sebbene inizialmente fosse stato previsto quello a 65 nm, ormai decisamente collaudato da parte di Intel nelle altre fasce di mercato; dato che nello stesso periodo di arrivo sul mercato di Montvale sono arrivati i primi processori Intel a 45 nm per il settore desktop, la scelta di un processo produttivo cos\u00ec conservativo appare alquanto strana, anche perch\u00e9 il produttore non ne ha illustrato le motivazioni. Probabilmente tale scelta \u00e8 da ricercare nel fatto che le applicazioni a cui sono indirizzate queste CPU sono richiedono la massima affidabilit\u00e0 e quindi sia preferibile utilizzare un processo produttivo maggiormente conservativo a costo di mantenere pi\u00f9 alti i costi di produzione.\nSecondo Intel, Montvale \u00e8 in grado di offrire un incremento di prestazioni rispetto a Montecito fino al 19% (a seconda delle applicazioni), riducendo allo stesso tempo il consumo massimo e migliorando l'affidabilit\u00e0 generale.\nTecnologie implementate.\nTra le caratteristiche implementate si possono citare:\nPrezzi del modelli al momento del lancio.\nPer distinguersi dai processori basati su Montecito, che erano identificati dal Processor number della serie 90xx, i nuovi modelli vanno a costituire la nuova serie 91xx. I prezzi dei vari modelli al lancio sono i seguenti:\nSar\u00e0 inoltre disponibile prossimamente, solo nella configurazione biprocessore, una versione LV (Low Voltage) che ridurr\u00e0 i consumi.\nModelli arrivati sul mercato.\nLa tabella seguente mostra i modelli di Itanium 2, basati su core Montvale, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dell'Itanium 2.\"\nI successori.\nIl successore di Montvale per i sistemi DP sar\u00e0 Dimona, mentre per quelli MP sar\u00e0 Tukwila, il primo Itanium 2 a 4 core costruito con processo produttivo a 65 nm."}
{"id": "116071", "revid": "1543377", "url": "https://it.wikipedia.org/wiki?curid=116071", "title": "T\u014dru Fujisawa", "text": "Il suo primo manga pubblicato \u00e8 stato \"Shonan Junai Gumi\" nel 1990, prequel della sua opera pi\u00f9 famosa \"Great Teacher Onizuka\" e per cui \u00e8 principalmente conosciuto, oltre ad un vasto numero di spin-off basati su questo universo. Ha inoltre realizzato molte altre opere tra cui \"Rose Hip Rose\", \"TOKKO\" e \"Kamen Teacher\".\nNel 1998 ha vinto il 22\u00ba premio annuale del Premio Kodansha per i manga con \"Great Teacher Onizuka\".\nBiografia.\n\u00c8 stato fin da piccolo un amante dei manga, iniziando a coltivare la passione per il disegno sin dalle scuole elementari, ma \u00e8 dalle scuole superiori che inizia a scrivere vere e proprie storie brevi, per lo pi\u00f9 comiche o parodie di opere famose. Scrive la sua prima storia \"LOVE YOU\" su Magazine Fresh subito dopo essersi trasferito a Tokyo nel 1989. Diventa l'assistente di Tatsuya Egawa iniziando cos\u00ec a formarsi come mangaka. Poco tempo dopo pubblica la sua prima serie \"Adesugata Junj\u014d BOY\" nel 1989 su Weekly Sh\u014dnen Magazine di K\u014ddansha, conclusa poi con 4 volumi.\nIl suo primo manga di successo \u00e8 \"Shonan Junai Gumi\", una commedia yankee in cui viene presentato il personaggio Eikichi Onizuka, pubblicato su Sh\u014dnen Magazine dal 1991 al 1996, ottenendo un discreto successo. Da questa serie verranno estratti alcuni capitoli che andranno poi a formare il volume autoconclusivo di \"Bad Company\", in cui viene narrato l'incontro tra Eikichi e Ryuji, pubblicato nel 1997. Dal 1997 torna su Sh\u014dnen Magazine con una nuova serie che vede il ritorno di Onizuka ma nei panni di un professore delle scuole medie: \"Great Teacher Onizuka\" (chiamato anche \"GTO\"). La serie riscuote immediatamente successo, venendo adattata in una serie animata ed in una serie live-action ed un film. La serie terminer\u00e0 poi nel 2002 con 25 volumi.\nSubito dopo la conclusione di \"GTO\", pubblica sulla rivista Young Magazine Uppers il manga \"Rose Hip Rose\" a partire dal 5 novembre 2002. Nel 2004 si dedica al manga horror \"TOKKO\", pubblicato in 3 volumi e che ha ricevuto un adattamento animato. Ha pubblicato, tra il 2005 ed il 2006, il manga \"Kamen Teacher\", poi trasposto nel 2013 in una serie live-action per la TV ed in seguito in un film. Nel maggio 2005 \u00e8 tornato sulla serie \"Rose Hip Rose\" pubblicando un sequel su Weekly Sh\u014dnen Magazine intitolato \"Rose Hip Zero\" e terminata nel marzo 2006. Dal 25 dicembre 2007 pubblica sulla rivista Big Comic Spirits il seguito della storia \"Animal Joe\", gi\u00e0 precedentemente pubblicato in due capitoli nel 2006. Nel 2009 torna su Weekly Sh\u014dnen Magazine con lo spin-off \"GTO - Shonan 14 Days\" che vede il ritorno a Sh\u014dnan di Eikichi Onizuka. Il manga \u00e8 stato pubblicato dal giugno 2009 al 7 settembre 2011. Dopo la conclusione della serie \u00e8 stato pubblicato anche uno spin-off di tre capitoli intitolato \"Black Diamond\" incentrato sulle gemelle Riko e Miko, con i tre capitoli poi inclusi nell'ultimo volume di \"GTO - Shonan 14 Days\". Dal 19 febbraio 2008 pubblica la serie \"Unhappy!\" sulla rivista Comic CHARGE di Kadokawa Shoten.\nA partire dal 23 marzo 2011 \u00e8 iniziata la pubblicazione di \"Soul Messenger\", creato insieme all'autore Shou Kitagawa in cui Fujisawa si \u00e8 occupato della storia, su Super Jump di Sh\u016beisha, concludendosi nell'ottobre 2011 con due volumi. Nello stesso periodo si \u00e8 occupato della creazione di un d\u014djinshi, insieme ad altri autori, per aiutare le vittime del terremoto del T\u014dhoku. A novembre, per ASCII Media Works, pubblica sulla rivista Dengeki Japan il manga \"Shibuya Hachikou-Mae -another side\" insieme al mangaka Akitsugu Mizumoto, terminato nella stessa rivista ad agosto 2012.\nNel gennaio 2012 inizia \"Soul Reviver\" dove si occupa della storia e del character design, insieme al disegnatore Manabu Akishige, sulla rivista Monthly Hero di Shogakukan. Sempre a gennaio, viene pubblicato il manga dark thriller \"Black Sweep Sisters\" insieme al mangaka Takashi Sano; inizialmente previsto sul mensile Dengeki Comic Japan di ASCII Media Works a partire dal 25 agosto 2011, la serie \u00e8 stata posticipata a gennaio 2012 e trasferita sulla rivista Comic Rex di Ichijinsha, la serie si \u00e8 poi conclusa a maggio 2013. Nello stesso mese, sulla rivista Young Magazine di Kodansha, ha iniziato lo spin-off di \"GTO\" concentrato sul personaggio di Toshiyuki Saejima \"Ino-Head Gargoyle\" terminato nel gennaio 2014, creando poi uno spin-off di un capitolo dedicato ad un \"crossover\" con la serie principale GTO, in cui Saejima ed Onizuka si affrontano intitolato \"Mad Dog Gargoyle\". Alcuni mesi dopo inizia una nuova serie incentrata sul cibo, \"Itoshi no Dutchoven Girl\", sulla rivista Manga Action di Futabasha avvalendosi dell'aiuto del dietologo Nozomi Kageyama. Torna su Weekly Sh\u014dnen Magazine col nuovo spin-off riguardante Ryuji Danma \"GT-R\" a partire dal 3 luglio 2012, poi spostato sulla rivista Magazine Special nel 2013 e concluso in un solo volume. Insieme allo sceneggiatore Yuji Kobayashi ed al disegnatore Masaki Ota, si occuper\u00e0 del manga \"Uchu Keiji Gavan - Kuroki Eiy\u00fb\", basato sul film e pubblicato gratuitamente sul sito Uch\u00fb Keiji Gavan - The Comic a partire dal 17 ottobre e poi trasferito sulla rivista cartacea Monthly Sh\u014dnen Champion fino alla conclusione nel mese di giugno 2013.\nNel 2013 ritorna ad occuparsi della serie \"Kamen Teacher\" pubblicando il sequel \"Kamen Teacher Black\" concluso nel mese di ottobre 2014, realizzando anche due capitoli crossover con \"Ino-Head Gargoyle\". Dal 1\u00ba luglio 2013 sulla rivista Monthly Hero pubblica il sequel del manga horror \"TOKKO\" intitolato \"TOKKO ZERO\" insieme al mangaka Yukai Asada che si occuper\u00e0 dei disegni.\nNel 2014 torna come sceneggiatore per il manga \"Shonan Seven\", posto tra gli eventi di \"Shonan Junai Gumi\" e \"GTO\", col ruolo di disegnatore affidato a Shinsuke Takahashi. Pubblica, insieme al disegnatore Hirokazu Ochiai, una nuova serie sul sito web Mangabox intitolata \"Eyami no Kami\" a partire da aprile 2014. Torna nuovamente sul personaggio di Eikichi Onizuka con il sequel \"GTO Paradise Lost\", pubblicato su Young Magazine nel mese di aprile. Su Weekly Sh\u014dnen Sunday pubblica dal 24 settembre una serie intitolata \"Oishii Kamishama\", dedicata al cibo, dove si occupa sia della sceneggiatura sia dei disegni.\nInoltre ha fatto da giudice dalla 36\u00aa alla 38\u00aa edizione del Premio Kodansha per i manga.\nStile ed influenze.\nSin da piccolo rimane colpito dai manga degli anni settanta, tra cui quelli di G\u014d Nagai da cui \u00e8 stato particolarmente influenzato.\nFujisawa fa spesso uso dei suoi manga per denunciare situazioni e problemi sociali del Giappone contemporaneo. In \"Great Teacher Onizuka\" viene esplorato il mondo scolastico, a partire dalla figura del professore che viene ritenuto indegno di insegnare poich\u00e9 concentrato solo sulle proprie perversioni oppure a favorire il figlio di una persona influente, mentre gli studenti sono lasciati da soli in un mondo competitivo ad affrontare i propri problemi, opponendosi cos\u00ec all'attuale sistema d'insegnamento giapponese. Il tema del rapporto tra professore e studente viene ripreso anche in \"Kamen Teacher\", dove vengono enfatizzati specialmente i problemi dei singoli studenti che tolgono spazio al personaggio principale. In \"Soul Messenger\" Fujisawa entra nel mondo delle idol caratterizzato dalla spietatezza dei loro agenti che sacrificano tutto delle ragazze per guadagni economici e d'immagine. Nonostante i temi delicati affrontati, la comicit\u00e0 \u00e8 sempre presente all'interno delle opere del mangaka che utilizza i simpatici personaggi e situazioni bizzarre per stemperare i toni della storia.\nL'autore inizia a disegnare sin da piccolo, ma \u00e8 sotto l'ala di Tatsuya Egawa che migliora la sua capacit\u00e0 di disegnare in prospettiva. Partendo da uno stile di disegno, presente nella prima met\u00e0 di \"Shonan Junai Gumi\", con figure pi\u00f9 squadrate e legate al disegno degli anni '80, il tratto di Fujisawa si evolve e diventa pulito e dettagliato, usando maggiormente sfondi semplici per far concentrare il lettore sull'azione e sulle varie pose dei personaggi."}
{"id": "116074", "revid": "1564499", "url": "https://it.wikipedia.org/wiki?curid=116074", "title": "Vulcanismo", "text": "\u00c8 definito un fenomeno di vulcanismo qualsiasi evento di risalita in superficie di materiale allo stato fuso, spesso accompagnato da prodotti solidi e gassosi, attraverso spaccature della crosta terrestre note come vulcani.\nNell'astenosfera e nella crosta terrestre si creano grosse masse magmatiche a causa delle forze tettoniche e della crescente pressione e temperatura. Inoltre sono gli stessi processi tettonici che permettono la risalita di questo materiale. La disposizione dei vulcani risulta localizzata lungo i margini tra le zolle tettoniche e in particolare lungo le fosse abissali, dove lo sprofondamento della crosta porta alla fusione di parte della zona di contatto, o lungo le dorsali oceaniche, dove il magma del mantello risale in superficie.\nTipi di vulcano.\nCi sono per\u00f2 diversi tipi di vulcani, a seconda del materiale eruttato: \nLe manifestazioni tardive.\nVi \u00e8 infine da analizzare un terzo aspetto del vulcanismo, ossia il vulcanismo secondario: infatti quando il fenomeno eruttivo cessa permane comunque in profondit\u00e0 la camera magmatica che raffredda e solidifica nel corso di milioni di anni, nel corso dei quali continua ad interagire con il terreno, con l'acqua delle falde, con i gas in risalita. Tale massa in raffreddamento \u00e8 detta \"plutone\" e d\u00e0 origine a popolari fenomeni detti \"manifestazioni tardive\", come le fonti idrotermali, i geyser, le fumarole, le mofete, le putizze, le solfatare, i soffioni boraciferi, le sorgenti sulfuree, il bradisismo ecc..."}
{"id": "116075", "revid": "12544", "url": "https://it.wikipedia.org/wiki?curid=116075", "title": "Vulcanesimo", "text": ""}
{"id": "116076", "revid": "767487", "url": "https://it.wikipedia.org/wiki?curid=116076", "title": "Chen - il pugno che uccide", "text": "Chen - il pugno che uccide (\"Kill or Be Killed\" o \"Karate Olympiad\") \u00e8 un film del 1980 per la regia di Ivan Hall. \u00c8 l'unico film di arti marziali prodotto e girato in Sudafrica.\nIl film ha un seguito nel 1981, \"Kill and Kill Again\", dello stesso regista e con lo stesso attore protagonista.\nTrama.\nIl Barone von Rudloff soffre di visioni, ed \u00e8 convinto che Adolf Hitler sia ancora vivo.\nIn un castello sperduto nel Sud Africa sta organizzando un piccolo esercito, e per testarne il valore decide di organizzare un campionato di arti marziali.\nSteve Chase e Olga fanno dapprima parte dell'esercito di von Rudloff, ma una volta intuito la follia dell'uomo scappano, per raggiungere le file degli uomini capeggiati da Miyagi, i quali dovranno affrontare e soprattutto sconfiggere il barone impazzito.\nProduzione.\nUnico film di arti marziali prodotto e girato in Sudafrica, \"Chen - il pugno che uccide\" \u00e8 una pellicola a basso budget. Molti degli interpreti non sono attori professionisti, ma sono stati scelti solo per la loro capacit\u00e0 marziale, coordinati da Norman Robinson e Stan Schmidt (entrambi membri del \"South African Martial Arts Hall of Fame\"). \u00c8 uno dei pochi titoli del genere a mostrare vere tecniche di karate, mentre di solito gli viene preferito il kung fu.\nIl film venne girato in Sudafrica nel 1977 col titolo \"Karate Olympiad\".\nDistribuzione.\nVenne distribuito solo tre anni dopo essere stato profdotto, nel 1980, quando negli Stati Uniti la moda dei film di arti marziali era finita da tempo; fu distribuito in Italia con un titolo ed un poster che rimanda ad un personaggio di Bruce Lee.\nSeguito.\nIl film ha un seguito nel 1981, \"Kill and Kill Again\", dello stesso regista e con lo stesso attore protagonista."}
{"id": "116077", "revid": "484362", "url": "https://it.wikipedia.org/wiki?curid=116077", "title": "Putsch di Monaco", "text": "Il Putsch di Monaco (noto anche come \"Putsch della birreria\", in tedesco: \"B\u00fcrgerbr\u00e4u-Putsch\") fu un tentativo fallito di colpo di Stato (\"Putsch\" \u00e8 l'equivalente tedesco di questa locuzione) organizzato e attuato da Adolf Hitler tra l'8 novembre e il 9 novembre del 1923, assieme ad altri leader del Kampfbund, tra cui Erich Ludendorff.\nPremesse.\nIl \"Putsch di Monaco\" non fu un'operazione studiata e organizzata, ma una vera e propria improvvisazione: Hitler, scartati i due piani precedentemente ideati, ne improvvis\u00f2 uno all'ultimo momento. L'occasione fu data dal comizio organizzato da Gustav von Kahr, investito di poteri dittatoriali in Baviera, presso la B\u00fcrgerbr\u00e4ukeller, una grande birreria di Monaco di propriet\u00e0 della L\u00f6wenbr\u00e4u, oggi non pi\u00f9 esistente essendo stata demolita nel 1979 per lasciare spazio a un nuovo edificio.\nEra l'occasione per mettere in crisi l'intero triumvirato che governava all'epoca il \"Land\" bavarese. Assieme a von Kahr, infatti, sarebbero stati presenti anche Otto von Lossow (comandante della Reichswehr in Baviera) e Hans von Seisser (capo della polizia di Stato). L'obiettivo di Hitler era di costringerli, all'occorrenza anche con la forza, a fare un colpo di Stato insieme con i nazisti.\nSvolgimento.\nLa sera dell'8 novembre 1923, nella grande birreria bavarese, Kahr stava gi\u00e0 parlando da circa mezz'ora dinanzi a quasi tremila persone. Hitler irruppe nella sala, assieme alle SA di Ernst R\u00f6hm, in maniera teatrale, sparando con la sua pistola un colpo in aria. Kahr interruppe immediatamente il suo discorso e la folla prest\u00f2 attenzione a quel personaggio che nel frattempo era andato verso il palco. Con enorme stupore degli astanti, Hitler comunic\u00f2 che la \"rivoluzione nazionale\" era scoppiata e che la Reichswehr e la polizia bavarese stavano marciando sotto la bandiera della svastica. Intanto le truppe d'assalto, le SA, avevano assediato la sala all'interno e all'esterno.\nTra lo sconcerto generale per la notizia appena data, Hitler invit\u00f2 il triumvirato a seguirlo in una stanza vicina. In quella stanza cerc\u00f2 di costringerli ad accettare il suo programma. Non ottenendo risposta (nonostante l'utilizzo delle minacce), corse di nuovo in sala dove, bluffando, annunci\u00f2 la destituzione del ministero bavarese e la costituzione di un nuovo governo nazionale. A quel punto comparve Erich Ludendorff, che era stato precedentemente mandato a chiamare. Dopo aver saputo le intenzioni di Hitler di sostituirsi a lui nel condurre la campagna controrivoluzionaria, Ludendorff and\u00f2 su tutte le furie, ma nonostante tutto lo appoggi\u00f2. Fu a quel punto che, influenzati dalla decisione di Ludendorff, i tre uomini accettarono di scendere a patti con Hitler. Tornati in sala esposero una breve relazione, nella quale giurarono fedelt\u00e0 ai compagni e al nuovo regime. La folla, dopo un iniziale smarrimento per quel repentino mutamento dei fatti, avendo appreso che i rappresentanti politici che essi sostenevano si erano uniti a Hitler, cambi\u00f2 immediatamente atteggiamento e salut\u00f2 esultante il nuovo governo. Hitler era raggiante: si illudeva che la vittoria fosse oramai in mano sua.\nQuesto eccesso di sicurezza gli fece commettere un errore che, alla fine, risult\u00f2 essere fatale: dopo lo scioglimento della riunione, Hitler si allontan\u00f2 momentaneamente dalla birreria, lasciandola sotto il controllo di Ludendorff. Al suo ritorno, invece di trovare i suoi collaboratori alle prese con gli impegni dettati dal nuovo regime e dai loro nuovi incarichi politici, pot\u00e9 solo constatare che i tre uomini erano fuggiti. Il vecchio generale prussiano li aveva lasciati andare, contando sulla loro parola. Lasciati nuovamente liberi di agire, Kahr e i suoi collaboratori comunicarono alla polizia e al Reichswehr la loro estraneit\u00e0 ai fatti della B\u00fcrgerbr\u00e4ukeller e li esortarono a contrastare i putschisti.\nUn altro contrattempo giunse dai distaccamenti delle truppe d'assalto, le quali avrebbero dovuto colpire la citt\u00e0 in alcuni dei suoi punti vitali. Solo Ernst R\u00f6hm, a capo di uno dei distaccamenti, era riuscito a introdursi in uno di questi punti nevralgici, il quartier generale del Ministero della Guerra, senza poterlo, per\u00f2, conquistare del tutto. Hitler, dopo aver scoperto il doppio gioco di Kahr, rimase fermo nella sua intenzione di non cedere, pur rendendosi conto delle scarse possibilit\u00e0 di successo. Era oramai venuta meno quella base che, come pi\u00f9 volte aveva asserito, era indispensabile per il successo di ogni rivoluzione politica, ovvero l'appoggio di istituzioni come la Reichswehr, la polizia, e il gruppo politico al potere.\nA quel punto, Ludendorff propose un piano che avrebbe potuto portare, secondo lui, al successo senza spargimenti di sangue: Hitler e Ludendorff, seguiti dai loro sostenitori, avrebbero marciato sul centro della citt\u00e0 al fine di impadronirsene. La Reichswehr e la polizia, composti fondamentalmente da ex-combattenti, non avrebbero mai osato aprire il fuoco su di un generale che li aveva guidati durante la guerra, anzi avrebbero preferito unirsi a lui e combattere ai suoi ordini. Hitler era alquanto scettico, ma la situazione era oramai cos\u00ec disperata che decise di accettare la proposta.\nEpilogo.\nLa mattina del 9 novembre, anniversario della proclamazione della Repubblica di Weimar, Adolf Hitler ed Erich Ludendorff marciarono alla testa di una colonna di circa tremila uomini. Poco dopo mezzogiorno il corteo si avvicin\u00f2 al suo obiettivo: il Ministero della guerra, dove Ernst R\u00f6hm era ancora asserragliato insieme con i suoi uomini. Il corteo fu bloccato da un distaccamento di un centinaio di poliziotti armati di fucili. Uno degli uomini di Hitler intim\u00f2 loro di abbassare le armi, poich\u00e9 era l\u00ec presente il generale Ludendorff. La richiesta non sort\u00ec l'effetto sperato: davanti alla Feldherrnhalle fu aperto il fuoco ed i nazisti contarono quattordici morti e alcuni feriti. Il generale fu arrestato sul posto e il Partito Nazionalsocialista Tedesco dei Lavoratori fu messo fuori legge.\nNel 1935 le salme dei fedeli di Hitler, caduti nello scontro dinnanzi la Feldherrnhalle, vennero trasferite negli Ehrentempel (templi degli eroi), presso la K\u00f6nigsplatz di Monaco di Baviera."}
{"id": "116080", "revid": "547034", "url": "https://it.wikipedia.org/wiki?curid=116080", "title": "Mo Hayder", "text": "Si ciment\u00f2 soprattutto nel genere thriller.\nBiografia.\nFiglia di uno scienziato, abbandon\u00f2 gli studi per recarsi a Londra a lavorare come cameriera. Si trasfer\u00ec poi a Tokyo, in Giappone. Qui lavor\u00f2 come giornalista per una piccola testata, finch\u00e9 non decise di lasciare tutto e recarsi negli Stati Uniti d'America.\nDopo essersi laureata in cinematografia e aver girato alcuni film, ritorn\u00f2 a Londra, dove trov\u00f2 lavoro come guardia di sicurezza. Ci\u00f2 le permise di avere quel tempo libero che cercava per portare a termine un progetto: scrivere un romanzo. Nacque cos\u00ec il thriller \"Birdman\", suo esordio letterario, il cui protagonista Jack Caffery sar\u00e0 poi ripreso in opere successive.\nMo Hayder \u00e8 morta nel 2021 per complicazioni da SLA: spos\u00f2 il secondo marito poco prima del decesso. Aveva una figlia."}
{"id": "116081", "revid": "125921814", "url": "https://it.wikipedia.org/wiki?curid=116081", "title": "Alessandro Benvenuti", "text": "Biografia.\nAutore, regista teatrale e cinematografico, noto anche per la sua altezza di 1,90 m, si form\u00f2 nel cabaret negli anni settanta. \nNel 1972 con Paolo Nativi e Athina Cenci fond\u00f2 il trio dei Giancattivi, storico gruppo cabarettistico toscano che raggiunse la fama nazionale alla fine degli anni settanta con l'ingresso di Francesco Nuti e la conseguente partecipazione al programma televisivo \"Non stop\". A seguito del successo di tale programma, Benvenuti fece il suo esordio nel cinema nel 1981 con la commedia surreale \"Ad ovest di Paperino\". Continu\u00f2 per qualche tempo a lavorare per il grande schermo sia come semplice attore (\"Fatto su misura\", 1984) che come regista (\"Era una notte buia e tempestosa...\", 1985).\nNel 1987 partecipa ad un episodio di \"Professione vacanze\" e al film \"Soldati - 365 all'alba\" nel ruolo del toscano Buzzi. E In Tv la sua prima esperienza da conduttore, su Rai 3, con il variet\u00e0 \"La fabbrica dei sogni\", dove sono in gara artisti, comici in particolare, raggruppati per le varie regioni d'Italia: da ricordare il tormentone \"New Zealand\" con cui introduceva i vari numeri.\nDopo lo scioglimento dei Giancattivi, avvenuto nel 1990, Benvenuti diresse \"Benvenuti in casa Gori\", affresco disincantato di un Natale in famiglia tratto da una sua rappresentazione teatrale. Del 1991 \u00e8 \"Zitti e Mosca\", nel quale si analizza la trasformazione del Partito Comunista Italiano in Partito Democratico della Sinistra con garbo e brio (fu tra l'altro l'esordio cinematografico di Leonardo Pieraccioni). Nel 1993 gir\u00f2 Caino e Caino, pellicola ambientata nel mondo del settore tessile pratese dove condivise il ruolo di protagonista con Enrico Montesano, nei panni di una coppia di fratelli acerrimi rivali in lotta per ottenere la quota maggioritaria dell'azienda familiare ereditata dal padre.\n\"Belle al Bar\" \u00e8 del 1994 e affronta temi inerenti al sesso (la prostituzione e la transessualit\u00e0 ad esempio), mentre Ivo il tardivo del 1995 l'autismo. Altre pellicole di Benvenuti sono \"Ritorno a casa Gori\" (1996, sequel del precedente); \"I miei pi\u00f9 cari amici\" (1998, anticipa di qualche anno l'avvento dei reality show simil Grande Fratello) e \"Ti spiace se bacio mamma?\" (2003).\nNell'autunno del 2000 \u00e8 interprete e regista della miniserie di Rai Uno \"Un colpo al cuore\", con Ornella Muti. Nel 2004 ha condotto, seppur solo per cinque giorni e senza successo, il tg satirico di Canale 5 \"Striscia la notizia\".\nNel 2006 \u00e8 stato nominato direttore artistico del Teatro Dante di Campi Bisenzio.\nDal 2013 \u00e8 il direttore artistico del Teatro Tor Bella Monaca di Roma e dal 2019 del Teatro dei Rinnovati e del Teatro dei Rozzi di Siena.\nNel 2009 \u00e8 interprete e regista del concerto-spettacolo di testi e canzoni 'Capodiavolo' che \u00e8 diventato anche un libro."}
{"id": "116083", "revid": "933835", "url": "https://it.wikipedia.org/wiki?curid=116083", "title": "Franco Marini", "text": "Segretario generale della CISL tra il 1985 e il 1991, divent\u00f2 subito dopo ministro del lavoro e della previdenza sociale per circa un anno, fino al 1992.\nEletto deputato alle elezioni politiche di quell'anno, mantenendo il seggio per quattro legislature, fino al 2006. Venne inoltre nominato segretario nazionale del Partito Popolare Italiano cinque anni dopo, ricoprendo tale carica fino al 1999; tra quell'anno e il 2004 fu inoltre Europarlamentare.\nAlle elezioni politiche del 2006 venne eletto senatore, diventando presidente del Senato della Repubblica. Il suo fallimento nel formare un governo nel febbraio 2008, su incarico del Presidente della Repubblica Giorgio Napolitano, port\u00f2 alle elezioni anticipate del 2008, con le quali venne rieletto senatore, senza mantenere la presidenza dell'assemblea. Rimase in carica fino alla fine della XVI Legislatura, e all'inizio di quella successiva fu candidato dal centrosinistra come Presidente della Repubblica, dalle quali si chiam\u00f2 fuori al terzo turno di votazioni. Non essendo stato rieletto in Parlamento alle elezioni politiche del 2013, si ritir\u00f2 dalla vita politica.\nBiografia.\nPrimi anni.\nNato a San Pio delle Camere nel 1933, era il primogenito di una numerosa famiglia di modeste condizioni economiche; ebbe tre fratelli prima di perdere la madre e il padre Loreto si rispos\u00f2, avendo altri tre figli dal secondo matrimonio. Quando Franco aveva nove anni la famiglia si trasfer\u00ec a Rieti per esigenze di lavoro del padre, operaio nella fabbrica CISA Viscosa. In questa citt\u00e0 termin\u00f2 tutti i suoi studi scolastici, diplomandosi al liceo classico Marco Terenzio Varrone. Conseguita poi la laurea in giurisprudenza, svolse il servizio militare come ufficiale di complemento negli alpini.\nAttivit\u00e0 sindacale.\nIncominci\u00f2 la sua attivit\u00e0 lavorativa, durante gli studi universitari, in un ufficio contratti e vertenze della Confederazione Italiana Sindacati Lavoratori (CISL), sindacato di ispirazione cattolica. Nel 1956 comp\u00ec il corso annuale al Centro Studi Nazionale della CISL a Firenze e svolse i primi incarichi sindacali a Rieti, L'Aquila, Agrigento, Biella e, infine, nella sede confederale di Roma. Nel 1964 incominci\u00f2 a collaborare con il ministro per gli interventi straordinari nel Mezzogiorno ed ex segretario nazionale della CISL, Giulio Pastore. Sotto la sfera di influenza di quest'ultimo, Marini assunse incarichi sempre pi\u00f9 rilevanti all'interno del sindacato: nel 1965 ebbe il ruolo di segretario generale aggiunto della Federazione dei Dipendenti Pubblici interna alla CISL, negli anni '70 divent\u00f2 vicesegretario confederale del sindacato e, infine, nel 1985 fu scelto segretario nazionale.\nAttivit\u00e0 politica.\nPrimi passi nella Democrazia Cristiana.\nIscritto alla Democrazia Cristiana fin dal 1950, fu attivo nell'Azione Cattolica e nelle Associazioni Cristiane Lavoratori Italiani (ACLI). Nel 1991 alla morte di Carlo Donat-Cattin ne eredit\u00f2 la corrente politica di Forze Nuove, interna alla Democrazia Cristiana, tradizionalmente pi\u00f9 sensibile alle prerogative del mondo del lavoro, e pass\u00f2 nell'aprile dello stesso anno dalla segreteria del sindacato al Governo, diventando ministro del lavoro e della previdenza sociale del governo Andreotti VII.\nLa Democrazia Cristiana lo candid\u00f2 per la prima volta nelle elezioni politiche del 1992, risultando il primo degli eletti a livello nazionale, e Mino Martinazzoli lo scelse per l'incarico di responsabile organizzativo.\nSegreteria del Partito Popolare Italiano.\nSeguendo il partito nella formazione nel 1994 del Partito Popolare Italiano, ne divenne segretario nel 1997 succedendo a Gerardo Bianco. Guid\u00f2 una segreteria volta a rimarcare la propria individualit\u00e0 all'interno dell'alleanza dell'Ulivo, in contrasto con l'idea di Romano Prodi di una vera e propria unione dei partiti. Eletto al parlamento europeo nell'elezioni del 1999, lo stesso anno lasci\u00f2 la segreteria in favore di Pierluigi Castagnetti.\nIn seguito, non ostacol\u00f2 l'entrata nell'alleanza elettorale della Margherita delle elezioni politiche del 2001, che, trasformandosi in partito nel 2002, lo design\u00f2 come responsabile organizzativo.\nAll'interno della Margherita, rappresent\u00f2 i settori pi\u00f9 centristi, inizialmente prudenti sull'idea del Partito Democratico. Nel confronto che ci fu nel maggio del 2005 tra Romano Prodi e Francesco Rutelli, Marini sostenne quest'ultimo affermando la necessit\u00e0 della Margherita di presentarsi da sola al proporzionale.\nPresidenza del Senato.\nEletto senatore alle elezioni politiche del 2006, fu scelto come candidato alla presidenza del Senato, sfidante dell'altro candidato espresso dalla Casa delle Libert\u00e0, il senatore a vita Giulio Andreotti. Il 29 aprile 2006, con 165 voti, Marini divenne presidente del Senato della Repubblica Italiana, con una votazione (la terza) molto seguita dai senatori a causa della possibilit\u00e0 che Andreotti vincesse, sostenuto dalla Casa delle Libert\u00e0, dal senatore Cossiga e dal senatore Marco Follini.\nNel suo discorso di insediamento Franco Marini volle richiamare i suoi colleghi all'unit\u00e0 dichiarando:\nIl 21 febbraio 2007, dopo le dimissioni del governo guidato da Romano Prodi, era stato indicato come possibile nuovo Presidente del Consiglio di un eventuale governo tecnico. Tuttavia, pochi giorni dopo il governo Prodi si ripresent\u00f2 alle camere incassando nuovamente la fiducia.\nNel novembre del 2007 fu proposto dal senatore Lamberto Dini per sostituire Prodi in un eventuale governo istituzionale, ma Marini immediatamente rigett\u00f2 l'ipotesi. \nConcluse il mandato di presidente di Palazzo Madama il 28 aprile 2008, con l'elezione del suo successore, Renato Schifani.\nMandato esplorativo.\nIn seguito alla caduta del governo Prodi II, e nonostante il suo iniziale diniego ad assumere altri incarichi, il 30 gennaio 2008 il presidente della Repubblica Giorgio Napolitano confer\u00ec a Marini un incarico finalizzato alla verifica, entro un breve spazio temporale, della possibilit\u00e0 di consenso da parte della maggioranza e dell'opposizione su una riforma della legge elettorale e su un governo che assumesse le decisioni pi\u00f9 urgenti. Marini accett\u00f2 l'incarico. Tuttavia, il 4 febbraio 2008, dopo quattro giorni di consultazioni con tutti i gruppi parlamentari e con alcune rappresentanze delle parti sociali, si rec\u00f2 al Quirinale per rimettere il suo incarico nelle mani del presidente della Repubblica \u00abcon molto rammarico per l'impossibilit\u00e0 di raggiungere l'obiettivo\u00bb \u00abdi trovare una maggioranza per modificare in pochi mesi la legge elettorale\u00bb.\nImpegno nel Partito Democratico e ultimi incarichi.\nMarini partecip\u00f2 alla fondazione del Partito Democratico e fu il principale referente della corrente de \"I Popolari\", di matrice democristiana e cristiano sociale. Alle elezioni primarie del 2009 sostenne la candidatura di Dario Franceschini.\nSi present\u00f2 alle politiche del 2013 dopo aver chiesto un'ulteriore deroga al PD, ma non fu rieletto.\nIl 17 aprile 2013 fu indicato come candidato alla presidenza della Repubblica da parte del PD, dal PdL, da Scelta Civica, dall'UdC, dalla Lega Nord, da Fratelli d'Italia, dal Centro Democratico, dalle minoranze linguistiche (SVP, PATT, UpT), da Grande Sud e da Il Megafono - Lista Crocetta. Il suo nome, proposto in una rosa di nomi dal Segretario del PD Pier Luigi Bersani, fu ristretto poi in una terna (in cui figuravano anche Giuliano Amato e Massimo D'Alema) dal Presidente del PdL Silvio Berlusconi in cui fu scelto infine Marini per la prima votazione con il quorum pi\u00f9 alto. Tuttavia alla prima votazione non riusc\u00ec a raggiungere il quorum richiesto di 672 voti, fermandosi a 521. Con tale risultato Marini \u00e8 divenuto il primo candidato alla fine non eletto ad aver raggiunto in uno scrutinio la maggioranza assoluta dei voti, e il candidato non eletto col massimo numero di voti in un singolo scrutinio.\nNei giorni precedenti, ebbe uno scontro mediatico con il sindaco di Firenze Matteo Renzi, dopo che questi aveva criticato pubblicamente in televisione le candidature di Anna Finocchiaro e Franco Marini come possibili successori di Giorgio Napolitano parlando dell'elezione dello stesso come \"un dispetto al Paese\", scatenando molte polemiche nel mondo politico italiano. Sia Marini sia la Finocchiaro replicarono duramente alle dichiarazioni di Renzi.\nIl 14 novembre 2013 Marini fu nominato presidente del neonato Comitato storico-scientifico per gli anniversari di interesse nazionale, istituito presso la presidenza del Consiglio dei ministri, carica che ricopr\u00ec fino alle dimissioni rassegnate il 4 giugno 2018.\nMalattia e morte.\nA inizio gennaio 2021 fu colpito da COVID-19 e ricoverato all'ospedale San Camillo de Lellis di Rieti. A fine mese fu dimesso e dichiarato guarito; tuttavia alcuni giorni dopo fu ricoverato per complicazioni dovute a una riattivazione della malattia nella clinica Villa Mafalda di Roma, dove \u00e8 deceduto il 9 febbraio all'et\u00e0 di 87 anni. Dopo i funerali, svoltisi nella chiesa di San Roberto Bellarmino a Roma, ha ricevuto sepoltura nel cimitero comunale di San Pio delle Camere, suo paese di origine.\nVita privata.\nFranco Marini spos\u00f2 nel 1965 Luisa D'Orazi, conosciuta nel 1960, figlia di genitori attivi politicamente nelle file del PCI. Dalla loro unione nacque un figlio, Davide."}
{"id": "116085", "revid": "1442080", "url": "https://it.wikipedia.org/wiki?curid=116085", "title": "Alessandro Altobelli", "text": "Considerato uno dei migliori attaccanti italiani del secondo dopoguerra, ha legato il suo nome all', dove ha militato dal 1977 al 1988. Con la squadra nerazzurra ha disputato 466 partite e segnato 209 reti \u2013 secondo in assoluto alle spalle di Giuseppe Meazza (284) \u2013 vincendo uno scudetto (1979-1980) e due Coppe Italia (1977-1978 e 1981-1982).\nIn nazionale ha debuttato nel 1980 e partecipato a due campionati d'Europa (, ) e a due campionati del mondo (, ), oltre che al Mundialito. In maglia azzurra ha totalizzato 61 presenze e 25 reti, una delle quali nella finale del Mondiale 1982 contro la .\n\u00c8 il miglior marcatore nella storia della Coppa Italia grazie alle 56 reti realizzate, nonch\u00e9 il miglior cannoniere italiano in Coppa UEFA/Europa League con 25 gol. Inoltre, risulta essere il massimo cannoniere dell'Inter nella coppa nazionale e nelle competizioni UEFA per club, rispettivamente con 46 e 35 marcature (34 per le statistiche della UEFA). Pur essendo stato uno dei migliori realizzatori della sua epoca, non ha mai vinto la classifica dei marcatori della Serie A: sfior\u00f2 questo titolo nella stagione dello scudetto, quando segn\u00f2 un gol in meno del capocannoniere Roberto Bettega.\nCaratteristiche tecniche.\nSoprannominato \"Spillo\" per il fisico esile e longilineo, Altobelli era un centravanti dal repertorio completo: ambidestro, era in possesso di ottime doti tecniche e notevole abilit\u00e0 nel gioco aereo, nonch\u00e9 di grande velocit\u00e0 e prolificit\u00e0 sotto porta. Per via di tali caratteristiche, Pietro Vierchowod lo descrisse come un precursore di Marco van Basten, annoverandolo insieme all'olandese tra i pi\u00f9 forti attaccanti affrontati in carriera.\nCarriera.\nGiocatore.\nClub.\nCresciuto nel settore giovanile del , debutta in prima squadra nella stagione di serie C 1973-74 segnando sette gol e viene notato dal che lo acquista per farlo esordire in Serie B. Con le rondinelle disputa tre campionati, segnando 26 reti.\nNell'estate 1977 \u00e8 ingaggiato dall': esordisce in Serie A l'11 settembre, nella sconfitta interna (0-1) con il . Al termine della stagione, conquista la Coppa Italia segnando un gol al in finale. Nella stagione 1979-1980 si laurea campione d'Italia e rimane in corsa fino all'ultima giornata per il titolo di capocannoniere: autore di 15 gol \u2013 tra cui una tripletta alla nel derby d'Italia dell'11 novembre 1979 \u2013, viene preceduto di una marcatura Roberto Bettega. Bissa il successo in coppa nazionale nell'edizione 1981-1982, con un'altra rete in finale, questa volta al . Nell'annata 1983-1984 realizza una quaterna contro il . Il 26 agosto 1987, con una tripletta sempre contro il Catania diventa il miglior marcatore della coppa nazionale, salendo a 49 reti e scavalcando cos\u00ec Boninsegna (fermo a 48).\nTerminata l'esperienza in nerazzurro, anche per contrasti con l'allenatore Trapattoni, nell'estate 1988 si trasferisce ai rivali della Juventus. Rimane in bianconero per una sola stagione, riportando anche un serio infortunio che non gli permette di esprimersi al meglio.\nRitrovatosi svincolato, nel precampionato 1989 si aggrega inizialmente all', in massima serie; tuttavia, non trovando un accordo contrattuale con la societ\u00e0 marchigiana, in settembre scende di categoria tornando dopo dodici anni al Brescia, con cui gioca l'ultima sua stagione agonistica prima di ritirarsi alla conclusione del torneo cadetto 1989-1990.\nNazionale.\nViene convocato in nazionale dal CT Enzo Bearzot per la fase finale del organizzato dall'Italia, in sostituzione dello squalificato Rossi. \nEsordisce il 18 giugno 1980, a 24 anni, nella terza gara della fase a gironi pareggiata (0-0) contro il . Nella finale per il terzo posto, persa contro la , realizza un rigore della sequenza finale. Il 24 settembre successivo segna le prime reti in nazionale, realizzando una doppietta nella partita amichevole vinta per 3-1 contro il a Genova.\n\u00c8 protagonista al in Spagna, chiusosi con il trionfo italiano. In occasione della finale di Madrid dell'11 luglio contro la , subentra all'infortunato Graziani al 7' e segna nei minuti finali la rete del momentaneo 3-0.\nAl successivo in Messico \u00e8 il centravanti titolare dell'Italia e segna 4 dei 5 gol realizzati dagli \" Azzurri\" nella competizione; causa inoltre un'autorete nell'incontro della fase a gironi vinto 3-2 contro la (gara in cui fallisce anche un calcio di rigore). L'Italia viene tuttavia eliminata agli ottavi di finale dalla di Michel Platini.\nDopo il ritiro di Scirea, con il nuovo CT Azeglio Vicini diventa il vice-capitano dietro Antonio Cabrini, e veste la fascia in 8 occasioni tra la fine del 1986 e il 1987. Scende in campo per la prima volta con la fascia da capitano al braccio l'8 ottobre 1986, nell'amichevole vinta 2-0 contro la a Bologna.\nA 32 anni partecipa infine al in Germania Ovest, in cui subentra dalla panchina nelle 4 gare disputate dall'Italia, ed \u00e8 autore di un gol alla nella fase a gironi. La sua ultima presenza in nazionale rimane la semifinale europea persa 2-0 contro l' il 22 giugno 1988 a Stoccarda.\nConta 61 presenze e 25 reti in azzurro, risultando al sesto posto nella classifica dei marcatori (insieme a Baloncieri e Filippo Inzaghi): \u00e8 preceduto da Riva (35), Meazza (33), Piola (30), Baggio e Del Piero (27).\nDirigente.\nHa ricoperto il ruolo di direttore sportivo del dal 1995 al 1998, e in seguito di osservatore dell'Inter.\nDopo il ritiro.\nHa fatto parte della nazionale italiana di beach soccer, diventando capocannoniere dei mondiali del 1995 e 1996.\nNel novembre 1991 \u00e8 eletto consigliere comunale a Brescia tra le file della Democrazia Cristiana. Nel 1996 si \u00e8 candidato, per il centro-destra, alla Camera dei deputati nel collegio Brescia-Roncadelle: ottenendo il 34,8% dei voti \u00e8 stato sconfitto da Emilio Del Bono, rappresentante de l'Ulivo.\nA partire dagli anni 2000 ha svolto il ruolo di commentatore sportivo per BeIN Sports Arabia.\nDal settembre 2020 \u00e8 opinionista di \"A tutta rete\", programma domenicale di Rai 2 condotto da Marco Lollobrigida. Sar\u00e0 poi anche opinionista di \"Notti Europee\" in occasione dell\u2019Europeo e di \"90\u00ba minuto\", programmi condotti sempre da Marco Lollobrigida."}
{"id": "116086", "revid": "158913", "url": "https://it.wikipedia.org/wiki?curid=116086", "title": "J\u0101hiliyya", "text": "La giahiliiah (anche \u01e7\u0101\u1e23il\u012bja\u1e23 o j\u0101hiliyya, /d\u0292a\u02d0hi.li\u02d0jah/, in italiano: \"ignoranza\") \u00e8 il termine con cui i musulmani indicano il periodo precedente la missione profetica di Maometto del VII secolo.\nSecondo i musulmani si tratta quindi di \"ignoranza\" della verit\u00e0 salvifica che il Profeta dell'Islam avrebbe avuto l'incarico da Allah di svelare agli uomini col Corano.\nOggi il termine ha conosciuto nuova fortuna dal momento che i movimenti fondamentalisti islamici hanno preso a usarlo per indicare non tanto gli ambienti non musulmani, ma specialmente quelli che, ufficialmente musulmani, agiscono per\u00f2 in modo difforme da quanto quei movimenti reputano essere il pi\u00f9 puro e autentico Messaggio islamico.\nDa qui il neologismo \"giahilita\" usato da parti della stampa scritta e parlata nel riferire di queste polemiche, per buona parte interne al mondo musulmano.\nStoria.\nI primi studi orientalistici si debbono a Edward Pococke (\"Specimen historiae Arabum\", Oxford 1649), seguiti poco pi\u00f9 di due secoli dopo da Ernst Osiander (\"Studien \u00fcber die vorisl\u00e4mische Religion der Araber\", in: \"ZDMG\", 7 (1853), pp. 463-505), da Ludolf Krehl (\"\u00dcber die Religion der Araber\", Leipzig, 1863) e infine da Julius Wellhausen (\"Reste arabischen Heidentums\", Berlin-Leipzig, W. De Gruyter &amp; Co., 1887).\nNel VI secolo, la Penisola arabica e la fascia arida e desertica che va dal golfo di Aqaba alla depressione del Giordano e alla Siria, era abitata, nelle sue aree centrali e settentrionali, da trib\u00f9 nomadi indipendenti mentre in quelle meridionali erano attive, sotto il nome di Himyariti (i latini \"Homerites\"), gli eredi dei grandi regni sabei, del Hadramawt, del Qataban, di Awsan e dei Minei, tutte culture sedentarie estremamente progredite nelle conoscenze idrauliche e assai attive fin da prima del secondo millennio a.C. nel commercio dei cosiddetti \"aromata\", fra cui il famoso incenso, assai richiesti in area mediterranea, mesopotamica e iranica. La via dell'incenso era infatti una pista carovaniera che si snodava dai porti arabi sul Mar Rosso e il Golfo Persico, dove giungevano le preziose merci da Cina, India ed Etiopia, verso la Siria e l'Armenia, punteggiata da favolose citt\u00e0 sorte in mezzo alle aree desertiche proprio grazie all'arricchimento con il traffico delle spezie: oltre all'\"Arabia felix\" (il ricco Yemen), le citt\u00e0 carovaniere di Petra, Palmira, Baalbek, Jerash o Bosra.\nI beduini (da \"badw\", cio\u00e8 abitante della \"b\u0101diya\", la steppa desertica) erano invece dediti al piccolo e grande nomadismo a causa del loro speciale modo di produzione che si legava strettamente all'allevamento di ovini e del dromedario (arabo \"jamal\", collettivo \"ibil\") e assaltando altri gruppi nomadi o le carovane dei mercanti. Erano politeisti e il santuario di Mecca era forse il pi\u00f9 importante centro di incontro sia religioso sia commerciale, quanto meno nella regione del \u1e24ij\u0101z. Tutta l'area viveva di un fecondo equilibrio, ormai pluri-millenario, tra gli abitanti sedentari delle citt\u00e0 e le trib\u00f9 nomadi del deserto, i cui contatti generavano una buona prosperit\u00e0 per entrambi.\nL'area era contesa o influenzata dall'Impero bizantino e da quello persiano sasanide: i primi avevano favorito la nascita del regno arabo dei Ghassanidi, tra Petra e Palmira, mentre il secondo appoggiava quello dei Lakhmidi il cui centro era al-\u1e24\u012bra. L'Impero di Axum infine, alleato di Bisanzio e centro di cultura cristiana-monofisita, aveva conquistato lo Yemen, ripreso poi a fine del VI secolo dai Persiani: la guerra etiopico-persiana rovin\u00f2 gravemente la florida economia yemenita, distruggendo il vitale sistema di dighe a canali che garantiva la fertilit\u00e0 straordinaria della regione. La riduzione delle aree coltivabili e delle oasi di ristoro sconvolse i traffici dei beduini, privati ormai delle derrate fresche e dei luoghi di abbeverata yemeniti, e costrinse un'ampia fetta di popolazione a migrare verso nord, aumentando la presenza umana e l'importanza di citt\u00e0 quali La Mecca, Yathrib e \u1e6c\u0101\u02beif.\nAll'inizio del VII secolo, Maometto riusc\u00ec a fare degli Arabi una nazione, fondando uno Stato dai marcati tratti teocratici.\nPoliteismo arabo.\nI riti e i culti praticati dagli arabi fino al VI secolo provenivano in larga parte dagli antichi regni vicini, come quello dei Moabiti, degli Edomiti e dei Nabatei, di cui furono adottati e in parte trasformati soprattutto i connotati astrali e i mitologemi. La ricchezza di divinit\u00e0, soprattutto femminili, presentava similarit\u00e0 con le divinit\u00e0 babilonesi e fenicie. I beduini inoltre, costituendo una realt\u00e0 nomade che facilmente entrava in contatto con altre popolazioni, avevano assimilato anche usi e tradizioni di un popolo che era molto affine per origini etniche, lingua e tradizioni, quello ebraico, tanto che nel VI secolo era diffusa una sorta di \"monoteismo imperfetto\", quello degli \u0127an\u012bf, una devozione cio\u00e8 al Dio di Abramo, progenitore comune secondo la \"Genesi\" di ebrei e arabi, affiancata al culto di idoli, tra i quali quello dei \"bethel\" era fondamentale: si trattava di pietre di origine celeste, come la famosa Pietra Nera della Mecca, portata secondo la tradizione islamica dall'angelo Jibr\u0101\u02be\u012bl e anneritasi per i peccati degli uomini. Nel santuario della Ka\u02bfba, al cui esterno \u00e8 tutt'oggi presente, confluivano periodicamente molte trib\u00f9 beduine e numerose popolazioni sedentarie per i riti panarabi del \"\u1e24ajj\" preislamico.\nLa religione nelle aree centrali e occidentali arabiche - che gli storici delle religioni qualificano come enoteismo, nel senso che ogni trib\u00f9 aveva una divinit\u00e0 protettrice, pur non negando l'esistenza di altre divinit\u00e0 protettrici di altri gruppi umani - vedeva in Hijaz la prevalenza del culto di tre divinit\u00e0, Manat, al-Uzza e Allat, quest'ultima citata anche da Erodoto, subordinate a un Dio pi\u00f9 importante ma senza santuario n\u00e9, forse, rappresentazione visibile: Allah. Poi vi era un'infinit\u00e0 di spiriti (\"jinn\") e divinit\u00e0 minori, che venivano rappresentate da rocce, alberi o alture.\nMonoteismo nella Penisola arabica.\nGli Abissini avevano per conto loro diffuso nella Penisola arabica il Cristianesimo secondo la dottrina monofisita (o miafisita), che sosteneva che Cristo avesse una natura ibrida divina e umana. I Persiani invece vi avevano importato lo zoroastrismo e il Cristianesimo nestoriano (secondo il quale in Cristo avevano convissuto due persone, rigidamente separate, una divina e una umana, unite solo moralmente). Alcune trib\u00f9 beduine erano state infine convertite interamente al Cristianesimo.\nEsistevano inoltre non poche comunit\u00e0 ebraiche (sia ortodosse che eretiche) nelle citt\u00e0 principali, compresa La Mecca e soprattutto Medina, con numerosi commercianti ed agricoltori.\nNel nord della penisola, diverse trib\u00f9 si erano convertite a una forma particolare di Cristianesimo giudaizzante, derivato dall'antica \"eresia Ebionita\".\nCon l'inizio della predicazione di Maometto nel 610 la vita della Mecca fu trasformata per sempre."}
{"id": "116093", "revid": "287204", "url": "https://it.wikipedia.org/wiki?curid=116093", "title": "Esametro dattilico", "text": "Lesametro dattilico o esametro eroico, spesso chiamato semplicemente esametro, \u00e8 il pi\u00f9 antico e il pi\u00f9 importante tipo di verso in uso nella poesia greca e latina, usato in particolar modo per la poesia epica o poesia didascalica. Secondo le definizioni della metrica classica esso consiste in una esapodia dattilica catalettica \"in disyllabum\", ossia di un verso formato da sei piedi (esapodia) dattilici (maggiormente composti da: formula_1formula_2formula_2), di cui l'ultimo manca di una sillaba (catalettico), risultando quindi di due sillabe (\"in disyllabum\"), secondo lo schema:\nStoria.\nL'origine dell'esametro rimonta alla protostoria del mondo greco: gli studiosi hanno vivacemente dibattuto sulla possibilit\u00e0 che esso fosse gi\u00e0 in uso in et\u00e0 micenea, senza raggiungere risultati definitivi. La tesi pi\u00f9 accreditata, sostenuta da Gregory Nagy, \u00e8 che l'esametro sia l'espansione, originariamente isosillabica, di un ferecrateo. \nSuccessivamente, durante l'et\u00e0 buia seguita al crollo di Micene, i mutamenti fonetici legati alla contrazione determinarono la comparsa della caratteristica equivalenza fra due sillabe brevi e una sillaba lunga, e la possibilit\u00e0 di sostituire il dattilo con lo spondeo. Fosse gi\u00e0 stato usato oppure no nel II millennio a.C., l'esametro aveva senza dubbio alle spalle una storia di secolare elaborazione orale da parte degli aedi prima di approdare alla pi\u00f9 antica forma a noi nota, quella omerica, una forma che, nonostante le numerose anomalie rispetto alle epoche posteriori, \u00e8 frutto di una tecnica raffinata. Dopo Omero, nell'et\u00e0 arcaica fu ancora usato per la poesia eroica (poemi ciclici) e per quella didascalica di Esiodo; gli stessi poeti lirici lo usarono talvolta, non solo nel distico elegiaco, ma anche come metro autonomo, come \u00e8 il caso degli epitalami di Saffo. Meno nota \u00e8 invece la sua evoluzione in et\u00e0 classica, a causa delle numerose lacune della nostra conoscenza della letteratura dell'epoca.\nIl verso conobbe poi un nuovo periodo di grande vitalit\u00e0 in epoca ellenistica, con la ripresa, da parte dei poeti alessandrini, della poesia epica (in particolare con Apollonio Rodio), dell'epillio (l'Ecale di Callimaco), degli Inni in stile omerico (gli \"Inni\", sempre di Callimaco), e della poesia didascalica (Arato di Soli). Gli alessandrini, ed in particolare Callimaco, il cui esempio fece scuola, affinarono il verso omerico, restringendo il numero degli schemi ammessi rispetto a quello omerico; la tendenza al sempre maggior virtuosismo metrico rest\u00f2 una costante nella poesia di epoca romana e raggiunse il suo culmine, al termine dell'et\u00e0 antica, nelle Dionisiache di Nonno: rispetto ai 32 schemi dell'esametro omerico, Nonno ne ammette solo 9, in un'et\u00e0 in cui il senso della quantit\u00e0 andava perdendosi (sebbene si riscontri la tendenza sempre pi\u00f9 pronunciata, soprattutto nella seconda parte di verso, a far coincidere \"ictus\" metrico e accento tonico delle parole).\nDalla Grecia, l'esametro in et\u00e0 ellenistica fu introdotto nella letteratura latina ad opera di Ennio, adattandosi alle diverse possibilit\u00e0 espressive della lingua latina (ad esempio le figure di suono giocano un ruolo molto pi\u00f9 importante nella poesia latina che in quella greca), affinandosi progressivamente prima con Lucrezio e Catullo, e quindi con i poeti di et\u00e0 augustea, in primo luogo Virgilio ma anche Orazio, per poi restare in uso sino alla tarda antichit\u00e0 e oltre.\nUso.\nL'esametro, verso \"eroico\" per definizione, rimase sempre strettamente legato alla poesia epica, tanto in Grecia quanto a Roma: i poemi omerici, le Argonautiche, le Dionisiache, e a Roma l'Eneide sono i massimi capolavori di questo genere, a cui si affiancano l'epillio (come l'Ecale di Callimaco, o il carme 64 di Catullo) e, specialmente a Roma, l'epica storica, rappresentata tanto dai perduti \"Annales\" di Ennio quanto dai \"Pharsalia\" di Lucano. Accanto alla poesia epica, divenne, da Esiodo in poi, il metro della poesia didascalica: a Roma questo suo uso sar\u00e0 sancito dal \"De rerum natura\" di Lucrezio, e si manterr\u00e0 vivo sino all'et\u00e0 tardoantica; mentre prima, con Lucilio e poi con Orazio, in un adattamento che \u00e8 tipicamente romano, l'esametro diviene anche il metro della satira e dell'epistola in versi. Grazie all'opera di Teocrito e di Virgilio, esso divenne inoltre il metro della poesia bucolica. Raro invece fu il suo utilizzo nel campo della poesia lirica, sia nel mondo greco sia nel mondo romano: Saffo, tuttavia, lo us\u00f2 nei suoi epitalami, e fu ripresa in ci\u00f2 da Catullo.\nStruttura.\nLo schema di base dell'esametro, \u00e8, come si \u00e8 detto: formula_1formula_2formula_2formula_1formula_2formula_2formula_1formula_2formula_2formula_1formula_2formula_2formula_1formula_2formula_2formula_1 X.\nDal momento che la quantit\u00e0 dell'ultima sillaba \u00e8 indifferente, l'ultimo piede pu\u00f2 essere tanto uno spondeo quanto un trocheo; per gli altri piedi l'unica sostituzione ammessa al dattilo \u00e8 lo spondeo.\nLa soluzione del dattilo in uno spondeo \u00e8 \"possibile\" in tutti i primi cinque piedi, ma non \u00e8 egualmente frequente: il quinto piede, in particolare, \u00e8 di norma un dattilo e la tendenza dell'esametro pi\u00f9 tardo \u00e8 quella di evitare sempre pi\u00f9 le agglomerazioni di spondei, soprattutto nella seconda parte del verso. I piedi in cui lo spondeo si incontra pi\u00f9 di frequente sono il terzo e il secondo.\nA seconda dei differenti schemi metrici, si distinguono vari tipi di esametri:\nProprio in virt\u00f9 delle cesure, come cerniere metriche vere e proprie, e della libert\u00e0 di quantit\u00e0 di sillabe brevi e lunghe, si ritiene che l'esametro possa derivare da un'antica forma di lirica corale epica, passata poi alla declamazione. L'esametro si pu\u00f2 formare attraverso l'unione dei cola in un solo verso, attraverso le possibili combinazioni:\nAd esempio hemiepes femminile + enoplio = esametro con cesura pentemimere; oppure alcmanio + reiziano = esametro con cesura eftemimere.\nHemiepes.\nL'hem\u00ecepes (o mezzo piede) \u00e8 il \"colon\" costitutivo di alcuni versi greci, come il pentametro dattilico (usato per il componimento del distico elegiaco), il giambelego, l'elegiambo. Esso si distingue in:\nPause metriche.\nA causa della sua lunghezza, l'esametro necessita di una o due pause al suo interno, che possono assumere la forma di una dieresi, allorquando essa si trovi tra due piedi, o di una cesura, nel momento in cui si trova dentro di un piede. L'esametro ammette cinque pause:\nIn generale, le pause pi\u00f9 comuni sono la pentemimera e quella dopo il terzo trocheo; la tritemimera compare solo se nel verso \u00e8 presente un'altra cesura, di solito un'eftemimera; anche la dieresi bucolica spesso appare in combinazione con un'altra pausa. \nLa distribuzione di queste pause varia in maniera considerevole a seconda degli esempi considerati. In Omero, la pentemimera \u00e8 altrettanto frequente di quella dopo il terzo trocheo, ma la sua frequenza diminuisce nella poesia alessandrina e diviene ancora pi\u00f9 rara nei poeti tardoantichi, che usano anche molto raramente la dieresi bucolica. Nell'esametro latino, al contrario, la cesura dopo il terzo trocheo \u00e8 piuttosto rara, mentre non \u00e8 infrequente l'eftemimera da sola, ed \u00e8 ricercata la combinazione pentemimera-eftemimera; la dieresi bucolica \u00e8 sempre preceduta da un'altra cesura.\nAlcuni esempi di cesure.\n (Iliade, I, 1) (pentemimera)\n (Odissea, I, 1) (cesura dopo il terzo trocheo e dieresi bucolica)\n (Iliade II 173) (tritemimera ed eftemimera)\n\"Arma virumque cano / Troiae / qui / primus ab oris \"(Eneide I 1) (pentemimera, eftemimera e dieresi bucolica)\n\"Obruit Auster aqua involvens / navemque virosque\" (Eneide VI 336) (eftemimera)\n\"Quidve dolens / regina deum / tot volvere casus\" (Eneide I 9) (tritemimera ed eftemimera)\n\"Dic mihi, Damoeta, / cuium pecus? / An Meliboei?\" (Bucoliche, III, 1) (pentemimera e dieresi bucolica)\nPonti.\nPer ponte o zeugma (da non confondersi coll'omonima figura retorica) si intende un punto del verso in cui si evita di far terminare le parole. Nell'esametro, si possono riscontrare questi ponti:"}
{"id": "116095", "revid": "320578", "url": "https://it.wikipedia.org/wiki?curid=116095", "title": "Ciclo di Wilson", "text": ""}
{"id": "116096", "revid": "1784425", "url": "https://it.wikipedia.org/wiki?curid=116096", "title": "Yuval Ne'eman", "text": "Attivo contro gli inglesi in Palestina nel 1946-'47, divenne capitano della forze di difesa israeliane nel 1947, deputato direttore dei servizi di spionaggio della difesa nel 1955-57 e \"attach\u00e9\" della difesa a Londra nel 1958-60.\nNel 1962 ha proposto, indipendentemente da Murray Gell-Mann, la simmetria cosiddetta \"Eightfold way\" (via ottupla o via dell'ottetto) degli adroni. \u00c8 stato professore di fisica a Tel Aviv tra il 1965 ed il 1973, in seguito presso l'Universit\u00e0 del Texas ad Austin e, tra il 1979 ed il 1997 direttore del Sackler Institute of Advanced Studies.\nHa fondato il partito politico di destra Tehiya ed \u00e8 stato membro della Knesset tra il 1982 ed il 1992, con incarichi ministeriali nella sfera delle scienze e dello sviluppo. Nel 1983 ha fondato l'Agenzia Spaziale Israeliana."}
{"id": "116097", "revid": "92723", "url": "https://it.wikipedia.org/wiki?curid=116097", "title": "Ted Nugent", "text": "La sua carriera ebbe inizio nel 1965 quando fond\u00f2 gli Amboy Dukes, gruppo di Chicago con cui ottenne un moderato successo (in particolare con \"Journey to the Center of the Mind\" del 1968) fino alla prima met\u00e0 degli anni 1970. Fu dalla met\u00e0 del decennio che il chitarrista avvi\u00f2 il proprio progetto solista, col quale diverr\u00e0 pi\u00f9 noto. Durante i primi anni Novanta ha inoltre preso parte al supergruppo Damn Yankees, formato con Tommy Shaw (ex chitarrista degli Styx) e Jack Blades (ex bassista dei Night Ranger).\nParallelamente alla sua carriera musicale, Nugent \u00e8 stato da sempre oggetto di polemiche per le nette posizioni politiche dimostrate: apertamente di destra e schierato con il Partito Repubblicano, \u00e8 uno strenuo sostenitore della liberalizzazione delle armi (sulla base del disposto del secondo emendamento della Costituzione statunitense) e della caccia adottando inoltre posizioni contrarie all'uso di droghe.\nHa ricevuto numerosi soprannomi tra cui \"The Motor City Madman\", \"The Nuge\", \"Uncle Ted\", \"Terrible Ted\", \"Sweaty Teddy\", \"Deadly Tedly\", \"Great Gonzos\" e \"Theodocious Atrocious\".\nStoria.\nGli esordi.\nNato il 13 dicembre 1948, a Detroit, Michigan, Nugent inizi\u00f2 a interessarsi al rock &amp; roll da ragazzino, mentre suo padre gli trasmise le ideologie che in seguito diverranno caratteristica del suo personaggio. Sotto la guida del maestro di chitarra Joe Podorsek della Capitol School of Music nella Grand River Avenue, Nugent inizi\u00f2 a esercitare la professione di chitarrista nel 1957. Il suo debutto dal vivo, a 10 anni di et\u00e0, fu al Michigan State Fairgrounds nell'estate del 1958 con Joe Podorsek. Negli anni sessanta form\u00f2 le sue prime band, tra le quali i Royal High Boys e i Lourdes, traendo ispirazione dal blues rock britannico di gruppi come the Rolling Stones e the Yardbirds.\nNugent venne all'attenzione nazionale con i The Amboy Dukes, gruppo che pubblic\u00f2 una serie di dischi tra la fine degli anni sessanta e primi settanta. Fu in questo periodo che Ted inizi\u00f2 a suonare il modello di chitarra Gibson Byrdland, modello che fu associato al suo personaggio durante tutta la sua carriera. Gli altri membri del gruppo non condividevano lo stile di vita di Nugent, come mostrato nel singolo psychedelic rock \"Journey to the Center of the Mind\", che in seguito Nugent afferm\u00f2 non sapeva trattasse l'essere \"sotto l'influenza\" (di droghe). Il gruppo si costru\u00ec una certa reputazione. Dal 1967 gli Amboy Dukes avevano pubblicato diversi album, riuscendo a emergere all'interno della scena rock di Detroit.\nCon il frequente cambiare dei componenti del gruppo, Nugent rimase l'unico membro costante, e infine decise di cambiare il nome del gruppo in \"Ted Nugent &amp; the Amboy Dukes\" a partire dagli anni settanta, pubblicando gli album \"Survival of the Fittest\" del 1971, \"Call of the Wild\" del 1973 e \"Tooth, Fang &amp; Claw\" del 1974. Mentre nessuno di questo lavori spicc\u00f2 nelle classifiche, Nugent e i suoi compagni vennero selezionati per prendere parte a un concerto nel quale il chitarrista partecip\u00f2 ad una sfida con altri musicisti, tra cui Wayne Kramer degli MC5 e Frank Marino dei Mahogany Rush tra gli altri.\nCarriera solista.\nAnni 1970.\nDalla met\u00e0 degli anni Settanta, Nugent decise di accantonare definitivamente il nome degli Amboy Dukes per dare inizio al proprio progetto solista. La prima band di supporto con cui Ted esord\u00ec fu composta dal secondo chitarrista/cantante Derek St. Holmes, l'ex bassista degli Amboy Dukes Rob Grange, ed il batterista Cliff Davies. Dal 1975, la nuova band firm\u00f2 con lo stesso management degli Aerosmith (Leber &amp; Krebs), cos\u00ec come con la loro stessa etichetta, la Columbia Records. Il primo disco, l'omonimo \"Ted Nugent\", venne pubblicato nel novembre del 1975 e prodotto da Tom Werman (Cheap Trick, Molly Hatchet, Blue \u00d6yster Cult). I primi passi di Nugent verso la carriera solista si rivelarono un successo, permettendo al debutto di posizionarsi nella classifica di Billboard Top 30. La band colp\u00ec immediatamente il pubblico heavy metal/hard rock, grazie anche alle spettacolari esibizioni live. Il brano \"Stranglehold\" \u00e8 stato inserito al 31\u00ba posto dei migliori assoli dalla rivista Guitar World.\nMa i rapporti tra Nugent e il resto del gruppo iniziarono a deteriorasi; Nugent voleva il completo controllo della band, mentre i musicisti pretendevano maggior \"democrazia\". Questi attriti interni provocarono l'allontanamento di St. Holmes, proprio poco prima delle sessioni per il secondo album. L'anno successivo, dopo il successo ottenuto, Nugent incise il secondo capitolo, \"Free-for-All\", al quale partecip\u00f2 un allora poco conosciuto Meat Loaf come corista. Dopo la pubblicazione, il gruppo part\u00ec per i tour di supporto negli Stati Uniti al fianco dei Black Sabbath, nel dicembre 1976. Nel 1977, terminati i tour di successo in patria, il gruppo riaccolse il cantante St. Holmes nella formazione e pubblic\u00f2 il terzo album \"Cat Scratch Fever\", il pi\u00f9 famoso all'interno della sua vasta discografia. Ospite dell'album il bassista dei Bad Company Boz Burrell.\nL'album ebbe grande successo dominando le classifiche, e permettendo al gruppo intensi tour nelle arene nazionali. Il singolo omonimo venne trasmessa in radio, divenendo il brano pi\u00f9 famoso dell'artista che lo accompagner\u00e0 durante tutta la sua carriera, mentre \"Wang Dang Sweet Poontang\" contribu\u00ec a renderlo una leggenda del rock. Con l'ascesa di popolarit\u00e0, Nugent enfatizz\u00f2 il suo ruolo di Wildman o \"uomo delle caverne\", presentandosi nudo in perizoma, con stivali alle ginocchia, o vestendo pelle animale, code di coyote, copricapi indiani, spesso agitando una fune durante le esibizioni come Tarzan. Come altri gruppi rock degli anni '70 (Kiss, Cheap Trick, Peter Frampton, ecc), Nugent decise di realizzare un live album per proiettare la sua carriera ad un livello di notoriet\u00e0 ancora superiore; nel febbraio del 1978 usc\u00ec infatti il suo primo album dal vivo, \"Double Live Gonzo\", probabilmente uno dei live pi\u00f9 grezzi mai registrati, che scal\u00f2 la classifica di Billboard piazzandosi alla posizione n\u00b0 13. \nIn seguito, St. Holmes e Grange abbandonarono il gruppo per formare i St. Paradise nel 1978 assieme all'ex batterista dei Montrose Denny Carmassi. St. Holmes cre\u00f2 anche un progetto di breve vita chiamato Whitford/St. Holmes assieme al chitarrista degli Aerosmith Brad Whitford. I due vennero sostituiti nella band di Nugent dal cantante Charlie Huhn e l'ex bassista dei Dirty Angel David Hull, con cui il chitarrista incider\u00e0 il prossimo album \"Weekend Warriors\", nel novembre del 1978. L'anno successivo Hull venne sostituito da Walter Monohan e in seguito si un\u00ec all'ex chitarrista degli Aerosmith Joe Perry nel suo nuovo progetto, i Joe Perry Project. Con il nuovo membro, Nugent pubblic\u00f2 il quinto album \"State of Shock\", nel 1979. In quel periodo cadde in bancarotta a causa di alcuni affari fallimentari male amministrati.\nAnni 1980.\nIl disco con il quale Nugent esord\u00ec negli anni ottanta fu \"Scream Dream\", realizzato nel 1980, continuando sulla scia del successo di \"Double Live Gonzo\". Huhn entr\u00f2 nella band di Gary Moore e in seguito nei tedeschi Victory. Nugent pass\u00f2 poi alla Atlantic Records durante il tardo 1981, reclutando nuovamente St. Holmes, e rinnovando la sezione ritmica con il bassista Dave Kiswiney e il batterista dei Vanilla Fudge e Cactus, Carmine Appice.\nQuesta formazione dar\u00e0 alla luce il settimo album in studio, intitolato semplicemente \"Nugent\", nel 1982. Il chitarrista si orient\u00f2 verso il pop-metal, stile molto in voga negli anni ottanta, accantonando il rock &amp; roll grezzo che lo aveva portato al successo inizialmente. In questo periodo Nugent vedr\u00e0 la sua fama ridimensionarsi sempre di pi\u00f9, con conseguente calo nelle vendite dei dischi. Dopo alcuni diverbi interni, il chitarrista decise di riallestire una formazione completamente rivoluzionata. Il nuovo cantante fu l'inglese Brian Howe, nativo di Portsmouth, ex membro della NWOBHM band White Spirit, mentre il resto della formazione era il trio proveniente dalla band di Billy Squier, composto dal bassista Doug Lubahn, il batterista Bobby Chouinard e il tastierista Alan St. John. Con questa formazione Nugent incise \"Penetrator\" nel 1984. Tuttavia, la band che suon\u00f2 un'unica data in Gran Bretagna al Hammersmith Odeon nel febbraio 1984 era composta da Howe, il bassista Mark Boals, in precedenza cantante dei Savoy Brown e poi della band di Yngwie Malmsteen, il tastierista/chitarrista dei 707 Tod Howarth ed il batterista Cliff Davies.\nNel 1986 Nugent fece un cameo nella serie TV Miami Vice, recitando sarcasticamente la parte di uno spacciatore di droga, in un episodio. In seguito Howe abbandon\u00f2 il gruppo e si un\u00ec alla riunione dei Bad Company, mentre Nugent pubblic\u00f2 il nono album \"Little Miss Dangerous\" nel 1986, che vide la partecipazione di un gran numero di ospiti, tra questi: Jaime St. James e Tommy Thayer dei Black 'N Blue come coristi, il batterista Carmine Appice e l'ex batterista dei Riot e Adam Bomb Sandy Slavin, l'ex bassista dei The Babys Ricky Phillips, l'ex membro dei Spirit e Jo Jo Gunne Jay Ferguson e le parti di batteria di Michael Mason. L'ex membro dei The Allman Brothers Band e Alice Cooper Duane Hitchings contribu\u00ec come batterista e tastierista. L'ex chitarrista di Tane Cain Dave Amato svolse il ruolo di cantante assieme a Nugent.\nLo stesso anno Nugent partecip\u00f2 come ospite al disco dei Berlin \"Count Three &amp; Pray\". L'ultima formazione del chitarrista ebbe breve vita: Amato raggiunger\u00e0 i REO Speedwagon, e dal 1988 St. Holmes e Kiswiney annunceranno il loro ritorno al fianco di Ted assieme al nuovo batterista Pat Marchino. Il risultato di quest'unione fu \"If You Can't Lick 'Em...Lick 'Em\", che vedeva i contributi di Jon Bon Jovi e Richie Sambora dei Bon Jovi come compositori per la traccia \"That's The Story Of Love\". Ted approd\u00f2 in Gran Bretagna agli inizi del 1988 per promuovere l'album, con un'unica data al Hammersmith Odeon, supportato dai Krokus.\nAnni 1990.\nVerso la fine del decennio, Nugent raggiunse il supergruppo Damn Yankees, composto dal bassista dei Night Ranger Jack Blades, l'ex chitarrista degli Styx Tommy Shaw, e il batterista Michael Cartellone. Questa formazione diede alla luce un disco omonimo nel 1990, che ottenne un grande successo grazie alla power ballad \"High Enough\", rivitalizzando la carriera di Nugent. Il tour statunitense dei Damn Yankees si svolse nello stesso periodo della guerra del golfo e Nugent rese pubbliche varie dichiarazioni patriottiche, che si trasformarono in polemica quando venne arrestato e multato dopo aver lanciato una freccia infuocata su un pupazzo raffigurante Saddam Hussein.\nIl progetto Damn Yankees ebbe breve vita; dopo il secondo album \"Don't Tread\" (1992), il gruppo annunci\u00f2 lo scioglimento. Nel 1991 la Thunderbolt Records pubblic\u00f2 due dischi di vecchio materiale, rispettivamente \"Over the Top\" e \"On the Edge\", che pur contenendo materiale risalente al periodo degli Amboy Dukes, vennero accreditati a Ted Nugent.\nQuello stesso anno, la band statunitense heavy metal Nitro di Michael Angelo Batio, pubblic\u00f2 come singolo la reinterpretazione di \"\"Cat Scratch Fever\", inclusa nel disco \"H.W.D.W.S.\". L'anno successivo, anche i Mot\u00f6rhead incisero la stessa cover nel disco \"March \u00f6r Die\". Sempre nel 1992 i rapper Beastie Boys pubblicarono il disco \"Check Your Head\" nel quale inserirono come introduzione nella traccia \"The Biz Vs. The Nuge\" un campionamento del brano strumentale di Nugent \"Home Bound\"\" (tratto dal disco \"Cat Scratch Fever\"). Ma i tributi al \"Motor City Madman\" continuarono quando la nota punk rock band Ramones reinterpret\u00f2 la famosa traccia dei The Amboy Dukes \"\"Journey to the Center of the Mind \", che inserirono come brano d'apertura nel loro cover album \"Acid Eaters\", edito nel 1993. Nugent riprese la carriera solista e nel 1995 pubblic\u00f2 il dodicesimo album \"Spirit of the Wild\" che vide il ritorno di Derek St. Holmes alla voce.\nAltri musicisti coinvolti furono il bassista Michael Lutz e il ritrovato Denny Carmassi che aveva avuto un'esperienza negli Heart. Tuttavia St. Holmes sciolse nuovamente i rapporti col chitarrista, e si dedic\u00f2 a un progetto solista pubblicando il disco \"Now And Then\" e in seguito form\u00f2 una superband chiamata Big People, che includeva nella formazione il chitarrista dei 38 Special Jeff Carlisi e Pat Travers. Nel 1997 Nugent partecip\u00f2 a un concerto dei Metallica, il 22 febbraio al Palace of Auburn Hills, Michigan, quando suon\u00f2 con il gruppo \"Stranglehold\".\nNel 1998 Nugent fond\u00f2 un proprio marchio di carne in scatola, il Gonzo Meat Biltong. Torn\u00f2 ad occuparsi dell'attivit\u00e0 musicale nel 1999 partecipando al tour \"Rock Never Stops\" con altri gruppi anni 1980 tra i quali Slaughter, Quiet Riot, Night Ranger, e poi partecip\u00f2 come ospite speciale a un tour dei Kiss in America. Nel frattempo, l'ex batterista di Whitesnake, Black Oak Arkansas e Ozzy Osbourne Tommy Aldridge venne scelto come batterista. Durante gli anni 1990 furono pubblicate anche diverse raccolte di vecchio materiale di Nugent: nel 1993 fu stampato il cofanetto da 3\u00a0cd \"Out of Control\", nel 1997 l'album dal vivo \"Live at Hammersmith '79\", mentre nel 1999 vennero rimasterizzati e aggiornati con alcune tracce i primi tre album dalla Epic/Legacy Records.\nNello stesso periodo usc\u00ec una raccolta dei the Amboy Dukes di 18 brani intitolata \"Loaded for Bear\". Nugent fu anche protagonista di una puntata del programma di VH1 \"Behind the Music\". Nel 1999 i Pantera parteciparono alla colonna sonora del film dedicato ai Kiss \"Detroit Rock City\", con la reinterpretazione di \"\"Cat Scratch Fever\". Questa versione venne in seguito inclusa anche nella loro raccolta \"\" nel 2003.\nAnni 2000.\nNugent venne poi coinvolto nelle registrazioni del terzo album dei Damn Yankees nel 2000. Tuttavia, nonostante le sessioni fossero state completate e incise per la Portrait Records, queste rimasero non pubblicate. Ted continu\u00f2 la sua attivit\u00e0 live nel nuovo millennio, suonando da spalla ai Kiss nel loro tour d'addio nel 2000, e pubblicando il terzo album live della sua carriera, \"Full Bluntal Nugity\", nel 2001. Registrato in occasione dell'evento di capodanno del 2000 al Palace of the Auburn Hills nel Michigan con una formazione composta da Tommy Clufetos alla batteria e Marco Mendoza al basso. Entrambi i musicisti avevano appena completato un tour mondiale con i Thin Lizzy poco prima di entrare nella band di Nugent. Dall'estate 2001 Nugent torn\u00f2 in tour negli Stati Uniti con i Lynyrd Skynyrd e Deep Purple. Durante il tour di Nugent di quell'anno suon\u00f2 per oltre 2.000 lavoratori della Ford Motor Company gratuitamente a Clarkston (Michigan). Nello stesso anno pubblic\u00f2 la propria autobiografia intitolata \"God, Guns, &amp; Rock n' Roll\". Ritorn\u00f2 quindi in studio per incidere il nuovo brano \"Comin' Down Hard\", poi utilizzato per la colonna sonora del film \"Escanaba In Da Moonlight\" (2001).\nCon Aldridge e Mendoza non disponibili, il chitarrista chiam\u00f2 il bassista dei Brownsville Station Michael Lutes e il batterista Tommy Coufetos Jr. per queste registrazioni. Durante il tour Aldridge si infortun\u00f2, sostituito definitivamente da Coufetos Jr. Sempre nel 2001 la Cleopatra Records pubblic\u00f2 un album tributo a Nugent intitolato \", al quale parteciparono svariati musicisti come Jake E. Lee, DJ Ashba, Randy Castillo, Jani Lane, John Corabi e molti altri. Nel 2002 il chitarrista annunci\u00f2 la pubblicazione del nuovo album \"Craveman\", al quale parteciparono ospiti come Steven Tyler e Joe Perry degli Aerosmith, James Hetfield dei Metallica, Sheryl Crow, Kid Rock e Billie Joe Armstrong dei Green Day. La formazione che registr\u00f2 le sessioni era composta dal bassista Marco Mendoza e il batterista Tommy Clufetos. Tra gli ospiti figurava anche il padre di Clufetos, Tommy Sr., che suon\u00f2 il sassofono nel brano \"\"Pussywhipped\". Damon Johnson dei Brother Kane partecip\u00f2 alla scrittura del brano \"I Won't Go Away\" mentre i colleghi dei Damn Yankees Tommy Shaw e Jack Blades contribuirono al brano \"Damned If Ya Do\", Blades venne accreditato anche per \"Crave\"\". Inclusa nel disco era anche \"\"Comin' Down Hard\", che fece anche parte della colonna sonora del film \"Escanaba In Da Moonlight\", scritto da Michael Lutz e Alto Reed, quest'ultimo noto per essere stato sassofonista di Bob Seger. Due tracce, \"Klstrphnky\" (originariamente intitolata \"Clusterfunk\"), e \"Damned If Ya Do\"\" dovevano in origine far parte del materiale dei Damn Yankees, ma vennero poi accantonate.\nTerminati i tour per il supporto di \"Craveman\", in dicembre Mendoza e Aldridge entrarono nella formazione dei Whitesnake nel 2003. Nel frattempo Ted si riun\u00ec con i ZZ Top e altri artisti per un tour chiamato \"Beer Drinkers And Hell Raisers\" che ebbe inizio il 25 aprile al Century Tel Centre a Bossier City, in Louisiana. Al basso subentr\u00f2 Barry Sparks, in precedenza coinvolto in band come Dokken, Yngwie Malmsteen e M.S.G.. Una volta completate le date, Sparks raggiunse gli Scorpions prima di suonare in tour con i giapponesi B'Z. Nel 2004 il bassista pubblic\u00f2 l'album solista \"Can't Look Back\" che vide la partecipazione di Nugent come ospite.\nNugent riusc\u00ec a ritrovare il successo grazie a un reality show creato da VH1 intitolato \"Surviving Nugent - The Ted Commandments\". Il programma era incentrato sulla vita della sua famiglia e l'attivit\u00e0 di caccia nel suo ranch in Texas. I concorrenti avrebbero dovuto scuoiare le carcasse degli animali della fattoria, usare armi per procurarsi il cibo e per vincere premi in contanti. Il musicista, tuttavia, si fer\u00ec a una gamba con una motosega durante uno degli episodi d'apertura, ricevendo quaranta punti di sutura.\nNugent continu\u00f2 l'attivit\u00e0 musicale nel giugno 2004 suonando al fianco della musicista country Toby Keith in una serie di concerti per l'esercito statunitense a Kandahar, Afghanistan e Falluja e Tikrit, Iraq.\nTorn\u00f2 a farsi sentire in occasione delle elezioni presidenziali, realizzando un brano politicamente schierato intitolato \"\"Stand\", che apriva con la frase \"I don't need John Kerry to wipe my ass\" (\"Non ho bisogno che John Kerry mi pulisca il culo\"\"). In dicembre Nugent appar\u00ec nella riunione dei Damn Yankees al concerto di Alice Cooper \"Christmas Pudding\" in Arizona, con l'intento di raccogliere fondi per la fondazione cristiana non-profit \"Solid Rock Foundation\". Nel 2006 la Big Eye Records pubblic\u00f2 una ristampa del tribute album di Ted Nugent \"Bulletproof Fever: A Tribute To Ted Nugent\" (2001), rinominandolo \"World's Greatest Tribute to Ted Nugent\", con l'aggiunta della reinterpretazione degli Aerosmith \"\"Rag Doll\", suonata dallo stesso Nugent. Nel 2007 compare nel videoclip dei Nickelback \"Rockstar\"\".\nNel settembre 2007 Nugent pubblica l'album \"Love Grenade\", che per\u00f2 registra una fredda accoglienza di pubblico e critica. Nel 2008 viene inserito, insieme ad altri chitarristi, nella modalit\u00e0 carriera del videogioco \"Guitar Hero World Tour\", dove \u00e8 possibile scontrarsi con lui e suonarci insieme. Nel 2012 appare invece nell'episodio \"Politicamente inetto, con Homer Simpson\" della serie animata \"I Simpson\", nel ruolo di candidato del Partito Repubblicano sostenuto da Homer Simpson.\nNel 2014 Nugent pubblica il nuovo album \"ShutUp&amp;Jam!\" che vede la partecipazione ai cori di Sammy Hagar. L'album ottiene buon successo di critica e vendite nella Billboard 200.\nNel 2016 sostiene la campagna presidenziale di Donald Trump in occasione delle elezioni presidenziali negli Stati Uniti d'America.\nNel 2018 annuncia l'uscita del nuovo lavoro \"The Music Made Me Do It\", distribuito in edizione CD/DVD contenente un disco di inediti e la registrazione video di un concerto tenuto al Freedom Hill Amphitheatre di Sterling Heights in Michigan."}
{"id": "116099", "revid": "729019", "url": "https://it.wikipedia.org/wiki?curid=116099", "title": "Junkers Ju 52", "text": "Lo Junkers Ju 52/3m era un trimotore da trasporto e passeggeri, prodotto dall'azienda tedesca Junkers dall'inizio degli anni trenta ed utilizzato prima come velivolo civile, successivamente come trasporto e bombardiere medio, principalmente dalla Luftwaffe.\nStoria del progetto.\nLo Ju 52 era caratterizzato, come i precedenti velivoli di pari ruolo della Junkers, dalla costruzione interamente metallica, ricoperta di pannelli in metallo ondulato, un disegno tipico dell'azienda tedesca. Le parti ed i pezzi uniti alla struttura del velivolo, nonch\u00e9 il metallo ondulato (comunque molto pi\u00f9 forte dei tubi di metallo e del tessuto), generavano una resistenza pi\u00f9 forte, per\u00f2 l'aereo risultava pi\u00f9 stabile alle raffiche di vento laterali.\nIl prototipo inizialmente era spinto da un solo motore, ma ci si rese subito conto che esso risultava sottopotenziato per gli scopi prefissi. Nell'aprile del 1931 si applicarono altri due motori sulle ali; l'aereo raggiunse cos\u00ec notevoli prestazioni ed acquist\u00f2 la configurazione definitiva trimotore, diventando il modello di preserie. La produzione del nuovo modello cominci\u00f2 immediatamente.\nImpiego operativo.\nCivile.\nLo Ju 52 fu utilizzato da compagnie aeree di molte nazioni come, ad esempio, Finlandia, Spagna e Svezia. In Cina esso fu utilizzato per il trasporto della posta e, applicandovi i galleggianti, in Canada venne usato anche per il trasporto del legname. Naturalmente chi ne fece il maggior uso fu la tedesca Lufthansa.\nDotato di lussi quali la presenza di una macchina da scrivere e delle mascherine per l'ossigeno, lo Ju 52 poteva volare da Berlino a Roma in otto ore, sorvolando le Alpi, un'abilit\u00e0 impressionante per un velivolo del tempo e tanto pi\u00f9 per un aereo da trasporto.\nL'ultimo Ju 52 prest\u00f2 servizio nell'aeronautica svizzera verso la fine degli anni ottanta, oltre 50 anni dopo il primo volo di questo velivolo indubbiamente longevo.\nQuesto aereo venne anche costruito, nel dopoguerra, in Spagna dalla Construcciones Aeron\u00e1uticas, S.A. (CASA) col nome CASA 352 ed in Francia dall'Ateliers A\u00e9ronautiques de Colombes (AAC) con la denominazione Amiot AAC.1 Toucan\nMilitare.\nI potenziali militari dello Ju 52 non furono trascurati dalla Luftwaffe; infatti l'aereo oper\u00f2 per essa sia come trasporto, sia come bombardiere.\nNella guerra civile spagnola, lo Ju 52 trasport\u00f2 le truppe dal Marocco in Spagna e bombard\u00f2 Madrid, mentre, cosa abbastanza imbarazzante, un Lufthansa Ju 52 era usato dall'aeroporto come trasporto.\nSoprannominato Tante Ju (\"zia Ju\" ) dalle forze dell'Asse e Iron Annie dalle truppe alleate, durante la seconda guerra mondiale, lo Ju 52 oper\u00f2 in ogni teatro in cui la Germania fu attiva. Lanci\u00f2 i par\u00e0 nei Paesi Bassi, a Creta e successivamente nelle Ardenne. Trasport\u00f2 i rifornimenti alle truppe in Africa del Nord, a Stalingrado e nelle regioni baltiche.\nLo Ju 52 era comunque lento e troppo poco armato in confronto ai caccia; di conseguenza, soffr\u00ec molte perdite, particolarmente durante la Battaglia di Creta, nel Mar Mediterraneo e a Stalingrado."}
{"id": "116104", "revid": "1226", "url": "https://it.wikipedia.org/wiki?curid=116104", "title": "Yathrib", "text": ""}
{"id": "116110", "revid": "38120", "url": "https://it.wikipedia.org/wiki?curid=116110", "title": "Movimento Scout", "text": ""}
{"id": "116113", "revid": "121257647", "url": "https://it.wikipedia.org/wiki?curid=116113", "title": "Eziologia", "text": "Leziologia \u00e8 la parte della scienza che si occupa di ricercare le cause che provocano certi fenomeni.\nIl termine deriva dalla lingua greca (\u03b1\u1f30\u03c4\u03af\u03b1, 'causa', e \u03bb\u03cc\u03b3\u03bf\u03c2, 'parola', 'discorso') ed \u00e8 utilizzato in medicina, diritto, filosofia, fisica, teologia, biologia e psicologia.\nIn linea generale, si tratta dello studio e dell'approfondimento sul motivo per cui alcuni eventi o processi si verificano, o addirittura sulle ragioni che si nascondono dietro determinati avvenimenti.\nMitologia e religione.\nUn mito \"eziologico\" \u00e8 un mito nato intorno alla spiegazione del perch\u00e9 di un nome. Per esempio, il nome della localit\u00e0 \"Delfi\" \u00e8 spiegato negli \"Inni omerici\", che raccontano come il dio Apollo avesse creato gli abitanti di Creta dal mare, dando loro le sembianze di delfini per farne dei sacerdoti a lui consacrati. In questo caso - a prescindere dalla fondatezza di questa etimologica \"lectio facilior\" - c'\u00e8 una reale connessione etimologica tra \"Delphoi\" e \"delphis\" (\"delphos\" significa \u00abutero\u00bb), molti altri miti eziologici, invece, sono basati sull'etimologia popolare, come ad esempio il termine \u00abamazzone\u00bb. Un altro chiaro esempio di eziologia sono i racconti delle \"Metamorfosi\" di Ovidio.\nI popoli della storia antica erano soliti attribuire la causa o il possibile rimedio di un male del corpo o dell'anima all'opera di una qualche entit\u00e0 spirituale. \nIn varie civilt\u00e0 orientali, i demoni erano legati a specifiche facolt\u00e0 o mali dell'essere umano. \nNella tradizione cristiana della Chiesa cattolica e ortodossa, per singole malattie, disordini, disfuzioni o disturbi, \u00e8 associata la preghiera di intercessione rivolta ad uno o pi\u00f9 santi (angeli o anime umane), per i quali si crede sia attestata una guarigione operata nel corso della vita terrena o dopo la morte."}
{"id": "116114", "revid": "287204", "url": "https://it.wikipedia.org/wiki?curid=116114", "title": "Riforma ortografica tedesca", "text": "La riforma ortografica (in tedesco Rechtschreibreform), entrata in vigore a partire dal 1\u00ba agosto 1996, \u00e8 il risultato del lavoro di un gruppo misto di ricercatori, comprendente rappresentanti di tutti i paesi di lingua tedesca, che hanno proposto una riforma che semplificasse le regole gi\u00e0 esistenti senza introdurre modifiche radicali: sono state quindi ridotte le eccezioni e a chi scrive \u00e8 stata data la libert\u00e0 di scegliere la forma ortografica che preferisce. La riforma nasce dalla necessit\u00e0 di fissare delle regole per dare omogeneit\u00e0 all'ortografia della lingua tedesca ed \u00e8 stata oggetto di severe critiche.\nStoria della riforma.\nLa prima conferenza in cui fu affrontato il problema dell'ortografia tedesca si tenne a Berlino nel 1875 e le conclusioni raggiunte vennero respinte dai paesi che vi avevano preso parte. Dopo questo insuccesso si tennero molte altre conferenze in cui furono presentate proposte di riforma. Le pi\u00f9 interessanti si tennero a Vienna nel 1986, nel 1990 e nel 1994: nel corso di quest'ultima conferenza fu proposta la riforma definitiva.\n\u00c8 stato stabilito che nel periodo dalla data di entrata in vigore al 31 luglio 2005 fosse ancora accettata la vecchia variante ortografica, pur essendo la nuova normativa materia di insegnamento nelle scuole gi\u00e0 dal 1996.\nI sei punti della riforma.\nLa riforma entrata in vigore nel 1996 \u00e8 suddivisa in sei punti:\nCorrispondenza tra suoni e lettere.\nPer corrispondenza tra suoni e lettere si intende la relazione tra fonema e grafema. Ad esempio: \"Karamel &gt; Karamell*\", \"Tip &gt; Tipp*\", \"Ballett\u00e4nzer &gt; Ballettt\u00e4nzer*\"\nSi osserva un raddoppio di consonante (\"l\" nel primo esempio, \"p\" nel secondo e \"t\" in \"Ballett\" nel terzo) perch\u00e9 la vocale precedente \u00e8 pronunciata breve e la doppia consonante serve appunto a indicare la brevit\u00e0 della vocale.\nLe parole straniere vengono integrate graficamente, ci\u00f2 significa che la loro ortografia viene resa uguale alla relazione fonema-grafema delle parole autoctone. Ad esempio: \"Delphin &gt; Delfin\", \"Joghurt &gt; Jogurt\". Questo accade anche per i plurali inglesi: \"Parties &gt; Partys\".\nLa \"\u00df\" appare dopo i dittonghi e le vocali lunghe, come ad esempio \"gr\u00fc\u00dfen\".\nLa doppia \"ss\" appare invece dopo le vocali brevi, come ad esempio \"Kuss\".\nLa \"e\" viene resa con il grafema \"\u00e4\" se la parola in questione deriva da una forma base con \"a\", ad esempio: si scrive \u2018beh\u00e4nde\u2019 invece di \"behende\"*, perch\u00e9 l'aggettivo deriva dalla parola \"Hand\" e quindi \"Hand\" \u00e8 la forma base. Questa regola rispetta il cosiddetto \"Stammprinzip\", cio\u00e8 il principio della derivazione delle parola per facilitare il riconoscimento della parola base (radice) in una parola.\nQuesto principio non riguarda solo le vocali, ma anche le consonanti; ad esempio si scrive \"nummerieren\" e non \"numerieren*\", in quanto il verbo deriva dalla parola \"Nummer\".\nUso di maiuscole e minuscole.\nDevono essere scritti con lettera maiuscola:\nUso di grafie separate e unite.\nLe costruzioni verbali di due elementi vanno separate, come ad esempio: \"spazieren gehen\", \"verloren gehen\", \"Rad fahren\", \"kurz treten\", \"nahe stehen\".Anche le costruzioni con il verbo essere (\"sein\") vanno separate: \"da sein\", \"fertig sein\", \"beisammen sein\". Anche gli avverbi indefiniti, come ad esempio \"so viel\" e \"wie viel\" vanno separati (\"soviel*, wieviel*\"). Le uniche eccezioni sono: \"irgendwer\", \"irgendwo\", \"irgendwann\", \"irgendetwas\", \"irgendjemand\", \"irgendwie\" ecc.\nUso dei trattini.\nL'uso dei trattini \u00e8 consentito:\nPunteggiatura.\nLe frasi con \"und\" e \"oder\" non devono essere separate da virgola: \"Der Schnee schmolz dahin und bald lie\u00dfen sich die ersten Blumen sehen\" (\"Der Schnee schmolz dahin, und bald lie\u00dfen sich die ersten Blumen sehen\"*).Le costruzioni composte da verbi pronominali pi\u00f9 gruppi infinitivi devono essere separate da virgola: \"Dar\u00fcber, bald zu einem Erfolg zu kommen, dachte sie schon lange nach.\"Le costruzioni formate da gruppi infinitivi e correlati vanno separate da virgola: \"Die Freunde endlich wieder zu treffen, das war ihr gr\u00f6\u00dfter Wunsch.\" I gruppi infinitivi tra soggetto e verbo devono essere separati da virgola: \"Sie, ohne lange zu z\u00f6gern, ergriff gleich das Wort\".\nDivisione sillabica di fine riga.\nIl gruppo [st] viene separato nell'andare a capo, per cui si ha ad esempio \"Wes-te\", \"Fas-ten\".Le vocali all'inizio di parola possono essere separate: U-fer, A-typisch.Il grafema complesso &lt;ck&gt; non viene separato nell'andare a capo, ma va per intero nella nuova riga, ad esempio \"Zu-cker\", \"Pa-cken\".Pi\u00f9 consonanti vengono separate, come ad esempio \"furcht-bar\", \"Karp-fen\".Per ci\u00f2 che concerne le parole straniere ci sono due possibilit\u00e0: o la divisione viene effettuata adattandosi alla lingua originale, oppure adattando la divisione alla regola tedesca. Per cui ad esempio per la parola \"Signal\" sono accettate sia la divisione \"Si-gnal\" sia la divisione \"Sig-nal\", dove la prima si adatta alla lingua originale e la seconda alla lingua tedesca."}
{"id": "116115", "revid": "1534511", "url": "https://it.wikipedia.org/wiki?curid=116115", "title": "SLAC", "text": "Il Centro d'Accelerazione Lineare di Stanford (in inglese SLAC, \"Stanford Linear Accelerator Center\") \u00e8 un laboratorio nazionale statunitense che opera presso l'Universit\u00e0 di Stanford per il Dipartimento dell'Energia degli Stati Uniti d'America. Costruito nel 1962, si trova sulla Sand Hill Road di Menlo Park, in California.\nDescrizione.\nL'acceleratore di particelle principale presente \u00e8 un acceleratore lineare RF lungo 3 km che pu\u00f2 accelerare elettroni e positroni fino ad un'energia di 50 GeV. \u00c8 interrato a 10 metri di profondit\u00e0 e passa al di sotto dell'interstatale 280. Lo SLAC riceve oltre 3000 ricercatori ogni anno per ricerche sulla fisica delle alte energie e sulla radiazione di luce di sincrotrone.\nLe ricerche presso lo SLAC hanno prodotto 3 premi Nobel per la fisica:\nDal 1998 lo SLAC ha prodotto collisioni tra elettroni e positroni per l'esperimento BaBar per lo studio della simmetria di carica-parit\u00e0.\nLo SLAC \u00e8 stato utilizzato anche nello sviluppo del klystron, un tubo amplificatore di microonde ad alto potenziale. Gli edifici per incontri scientifici dello SLAC misero a disposizione dei luoghi di incontro per i pionieri dei computer domestici e per altri precursori della rivoluzione dell'informatica domestica degli anni ottanta ed in seguito ospit\u00f2 la prima webpage degli Stati Uniti."}
{"id": "116116", "revid": "1652635", "url": "https://it.wikipedia.org/wiki?curid=116116", "title": "Orgasmo", "text": "L'orgasmo (a volte chiamato anche \"acme\" o \"climax\") \u00e8 un complesso di reazioni neuro-muscolari involontarie, di breve durata, che corrisponde al culmine dell'eccitazione sessuale conseguente alla stimolazione fisica e psicologica delle zone erogene e degli organi sessuali.\nNell'uomo il suo esito fisiologico \u00e8 l'eiaculazione, mentre nella donna sono contrazioni perivaginali, alle quali in alcuni casi si accompagnano fenomeni escretori (la cosiddetta eiaculazione femminile).\nGenerale.\nL'orgasmo nell'uomo si presenta come un picco rapido di eccitazione seguito dall'eiaculazione, accompagnato da una sensazione di intenso piacere, mentre nella donna pu\u00f2 consistere in sensazioni di piacere pi\u00f9 estese, con alcuni picchi di piacere e un decremento delle sensazioni pi\u00f9 lento.\nIn ambedue i sessi l'orgasmo \u00e8 per lo pi\u00f9 associato ad altri tipi di reazioni involontarie, come emissioni vocali e spasmi muscolari in zone diverse del corpo, unite a una generica sensazione di euforia. \u00c8 di solito seguito da una sensazione di leggero torpore e da un generalizzato bisogno di riposo. Questa sensazione di rilassatezza e sonnolenza pu\u00f2 essere attribuita al rilascio di endorfine, oltre che al naturale bisogno di riposo dopo un'intensa attivit\u00e0 fisica.\nL'orgasmo negli uomini.\nNell'uomo l'orgasmo \u00e8 quasi sempre legato all'eiaculazione, come nella maggior parte dei mammiferi.\nDurante l'orgasmo si verificano in rapida successione contrazioni ritmiche della prostata, dell'uretra e dei muscoli situati alla base del pene, che servono a espellere lo sperma durante l'eiaculazione. Il processo di eiaculazione ha una durata che varia dai 3 ai 10 secondi e provoca generalmente una sensazione di piacere intenso. L'apice dell'orgasmo dura comunque in media 3 secondi.\nAll'eiaculazione segue un periodo refrattario, durante il quale l'uomo non ha la possibilit\u00e0 di avere un ulteriore orgasmo, ma anzi pu\u00f2 provare fastidio se i suoi genitali vengono stimolati. Tale periodo pu\u00f2 variare da minuti a diverse ore, a seconda dell'et\u00e0 e di altri fattori individuali.\nSono documentati rari casi di individui nei quali il periodo refrattario \u00e8 totalmente assente. Questa particolarit\u00e0 sarebbe causata da una disfunzione della ghiandola pituitaria.\nLa sensazione dell'orgasmo non \u00e8 localizzata al solo organo riproduttivo (pene), ma \u00e8 estesa anche al resto del corpo. Proprio per questo, in soggetti cerebrolesi pu\u00f2 mancare il completo controllo, in fase orgasmica, di tutte le parti del corpo.\nDurante un rapporto anale il partner attivo pu\u00f2 avere un orgasmo \"classico\" derivato dall'eccitazione del glande durante la penetrazione. Il soggetto passivo spesso pu\u00f2 avere un orgasmo prostatico, derivato dalla stimolazione della prostata (situata tra la vescica e il retto) durante le penetrazione, con conseguente eiaculazione senza la necessit\u00e0 di stimolare il proprio pene.\nL'orgasmo nelle donne.\nNella donna esiste un unico tipo di orgasmo: quello clitorideo, come evidenziato dagli studi di Masters e Johnson, anche se si parla erroneamente anche di orgasmo vaginale. L'orgasmo \u00e8 provocato dalla sola stimolazione del clitoride: l'orgasmo comunemente detto \"clitorideo\" avviene appunto per stimolazione diretta del clitoride, mentre quello impropriamente detto vaginale \u00e8 raro e giungerebbe tramite stimolazione indiretta del clitoride stesso e tendenzialmente ha una durata maggiore di quello maschile (fino a 20 secondi).\nIl clitoride \u00e8 sensibilissimo alle stimolazioni, dunque stimolandolo in modo indiretto (sfregamento con il corpo del partner) o diretto (masturbazione e cunnilingus) pu\u00f2 sopraggiungere l'orgasmo femminile. Questa \u00e8 la stimolazione per mezzo della quale le donne provano l'orgasmo.\nL'orgasmo erroneamente detto vaginale \u00e8 quello che si raggiungerebbe per stimolazione indiretta del clitoride durante il coito. L'orgasmo in questo caso sarebbe dovuto ai movimenti del pene nella vagina che tirano le labbra minori, le quali tirano il cappuccio che ricopre il clitoride sfregandolo e stimolandolo. Pu\u00f2 dipendere inoltre dalla posizione coitale: se permette lo sfregamento dell'area pubica della donna, potrebbe raggiungere l'orgasmo.\nTuttavia, la riuscita della stimolazione indiretta del clitoride \u00e8 meno frequente rispetto all'orgasmo raggiunto per stimolazione diretta, data la difficolt\u00e0 e improbabilit\u00e0 di occorrenza dei suddetti meccanismi: la maggior parte delle donne infatti non sperimenta orgasmo durante il semplice coito se il clitoride non viene stimolato anche direttamente.\nUna mancata informazione, dovuta a retaggi culturali e sociali, ha fatto s\u00ec che esista ancora oggi una certa confusione riguardo l'orgasmo femminile e molte donne, anch'esse non adeguatamente consapevoli, spesso scelgono la pratica comune di fingere l'orgasmo. In tale ottica sarebbe spiegata anche l'insorgenza di numerosi casi di anorgasmia femminile.\nA differenza dell'uomo, la donna non ha un periodo refrattario o ne ha di molto brevi. Se la stimolazione sessuale continua, la donna potrebbe raggiungere un successivo orgasmo in tempi relativamente ravvicinati. Circa il 13% delle donne riuscirebbe ad avere pi\u00f9 orgasmi quasi in successione (cosiddetti \"orgasmi multipli\"). Il clitoride, dopo l'orgasmo, potrebbe rimanere troppo sensibile per tollerare un'ulteriore stimolazione in tempi ravvicinati, con sensazione di irritabilit\u00e0 o addirittura di dolore, specialmente se non lubrificato a sufficienza.\nEiaculazione femminile.\nIn alcune donne l'orgasmo sarebbe accompagnato dall'espulsione di fluido (la cosiddetta eiaculazione femminile), secreto dalle ghiandole di Skene localizzate in prossimit\u00e0 del meato uretrale. In altre donne tali ghiandole sono atrofiche e questo spiegherebbe l'assenza nel loro caso di tale fenomeno.\nFattori psicologici.\nUn ruolo fondamentale nel raggiungimento dell'orgasmo \u00e8 giocato dalla mente. La sessuologia moderna considera che, per raggiungere l'orgasmo, occorre essere mentalmente predisposti. Si pu\u00f2 infatti trovare difficolt\u00e0 a raggiungere il piacere o a non raggiungerlo se non si \u00e8 sufficientemente sereni e coinvolti sentimentalmente o fisicamente. L'insoddisfazione riguardante il proprio corpo, sensi di colpa dovuti a fraintendimenti nel campo delle idee religiose, insicurezza, pensieri negativi, partner non corrisposto sentimentalmente e/o fisicamente, complessi di inferiorit\u00e0, possono incidere negativamente sull'esito dell'orgasmo.\nSesso tantrico.\nIl sesso tantrico, che non \u00e8 da confondersi col tantra buddistico (Vajrayana), \u00e8 l'antica tradizione indiana di pratiche sessuali spirituali. Attribuisce un valore diverso all'orgasmo rispetto a quello tradizionalmente accettato dalla cultura occidentale. I principi del sesso tantrico mirano a eliminare l'orgasmo dal rapporto sessuale per rimanere a lungo in uno stato pre-orgasmico. Alcuni praticanti sostengono di poter generare a piacere quello che sembrerebbe essere il pi\u00f9 intenso tipo degli orgasmi, il cosiddetto Orgasmo Kundalini.\nOrgasmo forzato.\nNell'ambito dei giochi di ruolo di tipo BDSM, ovvero di dominazione e sottomissione, \u00e8 frequentemente utilizzata, assieme alla negazione dell'orgasmo, la pratica dell'orgasmo forzato.\nTale pratica consiste nell'effettuazione, da parte del soggetto dominante, di una prolungata e ripetuta stimolazione sessuale - legata per lo pi\u00f9 alla masturbazione - nei confronti del soggetto sottomesso, anche dopo che questi ha raggiunto effettivamente l'orgasmo. L'orgasmo forzato consiste quindi in una stimolazione sessuale effettuata dal soggetto dominante durante il periodo di refrattariet\u00e0 e di scarsa eccitabilit\u00e0 conseguente al raggiungimento dell'orgasmo, con l'obiettivo di forzare nel tempo pi\u00f9 breve possibile una nuova fase di eccitazione e conseguire pi\u00f9 orgasmi in rapida successione.\nLa particolarit\u00e0 di questa pratica consiste nel fatto che il soggetto sottomesso, pur essendo disponibile sessualmente, pu\u00f2 tuttavia avvertire quasi come dolorosa o fastidiosa la stimolazione sessuale effettuata nei suoi confronti dal partner dominante, nel periodo refrattario, e tuttavia la subisce ugualmente, fino a essere condotto nuovamente all'eccitazione e all'orgasmo in condizione di totale passivit\u00e0 e subordinazione."}
{"id": "116122", "revid": "2912", "url": "https://it.wikipedia.org/wiki?curid=116122", "title": "Svante August Arrhenius", "text": ""}
{"id": "116123", "revid": "287204", "url": "https://it.wikipedia.org/wiki?curid=116123", "title": "Jacobus Henricus Van't Hoff", "text": ""}
{"id": "116124", "revid": "15756", "url": "https://it.wikipedia.org/wiki?curid=116124", "title": "Allergia", "text": "Per allergia si intende una serie di condizioni causate dall'ipersensibilit\u00e0 del sistema immunitario a sostanze tipicamente innocue dell'ambiente. Le malattie allergiche includono febbre da fieno, allergie alimentari, dermatite atopica, asma allergico e anafilassi. I sintomi pi\u00f9 comuni comprendono occhi rossi, prurito, starnuti, naso che cola, respiro corto e gonfiore.\nLe intolleranze alimentari e le intossicazioni alimentari sono condizioni diverse dalle allergie.\nGli allergeni pi\u00f9 comuni sono polline e alimenti. Lo sviluppo delle allergie \u00e8 dovuto a fattori genetici e ambientali.\nIl meccanismo della reazione allergica coinvolge gli anticorpi e le immunoglobuline E, che si legano agli allergeni e ai recettori sui mastociti o sui basofili dove provocano il rilascio di sostanze chimiche infiammatorie come l'istamina.\nLa diagnosi delle allergie si effettua tramite esami della pelle o del sangue, mentre il trattamento si basa sulla prevenzione dell'esposizione e l'uso di farmaci come steroidi e antistaminici. Nelle reazioni pi\u00f9 gravi si utilizza l'adrenalina (epinefrina).\nLe allergie sono patologie comuni. Nei paesi sviluppati, circa il 20% delle persone \u00e8 affetto da rinite allergica, circa il 6% delle persone ha almeno un'allergia alimentare, e circa il 20% ha la dermatite atopica. A seconda del paese, circa l'1-18% delle persone \u00e8 affetto da asma. L'anafilassi si verifica tra lo 0,05 e il 2% delle persone.\nLa parola \"allergia\" fu usata per la prima volta da Clemens von Pirquet nel 1906.\nCaratteristiche.\nCaratteristiche principali sono la specificit\u00e0 e la velocit\u00e0.\nSpecificit\u00e0: essendo dovuta a reazione di un tipo di anticorpi la malattia si manifesta esclusivamente in presenza della sostanza verso la quale \u00e8 diretto l'anticorpo. Sostanze dello stesso genere (esempio pollini) ma di diversa struttura molecolare (es pollini di 2 famiglie diverse) generano allergie diverse. In sintesi un paziente con un'allergia verso un certo polline non ha sintomi se a contatto con pollini di altre famiglie e strutturalmente diversi.\nVelocit\u00e0: la reazione allergica \u00e8 per definizione immediata. Dal momento del contatto con la sostanza allergizzante al momento della manifestazione dei sintomi intercorrono da 5 a 30 minuti (mediamente 15 minuti).\nCause.\nLe cause dell'allergia possono essere raggruppate in due categorie generali, i fattori genetici e ambientali.\nFattori genetici.\nL'allergia \u00e8 fortemente influenzata da fattori genetici: i gemelli identici soffrono delle stesse allergie circa il 70% delle volte; mentre nei gemelli non identici le allergie uguali si verificano nel 40% dei casi. I genitori allergici hanno maggiori probabilit\u00e0 di avere figli allergici, e le loro allergie sono pi\u00f9 gravi di quelle dei figli di genitori non allergici. La probabilit\u00e0 di sviluppare un'allergia IgE-mediata in un bambino in cui entrambi i genitori siano atopici si aggira intorno al 40-60%, con nessun genitore atopico si riduce al 5-10%. Il rischio di sviluppare un'allergia aumenta quindi all'aumentare del numero dei parenti affetti dalla patologia. Alcune allergie, tuttavia, non rientrano in questi casi; per esempio i genitori allergici alle arachidi possono avere figli allergici all'ambrosia. Sembra che la probabilit\u00e0 di sviluppare allergie sia correlata a un'irregolarit\u00e0 nel sistema immunitario; non \u00e8 l'anticorpo che viene ereditato, ma la predisposizione generica. Le allergie derivano da alterazioni poligeniche su diversi cromosomi del DNA, si suppone che alcuni di questi siano anche quelli regolatori dell'asma, in entrambi i casi si ha come sintomo l'iperattivit\u00e0 bronchiale, inoltre spesso queste alterazioni genetiche portano all'iperproduzione di immunoglobuline IgE, che \u00e8 ci\u00f2 che avviene con l'ipersensibilit\u00e0 immediata (tipo I).\nIl rischio di sensibilizzazione e lo sviluppo di allergie varia con l'et\u00e0; i bambini sono i soggetti pi\u00f9 a rischio. Questo perch\u00e9 diversi studi hanno dimostrato che i livelli di IgE sono pi\u00f9 alti durante l'infanzia e scendono rapidamente tra i 10 e i 30 anni.\nNel complesso, i ragazzi hanno un rischio pi\u00f9 elevato di sviluppare allergie rispetto alle ragazze, sebbene le donne abbiano maggiori probabilit\u00e0 di essere colpite dall'asma. Le differenze tra i sessi tendono a diminuire nell'et\u00e0 adulta.\nL'etnia pu\u00f2 svolgere un ruolo in alcune allergie; anche se bisogna considerarla insieme alle influenze ambientali e migratorie.\nFattori ambientali.\nParallelamente a quelli genetici, i fattori ambientali investono un ruolo importante nell'insorgenza dell'atopia.\nLe malattie allergiche sono pi\u00f9 comuni nei paesi industrializzati che in quelli pi\u00f9 agricoli, e le popolazioni urbane hanno un alto tasso di malattie allergiche pi\u00f9 alto rispetto alle popolazioni rurali, sebbene queste differenze stiano diventando meno marcate.\nGli alberi piantati nelle aree urbane sono prevalentemente maschili, per prevenire i rifiuti da semi e frutti, ma ci\u00f2 causa alte concentrazioni di polline.\nLa predisposizione allo sviluppo dell'allergia \u00e8 connessa anche al mese di nascita. In primavera, infatti, i vegetali liberano i propri pollini, mentre in autunno \u00e8 maggiore la frequenza degli acari, perci\u00f2 l'esposizione prematura ad uno di questi allergeni comporta maggiori probabilit\u00e0 di uno sviluppo futuro dell'atopia. Per quanto riguarda il fumo, non \u00e8 certo se esso sia un fattore di rischio per lo sviluppo di atopia gi\u00e0 a partire dalla gravidanza, ma certamente aumenta le probabilit\u00e0 di insorgenza di asma e patologie respiratorie; \u00e8 inoltre stato provato che i figli di madri fumatrici o esposti al fumo passivo sviluppano una maggiore quantit\u00e0 di IgE.\nTra le infezioni respiratorie, quella che certamente offre maggiore predisposizione all'atopia in et\u00e0 pre-scolare o scolare, \u00e8 la bronchiolite da VRS (Virus Respiratorio Sinciziale); il VRS infatti stimola la produzione di proteine sensibilizzanti.\nAlimenti.\nL'allergia alimentare pu\u00f2 essere causata da una grande variet\u00e0 di alimenti, ma il 90% delle risposte allergiche alimentari sono causate dal latte vaccino, la soia, le uova, il grano, le arachidi, le noci, il pesce e i frutti di mare. Le altre allergie alimentari, che colpiscono meno di 1 persona su 10.000 abitanti, possono essere considerate \"rare\".\nLe proteine sono i principali responsabili delle allergie alimentari. L'allergenicit\u00e0 degli alimenti \u00e8 per lo pi\u00f9 dipendente dalla configurazione strutturale delle loro proteine.\nI tassi di incidenza delle allergie differiscono tra adulti e bambini. Le allergie alle proteine del latte sono pi\u00f9 comuni nei bambini. Circa il 10% dei bambini con un'allergia al latte avr\u00e0 una reazione alla carne bovina, perch\u00e9 il manzo contiene piccole quantit\u00e0 di proteine presenti nel latte di mucca. L'intolleranza al lattosio, una reazione comune al latte, non \u00e8 una forma di allergia, ma \u00e8 causata dall'assenza di un enzima nel tratto digestivo.\nUna dieta con un aumento nell'assunzione di grassi polinsaturi omega 6 come quelli di alcuni oli vegetali sembrerebbe dare predisposizione all'atopia..\nFarmaci.\nCirca il 10% delle persone afferma di essere allergico alla penicillina; tuttavia, il 90% risulta non esserlo. Le allergie gravi si verificano solo in circa lo 0,03% della popolazione.\nPunture di insetti.\nIn genere, gli insetti che generano risposte allergiche sono o insetti pungenti (vespe, api, calabroni e formiche) o insetti mordaci (zanzare, zecche). Gli insetti pungenti iniettano veleno nelle loro vittime, mentre gli insetti mordaci normalmente introducono anti-coagulanti.\nLattice.\nIl lattice pu\u00f2 scatenare una reazione cutanea, respiratoria e sistemica mediata da IgE. Si ritiene che la prevalenza dell'allergia al lattice nella popolazione generale sia inferiore all'1%. In uno studio ospedaliero, 1 su 800 pazienti chirurgici (0,125%) ha riportato sensibilit\u00e0 al lattice, sebbene la sensibilit\u00e0 tra gli operatori sanitari sia pi\u00f9 elevata, tra il sette e il dieci percento. I ricercatori attribuiscono questo fatto alla maggiore esposizione degli operatori sanitari al lattice ed altri allergeni.\nIl sintomo pi\u00f9 frequente dell'allergia al lattice \u00e8 la dermatite allergica da contatto, una reazione di ipersensibilit\u00e0 ritardata che appare come lesioni e incrostazioni. La sudorazione o lo sfregamento dell'area sotto il guanto aggrava le lesioni, portando a ulcerazioni. Le reazioni anafilattiche si verificano pi\u00f9 spesso in pazienti sensibili che sono stati esposti ai guanti di lattice durante un intervento chirurgico addominale o procedure dentali.\nL'allergia al lattice pu\u00f2 agire in modo crociato con quella alla banana. Inoltre, persone con allergia al lattice possono avere sensibilit\u00e0 ad avocado, kiwi e castagne. I ricercatori sospettano che la reattivit\u00e0 crociata del lattice con banana, avocado, kiwi e castagna si verifichi perch\u00e9 le proteine del lattice sono strutturalmente omologhe con alcune proteine vegetali.\nTossine.\nUna reazione alle proteine non alimentare, \u00e8 la dermatite da contatto indotta da urushiol, che ha origine dopo il contatto con le piante del genere \"Toxicodendron\" come l'edera velenosa. L'urushiolo, non \u00e8 una proteina, ma agisce come un aptene: si lega sulle cellule della pelle e cambia la conformazione delle proteine integrali di membrana. Il sistema immunitario non riconosce le cellule colpite, causando una risposta immunitaria mediata da linfociti T. La risposta dermatologica all'urushiolo comprende arrossamento, gonfiore, papule, vesciche e striature. Circa il 25% della popolazione ha una forte risposta allergica all'urushiolo. In generale, circa l'80 - 90% degli adulti sviluppa un'eruzione cutanea se esposta a 0,0050 milligrammi di urushiolo purificato, ma alcune persone sono cos\u00ec sensibili che necessitano di solo una traccia molecolare per avere una reazione allergica.\nIpotesi dell'igiene.\nUna recente teoria, denominata \"hygiene hypothesis\", indica nell'eccesso di igiene una delle cause che favoriscono l'insorgere dell'allergia. Le malattie allergiche sono causate da reazioni inadeguate ad antigeni innocui, attraverso una risposta immunitaria mediata da TH2 . Molti batteri e virus suscitano una risposta immunitaria mediata dal TH1, che sopprime le risposte mediate dai TH2. Il meccanismo d'azione proposto per l'ipotesi dell'igiene \u00e8 che una stimolazione insufficiente dei TH1 porterebbe a un'eccessiva attivit\u00e0 dei TH2, e quindi alle reazioni allergiche. In altre parole, gli individui che vivono in un ambiente troppo sterile non sono esposti a abbastanza agenti patogeni per mantenere occupato il sistema immunitario. Poich\u00e9 i nostri corpi si sono evoluti per gestire un certo livello di agenti patogeni, quando non sono esposti a questo livello, il sistema immunitario attaccher\u00e0 antigeni innocui, come il polline, attivando una risposta immunitaria.\nL'ipotesi \u00e8 usata anche per spiegare l'aumento delle malattie allergiche nelle aree industrializzate e nei paesi pi\u00f9 sviluppati. Alcuni studi hanno dimostrato che le malattie immunologiche e autoimmuni sono meno comuni nei paesi in via di sviluppo rispetto alle aeree industrializzate e che gli immigrati provenienti da paesi in via di sviluppo instaurano dei disturbi immunologici in relazione al periodo di tempo trascorso dall'arrivo nei paesi industrializzati. Altri studi svolti nel terzo mondo dimostrano un aumento dei disturbi immunologici man mano che un paese diventa pi\u00f9 ricco e, si presume, pi\u00f9 pulito.\nL'uso di antibiotici nel primo anno di vita \u00e8 stato collegato all'asma e ad altre malattie allergiche. Anche l'uso di prodotti per la pulizia antibatterici \u00e8 stato associato a una maggiore incidenza dell'asma, cos\u00ec come la nascita per parto cesareo piuttosto che per parto vaginale.\nSintomi.\nLe allergie sono caratterizzate da una risposta infiammatoria agli allergeni; locale o sistemica.\nGli allergeni come la polvere o il polline, che si trovano sotto forma di particelle sospese, provocano sintomi nelle aree del corpo che si trovano a contatto con l'aria, quindi occhi, naso e polmoni. Ad esempio, la rinite allergica, nota anche come febbre da fieno, provoca irritazione al naso, starnuti, prurito e arrossamento degli occhi. Gli allergeni, una volta inalati, possono portare ad un aumento della produzione di muco nei polmoni, tosse e difficolt\u00e0 respiratorie. I fenomeni patologici sono essenzialmente riconducibili a contrazione della muscolatura liscia e permeabilizzazione dell'endotelio dei capillari.\nAltre reazioni allergiche possono derivare dagli alimenti, punture di insetti e da farmaci come l'aspirina o da antibiotici come la penicillina. I sintomi dell'allergia alimentare comprendono dolore addominale, gonfiore, vomito, diarrea, prurito e orticaria. Le allergie alimentari causano raramente reazioni respiratorie (asmatiche) o rinite. Le punture di insetti, il cibo, gli antibiotici e alcuni medicinali possono produrre una risposta allergica sistemica detta anafilassi, che pu\u00f2 colpire pi\u00f9 sistemi di organi, compresi l'apparato digerente, l'apparato respiratorio e l'apparato circolatorio. A seconda della gravit\u00e0, l'anafilassi provoca reazioni cutanee, broncocostrizione, gonfiore, pressione bassa, coma e morte. Questo tipo di reazione pu\u00f2 a insorgenza immediata o tardiva. La natura dell'anafilassi \u00e8 tale che la reazione pu\u00f2 placarsi, per poi ripresentarsi dopo un certo periodo di tempo.\nLe sostanze che vengono a contatto con la pelle, come il lattice, sono essere causa di reazioni allergiche, note come dermatiti da contatto o eczema. Le allergie cutanee causano eruzioni cutanee, gonfiore e infiammazione della pelle.\nLe punture di insetti possono provocare massicce reazioni a livello locale (un arrossamento della pelle di dimensioni superiori a 10 cm). Possono durare da uno a due giorni.\nQueste reazioni possono verificarsi anche dopo l'immunoterapia.\nDiagnosi.\nLa gestione efficace delle malattie allergiche si basa sulla capacit\u00e0 di effettuare una diagnosi accurata. I test allergologici possono aiutare a confermare o escludere allergie. La corretta diagnosi, le consulenze e le pratiche di allontanamento dagli allergeni riducono l'incidenza dei sintomi e la necessit\u00e0 di farmaci, migliorando la qualit\u00e0 della vita. Per valutare la presenza di anticorpi IgE specifici per gli allergeni, \u00e8 possibile utilizzare due diversi metodi: punture cutanee o esami del sangue. Entrambi i metodi sono raccomandati. I test cutanei e gli esami del sangue sono ugualmente convenienti e validi. La diagnosi precoce consente di risparmiare sui costi delle visite mediche, cure secondarie, diagnosi errate e ricoveri di emergenza.\nL'allergia subisce cambiamenti nel tempo, perci\u00f2 occorrono test regolari per modificare la gestione dei pazienti, al fine di migliorare la salute e la qualit\u00e0 della vita.\nTest sulla pelle.\nI test cutanei o Prick Test prevedono una serie di piccole punture sulla pelle del paziente. Attraverso un piccolo dispositivo di plastica o metallo vengono introdotte piccole quantit\u00e0 di allergeni (polline, erba, proteine degli acari, estratti di arachidi) contrassegnati con una penna o coloranti anallergici. Di solito il test si effettua sull'avambraccio.\nSe il paziente \u00e8 allergico alla sostanza, si verifica una reazione infiammatoria visibile entro 30 minuti. La risposta varia da un leggero arrossamento della pelle a rigonfiamenti pruriginosi simili a una puntura di zanzara.\nPatch test.\nIl patch test \u00e8 un metodo utilizzato per determinare se una sostanza provoca allergie da contatto o dermatite da contatto. Si effettua posizionando gli apteni su appositi dischetti adesivi (patch) che vengono applicati sulla cute in maniera occlusiva (di solito nella regione compresa tra le scapole) per qualche giorno al termine dei quali si effettua la lettura.\nAnalisi del sangue.\nLe analisi del sangue per le allergie, a differenza dei test sulla pelle, possono essere eseguiti indipendentemente dall'et\u00e0, dalle condizioni della pelle, dai farmaci assunti, dai sintomi, e dalla gravidanza. Da un singolo campione di sangue possono essere determinati allergeni multipli e riducono il rischio di esposizione agli allergeni che possono falsare i test. Queste analisi misurano la concentrazione di anticorpi IgE specifici nel sangue.\nAltro.\nUn'altra indagine utilizzata \u00e8 il RAST test chiamato anche ImmunoCAP Total IgE (Radio Allergo Sorbent Test), o UniCAP che cerca la IgE direttamente nel sangue. Il test di scatenamento d'organo in cui si provoca sperimentalmente l'allergia esponendo il paziente al sospetto allergene \u00e8 abitualmente utilizzato per la diagnosi di rinite e congiuntivite allergiche. Il test ISAC (Immuno Solid-phase Allergen Chip - al 2013 non in convenzione col SSN) utilizza allergeni molecolari purificati e permette di valutare la reattivit\u00e0 fino a 113 tipi di allergeni, e le reazioni crociate fra alimenti e allergeni di differente natura.\nTrattamento.\n\u00c8 possibile effettuare una cura contro l'allergene tramite un vaccino, fornendo al paziente l'allergene in questione, aumentando gradualmente le dosi favorendo cos\u00ec la formazione di IgG che bloccano l'antigene prima dell'adesione alle IgE. Tale metodo \u00e8 comunemente usato solo per le allergie inalatorie. Esistono comunque cure che agiscono con successo sulla desensibilizzazione anche di allergie alimentari.\nLa desensibilizzazione specifica verso un allergene a volte \u00e8 complementare a una desensibilizzazione aspecifica con la somministrazione di calcio, magnesio e iposolfito di sodio.\nSi possono inoltre trattare singolarmente i sintomi con farmaci che inibiscono i recettori H1 dell'istamina (antistaminici come la cetirizina, la desloratadina e la loratadina). Tuttavia, per poter ottenere la massima efficacia, questo genere di medicinale andrebbe somministrato prima dell'esposizione all'allergene.\nSono molto efficaci sulla fase tardive anche i farmaci dall'azione antinfiammatoria, come il cortisone (\"Prednisolone\", \"Betametasone\") che agiscono nell'arco di alcune ore.\nAllo scopo di minimizzare gli effetti collaterali dei cortisonici per via generale, si usano frequentemente cortisonici ad uso locale (spray nasale e bronchiale). Il notevole vantaggio \u00e8 determinato dalla bassissima incidenza di effetti collaterali alle dosi corrette, e la possibilit\u00e0 di uso molto prolungato (trattamento di mesi o anni per l'asma).\nUn'altra categoria di farmaci antiallergici sono i cromoni, come sodio cromoglicato e nedocromil. Si tratta di prodotti derivati da una pianta mediterranea (Amni Visnaga) ad applicazione locale che vengono somministrati come collirio o spray nasale o spray aerosol per i bronchi. La loro azione consiste nell'impedire la liberazione di istamina ed altre sostanze irritanti che verrebbero rilasciate da particolari cellule (mastociti) in occasione di stimoli allergici. I cromoni sono il sodio cromoglicato e il pi\u00f9 recente sodio nedocromil. Anche questi agiscono se somministrati prima del contatto con l'allergene, ed \u00e8 per questo che il loro impiego principale \u00e8 nella terapia preventiva dell'asma bronchiale e soltanto il sodio cromoglicato nelle allergie alimentari.\nAltra possibile soluzione per arginare il problema dell'allergia \u00e8 il salbutamolo che \u00e8 un agonista selettivo dei recettori beta2-adrenergici e viene somministrato via aerosol prima di entrare a contatto con un allergene.\nMolto pi\u00f9 recenti sono gli antileucotrienici (es. montelukast) che non sono dei farmaci specifici per allergia essendo usati soprattutto nell'asma bronchiale (sia allergico che non allergico) ma molti studi stanno dimostrando una buona efficacia nella rinite allergica. Il loro utilizzo per tale patologia \u00e8 limitato attualmente dall'alto costo.\nL'ultima frontiera nel trattamento delle allergie sono gli anticorpi antiIgE (omalizumab). Si tratta di anticorpi monoclonali che riconoscono le IgE come loro \"nemico\" fissandosi ad esse e, in tal modo, neutralizzandone l'effetto. Sono usati con successo nell'asma bronchiale allergico, ma il loro utilizzo su larga scala \u00e8 attualmente limitato dal costo molto elevato.\nSono attualmente in studio farmaci che potranno agire molto prima della liberazione di istamina ed in modo altamente selettivo, penetrando all'interno delle cellule coinvolte nella reazione allergica, e bloccando selettivamente solo quelle attivit\u00e0 che portano allo scatenamento della reazione. In tal modo si sta cercando di ottenere farmaci ancor pi\u00f9 tollerabili ed efficaci.\nStoria.\nLa prima segnalazione giunta a noi riguarda la reazione a punture di vespe che pare abbia ucciso il faraone egiziano Menfis.\nPare, inoltre, che Nerone debba parte della sua fortuna nell'ascesa al trono dell'Impero romano ad un'allergia del fratello Claudio ai cavalli, che gli impediva di cavalcare insieme all'imperatore Claudio suo padre.\nErano probabilmente allergie le reazioni avverse agli alimenti associate a orticaria e cefalea che curava Ippocrate (460-370 a.C.), e successivamente Galeno (131-210 d.C.).\nDobbiamo aspettare i primi anni dell'Ottocento per vedere le prime scoperte che riguarderanno le allergie cos\u00ec come la intendiamo oggi. Fu John Bostock, nel 1819, a comprendere che la reazione al fieno (nota come \"febbre da fieno\") nulla aveva a che vedere con la febbre vera e propria. Ottanta anni dopo, il medico inglese Charles Harrison Blackley mise a punto i primi test allergologici, consistenti nell'applicazione intradermica della sostanza sospetta. La risposta era positiva quando dopo 30 minuti circa appariva un intenso arrossamento, provocato dalla risposta infiammatoria locale all'agente estraneo (chiamato \"allergene\").\nNel 1902 i francesi C. Richet e P. Portier introdussero per la prima volta il concetto di anafilassi, come risposta acuta e grave a sostanze estranee all'organismo.\nI primi ad introdurre il termine \"allergia\" furono i pediatri viennesi Clemens von Pirquet e B\u00e9la Schick, dopo avere osservato pazienti colpiti da difterite.\nPirquet e Schick chiamarono questo fenomeno \"allergia\", dai vocaboli greci \"\u1f04\u03bb\u03bb\u03bf\u03c2\", che vuole dire \"altro\", ed \"\u1f14\u03c1\u03b3\u03bf\u03bd\" che significa \"lavoro\".\nLe moderne basi della immunologia come la conosciamo oggi, ebbero origine nel 1911 grazie agli studi dei medici L. Noon e J. Freeman, che intuirono il potenziale terapeutico della terapia desensibilizzante vaccinale.\nNel 1963 fu proposta la classificazione delle malattie allergiche da Philip Gell e Robin Coombs, e con essa i quattro tipi di reazioni di ipersensibilit\u00e0.\nPhilip Gell e Robin Coombs proposero un nuovo schema di classificazione che prevedeva quattro tipi di reazioni di ipersensibilit\u00e0, conosciute come ipersensibilit\u00e0 di grado da I a IV. Con questa nuova classificazione, il termine \"allergia\" fu riservato alla sola ipersensibilit\u00e0 di tipo I.\nLa scoperta del primo farmaco utile per le allergie, il primo antistaminico, \u00e8 del 1937 ad opera di Daniel Bovet. Successivamente nel 1949 si \u00e8 avuta la scoperta degli ormoni steroidei, ad opera di P. Hench insieme a E. Kendall; scoperte queste che hanno posto le basi per la terapia dell'allergia nelle sue manifestazioni sintomatologiche.\nNegli anni successivi si sono avute la scoperta di altre molecole come: i cromoni e gli antileucotrienici; molecole queste che hanno ulteriormente ampliato il bagaglio terapeutico oggi a disposizione del medico.\nLa svolta nella comprensione dei meccanismi con cui si sviluppano le allergie avvenne con la scoperta del ruolo delle immunoglobuline E (IgE). Furono scoperte negli anni 1966\u201367 da 2 gruppi di ricerca indipendenti uno guidato da Kimishige Ishizaka negli USA ed uno guidato da Gunnar Johansson e Hans Bennich in Svezia.\nIn Italia la storia dell'immunologia si \u00e8 avuta grazie ai dei medici pionieri che furono: C. Frugoni, G. Sanarelli ed A. Zironi con i loro studi di inizio Novecento; mentre solo nel 1954 si ha la nascita in Italia dell'\"Associazione Italiana per lo studio dell'Allergia\", successivamente ribattezzata: \"Societ\u00e0 Italiana di Allergologia e Immunopatologia\"."}
{"id": "116125", "revid": "287204", "url": "https://it.wikipedia.org/wiki?curid=116125", "title": "Sintomatologia", "text": "Il termine sintomatologia indica il corredo di sensazioni per lo pi\u00f9 anormali o non usuali che sono provocate da una malattia o da un trauma o da un qualsiasi evento patologico.\nSi classificano diversi tipi di sintomi:"}
{"id": "116126", "revid": "2912", "url": "https://it.wikipedia.org/wiki?curid=116126", "title": "Philipp Eduard Anton Lenard", "text": ""}
{"id": "116129", "revid": "547992", "url": "https://it.wikipedia.org/wiki?curid=116129", "title": "Gloria Guida", "text": "Sposata con Johnny Dorelli dal 1991 (anche se la relazione \u00e8 iniziata nel 1979) e dal quale ha una figlia, la Guida \u00e8 tra le principali interpreti delle commedie sexy all'italiana degli anni settanta, nonch\u00e9 di altri film prevalentemente a sfondo erotico.\nBiografia.\nNasce nello stesso giorno, mese ed anno della collega Marilda Don\u00e0, con la quale ha recitato nei film \"L'affittacamere\" (1976) e \"La casa stregata\" (1982). Merano \u00e8 la sua citt\u00e0 natale, ma la famiglia, di origini emiliane, si trasfer\u00ec subito a Casalecchio di Reno, ove ancor oggi mantiene ufficialmente la residenza. Ha intrapreso la carriera artistica come cantante in un locale della Riviera romagnola gestito dal padre.\nLa musica.\nGloria Guida comincia la sua carriera artistica come cantante, a quasi 17 anni, nel 1972, partecipando alla manifestazione canora Un disco per l'estate con la canzone \"L'uomo alla donna non pu\u00f2 dire no\", pubblicato in seguito come singolo. Un secondo singolo segue lo stesso anno, \"Cuore, fatti onore\", cover italiana del brano \"California Calling\" di Danny Beckerman, cantata originalmente dai Fickle Pickle nel loro album \"Sinful Skinful\" del 1970, e tradotta in italiano da Franco Califano. Per la b-side del disco, \"Pioggia nell'anima\", viene riutilizzata la stessa matrice del precedente singolo. Nel 1973 la casa discografica per la quale lavora, la CBS, la candida per il Festival di Sanremo 1973, ma il brano affidatole non venne ammesso. Per tale esclusione, probabilmente, ebbe qualche peso la polemica sulla stampa rosa che biasimava la coeva tendenza ad ammettere cantanti scelte unicamente per la loro presenza fisica, con il pericolo di trasformare il tempio della canzone italiana in \"un trionfo di seni e cosce\".\nIntrapresa la carriera di attrice, Gloria Guida abbandona quella di cantante, tornando a cantare solamente in rari casi in occasione delle colonne sonore dei suoi film. Interpreta infatti il brano \"Stammi vicino\", composto da Gianni Ferrio, per la colonna sonora del film \"La liceale seduce i professori\" nel 1979, e ancora lo stesso anno \"La musica \u00e8\" per il film \"L'infermiera di notte\", composto ancora una volta da Ferrio e pubblicato come singolo su 7\". Nel 2011 torna a cantare partecipando come concorrente al talent show \"Lasciami cantare!\" su Raiuno. Si cimenta nuovamente nel canto nel 2012 nella prima edizione del talent show \"Tale e quale show\", dove imita Patty Pravo, Raffaella Carr\u00e0, Arisa e Noemi.\nIl cinema.\nIl primo film interpretato da Gloria Guida \u00e8 \"La ragazzina\", seguito subito da \"La minorenne\". Sono pellicole che narrano le vicende quotidiane di ricchi adolescenti impegnati soprattutto a vincere la noia con il sesso. In \"Blue Jeans\" (1975) interpreta una giovane prostituta che dopo una retata della polizia viene affidata al controllo del padre. Con questa pellicola la Guida si inserisce a pieno titolo nel genere della commedia sexy italiana. Sempre nel 1975 interpreta \"La novizia\" per la regia di Pier Giorgio Ferretti e \"Quella et\u00e0 maliziosa\". Ma il film che la consacra \u00e8 \"La liceale\", pellicola che avr\u00e0 alcuni \"sequel\" sempre ambientati in una scuola di provincia dove la bella liceale \u00e8 alle prese con le \"avances\" di professori, preside e compagni di classe.\nIn questi film si ritrovano tutte le scene tipiche della commedia sexy, dalla ragazza insaponata sotto la doccia ai guardoni dal buco della serratura. \"La liceale\" non ebbe soltanto \"sequel\" ma pure innumerevoli imitazioni. Uno dei film di maggior successo della Guida \u00e8 stato \"L'infermiera di notte\". Celebre la scena dell'infermiera accaldata che apre il camice bianco provocando l'eccitazione del malato che sta sorvegliando, interpretato da Mario Carotenuto. Questi film, girati con pochi mezzi, suscitarono reazione negativa fra le femministe degli anni settanta. Nonostante fossero quasi sempre artisticamente modesti riscuotevano successo al botteghino, e ancor oggi sono molto richiesti, come dimostrano le repliche offerte dalle televisioni private. Tra le interpretazioni migliori di Gloria Guida va segnalato \"Avere vent'anni\" di Fernando Di Leo, in cui era affiancata da Lilli Carati, nel quale emerge non solo la sua bellezza.\nDopo l'incontro con Johnny Dorelli in teatro, protagonisti entrambi della commedia musicale \"Accendiamo la lampada\" (1979), e il successivo matrimonio tra i due attori, la Guida abbandona gradualmente il cinema dedicandosi al marito e alla figlia Guendalina. Curiosamente, al momento della nascita di Guendalina, Gloria Guida aveva ancora in vita la madre (quasi cinquantenne), la nonna (non ancora settantenne) la bisnonna (non ancora novantenne) e la trisavola (poco pi\u00f9 che centenaria); quindi la piccola Guendalina alla nascita aveva ancora in vita la quadrisavola.\nGli ultimi film interpretati da Gloria Guida sono: \"La casa stregata\" (1982) con Renato Pozzetto, e in coppia con il marito \"Sesso e volentieri\" (1982); infine il televisivo \"Festa di capodanno\" (1988). Per qualche anno ha continuato a lavorare a teatro, in compagnia del marito, per poi abbandonare completamente le scene. Nel 2009 ritorna sul piccolo schermo, come attrice nella serie televisiva \"Fratelli Benvenuti\", trasmessa da Mediaset ma con scarso successo (inizialmente in onda su Canale 5, \u00e8 stata poi spostata su Rete 4 a causa dei bassi ascolti).\nRitorno in televisione.\nNegli anni duemiladieci ha ricominciato a lavorare in televisione, soprattutto per la Rai. Nel 2015 ha co-condotto \"Il mondo a 45 giri\" con Luca Barbarossa e dal 2018 al 2020 ha condotto la trasmissione \"Le ragazze\", in cui donne appartenenti a diverse generazioni, famose e non, si raccontano.\nNel settembre del 2021 partecipa allo show televisivo \"Star in the Star\" su Canale 5, imitando la cantante Patty Pravo, venendo eliminata alla seconda puntata.\nImpatto nel cinema.\nNell'immaginario collettivo Gloria Guida resta legata alla figura della liceale/studentessa che unisce candore e malizia. Personaggio, questo, che rivaleggi\u00f2 all'epoca con quello gi\u00e0 consolidato dell'insegnante (o supplente), interpretato da attrici come Edwige Fenech.\nIn un'intervista rilasciata nel 1976 e riportata da Manlio Gomarasca e Davide Pulici nel libro \"99 Donne\", Gloria Guida disse: \u00abCerto, mi spoglio, ma quasi mai sono stata vista nuda nell'atto dell'amplesso. Mi si vede attraverso il buco della serratura, sotto la doccia, in bagno. Non \u00e8 colpa mia se anche nel cinema ci sono i guardoni. Il filone sexy di bassa lega non piace neppure a me. I miei film hanno un significato anche nelle scene che vengono incriminate o giudicate malamente\u00bb.\nGloria Guida ha raggiunto grande popolarit\u00e0 anche all'estero diventando, in alcuni casi anche a distanza di diversi anni dall'uscita dei film che l'hanno immortalata, un'icona di bellezza."}
{"id": "116130", "revid": "278830", "url": "https://it.wikipedia.org/wiki?curid=116130", "title": "Sylva Koscina", "text": "Attiva per quasi quarant'anni, conobbe un grande successo per l'avvenenza, grazie alla quale rappresent\u00f2 la sublimazione della trasgressione extraconiugale tipica della commedia all'italiana, anche se in seguito ebbe modo di mettersi in luce e rivelare qualit\u00e0 anche in ruoli drammatici.\nBiografia.\nDi origine croata, nata nell'allora Regno di Jugoslavia da padre greco e madre polacca con il nome Sylva Koskinon. Da adolescente si trasfer\u00ec in Italia durante la seconda guerra mondiale, seguendo la sorella sposata con un italiano. \nMentre seguiva i corsi per la laurea in Fisica all'Universit\u00e0 degli Studi di Napoli Federico II, alloggiando in un convitto di suore e facendo una vita ritirata, le fu chiesto di consegnare i fiori al vincitore della tappa napoletana del Giro d'Italia 1954. Tra il pubblico c'era Eduardo De Filippo, che la not\u00f2 e che pens\u00f2 di affidarle un piccolo ruolo nel film \"Questi fantasmi\" che stava per girare. La cosa non si concretizz\u00f2, ma le si aprirono le porte del cinema con una piccola parte al fianco di Tot\u00f2 in \"Siamo uomini o caporali\" (1955) di Camillo Mastrocinque. Il suo primo ruolo importante arriv\u00f2 con il personaggio di Giulia Marcocci in \"Il ferroviere\" (1956), interpretato e diretto da Pietro Germi. \nA inizio carriera fu anche modella per gli stilisti Roberto Capucci, Vincenzo Ferdinandi e Emilio Schuberth. Attraente, prosperosa e fotogenica, la Koscina comparve in molte pellicole prodotte tra gli anni cinquanta e ottanta, lavorando spesso accanto a noti attori, primi tra tutti Alberto Sordi, Nino Manfredi e Ugo Tognazzi.\nUno dei suoi pi\u00f9 grandi successi lo ottenne proprio accanto a Sordi in \"Ladro lui, ladra lei\" (1958) di Luigi Zampa, continuando la propria ascesa con \"Giovani mariti\" (1958) di Mauro Bolognini e \"Mogli pericolose\" (1959) di Luigi Comencini. Fu al fianco anche di Steve Reeves in \"Le fatiche di Ercole\" (1957) ed \"Ercole e la regina di Lidia\" (1958), entrambi diretti da Pietro Francisci. Affianc\u00f2 ancora Tot\u00f2 in \"La cambiale\" (1959) di Camillo Mastrocinque.\nNegli anni sessanta partecip\u00f2 - oltre che allo sceneggiato televisivo \"I Giacobini\" (1962) - al film drammatico \"Il sicario\" (1960) di Damiano Damiani, ma ottenne la notoriet\u00e0 soprattutto nelle commedie, come \"Crimen\" (1960) di Mario Camerini, \"Il vigile\" (1960) di Luigi Zampa, \"Mariti in pericolo\" (1961) di Mauro Morassi, \"Copacabana Palace\" (1962) di Steno, \"Le monachine\" (1963) di Luciano Salce, \"Se permettete parliamo di donne\" (1964) di Ettore Scola e altre ancora. \nNel 1964 fu scelta da Federico Fellini per la parte di una delle sorelle della protagonista (Giulietta Masina) in \"Giulietta degli spiriti\". In quegli anni prese parte anche a due film di produzione britannica, \"Troppo caldo per giugno\" (1964) e \"Pi\u00f9 micidiale del maschio\" (1967), entrambi diretti da Ralph Thomas, in cui affianc\u00f2 rispettivamente Dirk Bogarde e Richard Johnson. Nel 1963 era stata presa in considerazione per il ruolo di Tatiana Romanova in \"A 007, dalla Russia con amore\" di Terence Young, poi assegnato a Daniela Bianchi. \nCome altre note attrici italiane degli anni sessanta, la Koscina venne ingaggiata per girare alcune pellicole a Hollywood. Per l'occasione, nel 1967 fu lanciata con un'audace campagna stampa, che culmin\u00f2 nel maggio di quell'anno con la pubblicazione di un servizio fotografico su \"Playboy\" in cui posava a seno nudo: negli Stati Uniti ebbe come partner David McCallum in \"Tre morsi nella mela\" (1967) di Alvin Ganzer, Kirk Douglas in \"Jim l'irresistibile detective\" (1968) di David Lowell Rich e Paul Newman in \"Guerra, amore e fuga\" (1968) di Jack Smight, film di genere diverso che per\u00f2 ottennero tutti uno scarso successo di pubblico e critica. Tornata in Europa, nel 1969 interpret\u00f2 il ruolo di una giovane eroina partigiana jugoslava nel film \"La battaglia della Neretva\" di Veljko Bulaji\u0107, accanto a Yul Brynner, Sergej F\u00ebdorovi\u010d Bondar\u010duk e Orson Welles.\nIn quegli anni continu\u00f2 comunque a girare molti film in Italia, anche se di diseguale valore. Celebre e ironica la partecipazione, nel ruolo di se stessa, in \"Vedo nudo\" (1969) di Dino Risi, con protagonista Nino Manfredi. Sempre nel 1969 recit\u00f2 accanto a Laurence Harvey e Isa Miranda in \"L'assoluto naturale\" di Mauro Bolognini. Nel 1970 venne chiamata da Marcello Fondato, con cui aveva gi\u00e0 lavorato nel 1967, per affiancare Monica Vitti nella commedia \"Nin\u00ec Tirabusci\u00f2, la donna che invent\u00f2 la mossa\". Nello stesso anno recit\u00f2 con Rock Hudson nella coproduzione italo-americana \"I lupi attaccano in branco\" di Phil Karlson e Franco Cirino. Era una dichiarata ammiratrice di Tito, che nel corso degli anni settanta la ospit\u00f2 spesso nell'isola di Brioni insieme a vari altri attori.\nPopolare anche in ambito televisivo e pubblicitario (soprattutto per una nota marca di pellicce negli anni ottanta), divenne la conduttrice con Mike Bongiorno e Paolo Villaggio del Festival di Sanremo 1972. Gli ultimi film furono nell'ambito del cinema di genere, anche se le sue partecipazioni erano per lo pi\u00f9 in veste di \"guest star\", ovvero interprete quasi di se stessa, come mito senza et\u00e0. L'ultimo film cui prese parte risale al 1993.\nA partire dai primi anni sessanta invest\u00ec la maggior parte dei suoi guadagni in una lussuosa villa a Marino con arredi del XVI secolo e dipinti artistici, che tuttavia, in seguito a un'inchiesta per evasione fiscale, l'attrice fu costretta a vendere nel 1976. In quegli anni convisse e si spos\u00f2 con il produttore Raimondo Castelli, ma nel 1967 il matrimonio fu annullato per la riconosciuta bigamia di Castelli.\nSylva Koscina mor\u00ec il 26 dicembre 1994, a 61 anni, per le conseguenze di un tumore al seno. Riposa nella tomba di famiglia al cimitero di Prima Porta a Roma.\nCarosello.\nPartecip\u00f2 inoltre a numerose edizioni della rubrica pubblicitaria televisiva \"Carosello\":"}
{"id": "116133", "revid": "831312", "url": "https://it.wikipedia.org/wiki?curid=116133", "title": "Giro d'Italia 2004", "text": "Il Giro d'Italia 2004, ottantasettesima edizione della \"Corsa Rosa\", si svolse dall'8 al 30 maggio 2004 su un percorso di 3\u00a0413,9 km ripartiti in un cronoprologo e venti tappe. Fu vinto dal ventiduenne Damiano Cunego, al primo successo in un Grande Giro, davanti a Serhij Hon\u010dar e Gilberto Simoni.\nSimoni, favorito per la vittoria finale alla vigilia, conquist\u00f2 la maglia rosa al primo arrivo in salita (terza tappa) spiazzando gli avversari, ma il suo giovane compagno di squadra Cunego, vincendo a Montevergine, balz\u00f2 al comando della classifica generale. Cunego cedette momentaneamente la maglia rosa a Popovy\u010d dopo la cronometro della tredicesima tappa, ma si riappropri\u00f2 del primato con un bell'attacco nella tappa di Falzes. Successivamente batt\u00e9 Simoni a Bormio 2000 e quindi, nella penultima tappa, controll\u00f2 a distanza l'attacco di Simoni e Garzelli sul Mortirolo.\nResoconto degli eventi.\nL'edizione 2004 del Giro partiva col ricordo della tragica scomparsa di Pantani, avvenuta pochi mesi prima. I favoriti al via erano Stefano Garzelli, Gilberto Simoni e Jaroslav Popovy\u010d, terzo l'anno prima. Dopo il prologo di Genova, vinto da Bradley McGee, nella seconda tappa, a Pontremoli, si impose il giovane compagno di Simoni alla Saeco, Damiano Cunego. La successiva frazione, con il primo arrivo in salita, vide il successo del favorito Simoni: il trentino prese e conserv\u00f2 la maglia rosa sino alla settima tappa, quando Cunego s'impose a Montevergine di Mercogliano strappandogli il simbolo del primato. Cunego riusc\u00ec a tenere la maglia nelle tappe pianeggianti fino alla cronometro di Trieste, tredicesima frazione, vinta dallo specialista ucraino Serhij Hon\u010dar: la maglia rosa pass\u00f2 sulle spalle dell'altro ucraino Popovy\u010d, che la mantenne anche nelle due tappe in Croazia.\nAl ritorno in Italia Cunego and\u00f2 all'attacco e vinse sul traguardo alpino di Falzes, riconquistando il primato nella classifica generale con 1'14\" su Hon\u010dar: quel giorno Popovy\u010d perse 3'50\", scivolando a 2'22\", mentre Simoni, staccato di 2'39\", dovette cedere definitivamente i gradi di capitano al giovane gregario.\nNelle ultime tappe non si assist\u00e9 a particolari scossoni. A Fondo/Sarnonico la graduatoria rimase immutata (vinse Pavel Tonkov); a Bormio 2000, nella frazione con il Tonale e il Gavia (Cima Coppi), Cunego fu abile a rispondere agli attacchi dei rivali (tra cui l'ex capitano Simoni) e quindi a staccarli sulle ultime rampe, ottenendo il quarto successo di tappa. Infine, nella frazione con il Mortirolo, il Vivione e l'ascesa sulla Presolana, Stefano Garzelli batt\u00e9 in volata Simoni \u2013 i due erano andati in avanscoperta a inizio tappa \u2013 mentre Cunego controll\u00f2 a distanza, chiuse a meno di un minuto, mantenne il primato e anzi port\u00f2 a 2'02\" il vantaggio sul secondo, Hon\u010dar.\nAl termine della passerella di Milano (vittoria di Alessandro Petacchi in volata) Damiano Cunego pot\u00e9 cos\u00ec festeggiare, a sorpresa, la vittoria nella \"Corsa Rosa\". Secondo chiuse appunto Hon\u010dar, terzo, a soli 3\u00a0secondi dall'ucraino, Gilberto Simoni. Quarto, pi\u00f9 staccato, fu Dario David Cioni, Popovy\u010d giunse quinto, Garzelli subito dietro mentre un giovane Tadej Valjavec concluse al nono posto. Per quanto concerne le tappe, il gi\u00e0 citato Petacchi domin\u00f2 le volate, ottenendo ben nove successi e la maglia ciclamino della classifica a punti. La maglia verde del Gran Premio della Montagna and\u00f2 al tedesco Fabian Wegmann, quella blu dell'Intergiro a Raffaele Illiano."}
{"id": "116136", "revid": "1543377", "url": "https://it.wikipedia.org/wiki?curid=116136", "title": "Ernesto Nathan", "text": "Inglese di nascita e di origine italiana da parte di madre, politico repubblicano nella linea di Mazzini e Saffi, di orientamento filosofico cosmopolita, religiosamente laico e anticlericale, Ernesto Nathan fu il primo sindaco di Roma estraneo alla classe di proprietari terrieri (nobili e no) che aveva governato la citt\u00e0 fino al 1907.\nIscritto alla Massoneria dal 1887, ricopr\u00ec la carica di Gran Maestro del Grande Oriente d'Italia dal 1896 al 1904 e dal 1917 al 1919.\nBiografia.\nGiovent\u00f9 e prime esperienze politiche.\nNathan nacque a Londra il 5 ottobre 1845 dalla pesarese Sara Levi Nathan (1819-1882) e da Moses Meyer Nathan, agente di cambio tedesco naturalizzato inglese, che mor\u00ec il 4 agosto 1859, quando il ragazzo non aveva neanche quattordici anni. Entrambi i genitori avevano origini ebraiche. La madre fu una fervente mazziniana e si spese in azioni di sostegno finanziario per la causa risorgimentale, oltre che in missioni diplomatiche e di raccordo tra le varie organizzazioni del movimento insurrezionale. Gli studiosi sono concordi nell'ammettere che abbia avuto con il rivoluzionario genovese una relazione amorosa, e qualcuno ha anche sostenuto che Ernesto fosse figlio naturale di Mazzini, un'ipotesi che tuttavia gode di scarso credito.\nIn Italia fin dal 1859, visse l'adolescenza e la prima giovinezza tra Firenze, Lugano, Milano e la Sardegna, dove fu inviato ad amministrare un cotonificio che per\u00f2 fall\u00ec.\nL'influenza di Mazzini e di Aurelio Saffi, amici di famiglia dai tempi londinesi, incise fortemente nella sua formazione e sul suo orientamento culturale e politico.\nil 16 giugno 1867 spos\u00f2 Virginia Mieli.\nGiunse a Roma a 25 anni, nel 1870, per lavorare come amministratore al mazziniano \u201c\"La Roma del Popolo\"\u201d, cos\u00ec presto si dedic\u00f2 alla politica, con impronta convintamente laica e anticlericale. Dal 1879 ader\u00ec al partito dell'estrema sinistra storica, nello schieramento di Felice Cavallotti.\nAlla morte della madre, avvenuta a Londra il 19 febbraio 1882, le carte di Mazzini e l'onere della loro pubblicazione, in mano a Sara Levi Nathan negli anni precedenti, passarono a Ernesto, che ebbe il compito di raccoglierne a tutti gli effetti l'eredit\u00e0 politica. Nathan prosegu\u00ec le battaglie in cui si era impegnata la madre negli ultimi anni di vita, tra cui quella per l'abolizione della prostituzione legalizzata. Nel 1888 ottenne la cittadinanza italiana onoraria dalla citt\u00e0 natale di Sara, Pesaro, dove ricopr\u00ec la carica di consigliere provinciale dal 1889 al 1895.\nFu iniziato alla Massoneria nel 1887; nel 1893 fu affiliato maestro presso la loggia Propaganda massonica di Roma e, nel 1896 divenne gran maestro del Grande Oriente d'Italia, succedendo ad Adriano Lemmi e rimanendo in carica fino al 1904 e lo fu in seguito di nuovo dal 1917 al 1919. Insignito del 33\u00ba e ultimo grado del Rito scozzese antico ed accettato, fu membro effettivo del Supremo Consiglio d'Italia. \nNel 1889 fu tra i fondatori della Societ\u00e0 Dante Alighieri.\nNell'aprile 1898 Nathan fu eletto consigliere al comune di Roma e pi\u00f9 tardi nominato assessore all'economato e ai beni culturali, un incarico amministrativo di grande rilievo mentre la capitale subiva una tumultuosa crescita edilizia e demografica.\nAll'arrivo dei Savoia, nel 1871, Roma contava appena 226\u00a0000 abitanti che, trent'anni dopo, nel 1900, sarebbero raddoppiati. Le frenetiche attivit\u00e0 edificatorie, sia per la realizzazione di grandi edifici pubblici e l'apertura di nuova viabilit\u00e0, sia per la creazione di nuovi quartieri residenziali tenevano troppo spesso in scarso se non alcun conto l'affiorare, a ogni scavo di fondazioni nei nuovi edifici e delle nuove strade, dei resti dell'immenso patrimonio archeologico cittadino.\nFu in questo clima, acutamente descritto dall'ingegnere e archeologo Rodolfo Lanciani, che Nathan, che era a capo del \"Blocco popolare\", venne eletto sindaco nel 1907.\nSindaco di Roma (1907-1913).\nFu eletto sindaco nel 1907 e confermato nel novembre del 1911, rimanendo in carica fino al 1913. La sua amministrazione fu improntata a un forte senso dell'etica pubblica, di dichiarata ispirazione mazziniana, nella versione municipalistica di Aurelio Saffi, che Nathan stesso aveva tenuto a commemorare nel secondo anniversario della morte, nel 1892, a Forl\u00ec, citt\u00e0 sede del Circolo Giuseppe Mazzini di cui lo stesso Saffi era stato presidente.\nEbbe come baricentro principalmente due questioni: lo sforzo di governare la gigantesca speculazione edilizia che si era avviata con il trasferimento della capitale a Roma, e un vasto piano d'istruzione per l'infanzia e il sostegno alla formazione professionale, pensati e realizzati in chiave assolutamente laica. Nathan era infatti motivato dalla forte convinzione dell'importanza della laicit\u00e0 delle istituzioni pubbliche, e di un apparato educativo laico, in un periodo storico nel quale a Roma il sistema scolastico era in mano alle strutture cattoliche.\nL'opera e le idee di Nathan non potevano non scontrarsi con la Chiesa cattolica mal disposta a cedere parte del proprio potere politico. Nel suo famoso discorso del 20 settembre, tenuto nel 1910 a Porta Pia, egli denunci\u00f2 l\u2019azione del clero \u201cintesa a comprimere il pensiero\u201d ed \u201ceternare il regno dell\u2019ignoranza\u201d contro \u201cuomini e associazioni desiderosi di conciliare le pratiche e i dettati della loro fede, con gli insegnamenti dell\u2019intelletto, della vita vissuta, delle aspirazioni morali e sociali della civilt\u00e0\u201d. La reazione cattolica non si fece attendere, su L\u2019Ancora del 29 settembre scrissero: \u201c\u00c8 il mondo cattolico che deve destituire il sindaco blasfemo e incosciente, e gridare da un punto all\u2019altro dell\u2019universo: rimandatelo al ghetto!\u201d\nNel 1909 fu approvato all'unanimit\u00e0 il primo piano regolatore della citt\u00e0, che defin\u00ec le aree da urbanizzare fuori le mura, tenendo conto del fatto che il 55% delle aree edificabili era in mano a soli otto grandi proprietari. Il nuovo piano regolatore cittadino era improntato alla variet\u00e0 delle tipologie edilizie (fabbricati, villini, aree di verde pubblico, ecc.). I fabbricati non potevano superare i 24 metri d\u2019altezza; i villini, costituiti da un pianterreno con giardinetto, non potevano superare i due piani. Ma \u00e8 la rendita fondiaria che Nathan colpisce: impone tasse sulle aree fabbricabili e procede agli espropri, applicando quanto il governo Giolitti aveva gi\u00e0 stabilito a livello statale. Nathan aveva anche ottenuto, grazie a quella che va sotto il nome di seconda legge Giolitti in materia (legge n\u00b0 502, dell'11 luglio 1907), che la citt\u00e0 di Roma potesse elevare la tassa sulle aree fabbricabili dall\u20191% al 3%. Il varo di questo piano regolatore sanc\u00ec l'inizio di un violento attacco alla Giunta Nathan da parte dei grandi proprietari terrieri legati alle finanze vaticane.\nSi avvi\u00f2 anche una politica di opere pubbliche. Come si legge nel sito del comune di Roma , \u201c\"Il cinquantenario dell'Unit\u00e0 d'Italia, nel 1911, fu l'occasione per Roma di avviare un programma urbanistico rinnovatore. Ernesto Nathan, sindaco in quegli anni, sfrutta tutti i finanziamenti possibili per realizzare edifici e opere che diventano i simboli di Roma capitale del regno. Sono inaugurati in quell'anno il Vittoriano, il Palazzo di Giustizia - che i romani battezzano subito il \"palazzaccio\" -, la passeggiata archeologica (un grande comprensorio di verde pubblico, oltre 40.000 metri quadrati tra l'Aventino e il Celio) e lo stadio Nazionale, l'attuale Flaminio, il primo impianto moderno per manifestazioni sportive.\"\u201d\nSempre nel 1909, dopo aver difeso questo obiettivo per molti anni dall'opposizione degli speculatori, promosse, tramite un referendum comunale in concomitanza della ricorrenza di Porta Pia il 20 settembre, la municipalizzazione del settore dei servizi fra cui il servizio tranviario e dell'energia elettrica, grazie anche all'azione dell'assessore ai servizi tecnologici Giovanni Montemartini, facendo nascere l\u2019Azienda Autonoma Tranvie Municipali e l\u2019Azienda elettrica municipale (AEM). A quest'ultima fu affidata la gestione della Centrale Montemartini di via Ostiense dopo la sua inaugurazione nel 1912 e che rappresent\u00f2 il primo impianto pubblico cittadino di produzione elettrica. Prima di Ernesto Nathan, l\u2019Acqua Marcia\",\" l'antico acquedotto romano, era un fondo del Vaticano che, vista l'abbondanza e l'ottima qualit\u00e0 dell'acqua, era stato spinto sotto papa Pio IX a ristrutturare e a inaugurare nuovamente il 11 settembre 1870. La Santa Sede proprio in quegli anni stava cercando di avere anche il controllo dell\"Acqua Vergine\". Anche in questo settore il referendum del 1909 port\u00f2 alla successiva rilevazione degli acquedotti da parte del comune.\nDurante l'amministrazione Nathan furono inoltre aperti circa 150 asili comunali per l'infanzia, che fornivano anche la refezione, piccole biblioteche, laboratori scientifici, cinematografi ed erano dotate di ambulatori di medicina preventiva. Un numero pi\u00f9 che rispettabile, se si pensa che Roma ha, oggi, non pi\u00f9 di 288 scuole materne comunali. Nei quartieri popolari, come ad esempio Testaccio e S. Lorenzo, sono costituite le sezioni estive, per sostenere i pi\u00f9 deboli nell\u2019apprendimento. L'istruzione che vi veniva garantita era laica.\nGrazie alla presenza all'interno della giunta comunale del dottor Achille Ballori, primario dell\u2019ospedale Santo Spirito, nella citt\u00e0 vennero istituite pubbliche guardie ostetriche, presidi per l\u2019assistenza sanitaria e la profilassi delle malattie infettive.\nSotto la guida di Nathan vennero inoltre avviati i lavori per l'acquario e la centrale del latte all'Esquilino, del mattatoio a Testaccio e dei mercati generali all'Ostiense. L'azione della giunta guidata da Nathan non si concentr\u00f2 per\u00f2 solo sulla citt\u00e0: nell\u2019agro romano le scuole rurali, che nel 1907 erano 27, erano diventate 46 nel 1911. Nell\u2019agro vennero realizzate anche case cantoniere e presidi medici che fornivano assistenza gratuita.\nUn aneddoto ormai famoso narra che, neoeletto sindaco, a Nathan venne sottoposto il bilancio del comune per la firma. Nathan lo esamin\u00f2 attentamente e, quando lesse la voce \"frattaglie per gatti\", chiese spiegazioni al funzionario che gli aveva portato il documento. Questi rispose che si trattava di fondi per il mantenimento di una nutrita colonia felina che serviva per difendere dai topi i documenti custoditi negli uffici e negli archivi capitolini. Nathan prese la penna e cancell\u00f2 la voce dal bilancio, spiegando al suo esterrefatto interlocutore che d'ora in avanti i gatti del Campidoglio avrebbero dovuto sfamarsi con i roditori catturati e, qualora non trovassero pi\u00f9 topi, sarebbe anche venuto a cessare lo scopo della loro presenza. Da questo episodio deriverebbe il detto romanesco \"Nun c'\u00e8 trippa pe' gatti\".\nCon suo decreto del 18 giugno 1911, il re Vittorio Emanuele III lo nomin\u00f2 cavaliere di gran croce, decorato di gran cordone, dell'Ordine dei Santi Maurizio e Lazzaro.\nGli ultimi anni.\nTorn\u00f2 a ricoprire la carica di Gran maestro del Grande Oriente d'Italia dal 1917 al 1919.\nMor\u00ec nel 1921, a 76 anni. La salma fu tumulata nel cimitero del Verano.\nBibliografia.\nPer Ernesto Nathan Gran Maestro del Grande Oriente d'Italia:"}
{"id": "116141", "revid": "123907765", "url": "https://it.wikipedia.org/wiki?curid=116141", "title": "Cimitero di Ixelles", "text": " \nIl cimitero di Ixelles (francese: cimeti\u00e8re d'Ixelles, neerlandese: De Elsense begraafplaats) \u00e8 uno dei maggiori cimiteri del Belgio. \u00c8 situato a Ixelles (Elsene), nella zona sud di Bruxelles.\nI personaggi sepolti sono:"}
{"id": "116142", "revid": "18778", "url": "https://it.wikipedia.org/wiki?curid=116142", "title": "Bit rate", "text": ""}
{"id": "116144", "revid": "29795376", "url": "https://it.wikipedia.org/wiki?curid=116144", "title": "Baud rate", "text": ""}
{"id": "116149", "revid": "767487", "url": "https://it.wikipedia.org/wiki?curid=116149", "title": "Sheryl Crow", "text": "Biografia.\nCresciuta in una famiglia di musicisti (il padre Wendell \u00e8 un trombettista jazz, mentre la madre Bernice una cantante ed una pianista) Sheryl viene introdotta alla musica fin dall'infanzia: inizia a suonare il pianoforte all'et\u00e0 di cinque anni, mentre nell'adolescenza compone le sue prime canzoni. Durante il periodo scolastico, oltre allo studio, si dedica con profitto all'atletica leggera e frequenta il locale coro. Entra a far parte anche di associazioni come il The Pep Club, la National Honor Society e la Future Farmers of America.\nNel 1980, dopo le scuole primarie e secondarie a Kennett, Sheryl abbandona la cittadina natale per trasferirsi a Columbia, dove frequenta l'Universit\u00e0 Statale del Missouri, da cui esce dopo quattro anni con una laurea in canto e musica. Durante la parentesi universitaria, canta e suona in una band di amici, i \"Kashmir\". Nel 1982 si reca in tour in Europa Orientale con Singsation, il complesso jazz dell'Universit\u00e0 del Missouri, guidato dal maestro Ira \"Rocky\" Powell. Sheryl in quell'occasione suona il pianoforte e si esibisce come solista vocale assieme alla moglie di Powell. Ad accompagnarla c'\u00e8 anche la sorella maggiore Karen.\nCon una laurea in tasca, Sheryl trova impiego come insegnante di musica presso il distretto scolastico di Saint Louis. Dal 1984 al 1986 viene assegnata a classi speciali composte da bambini affetti da sindrome autistica. Nonostante l'impegno di docente, Sheryl continua a coltivare i suoi interessi musicali, affinando le proprie capacit\u00e0 e facendo serate nei locali del Missouri con un gruppo rhythm'n'blues. Durante quel biennio registra jingles pubblicitari per alcune grosse societ\u00e0 (Toyota e McDonald's) che le procurano introiti significativi.\nEsordi professionali.\nNel 1986 Crow chiude definitivamente con l'insegnamento per cercare fortuna a Los Angeles. I primi tempi sono abbastanza duri e si guadagna da vivere facendo la cameriera in alcuni bar e caffetterie locali, fino a che Michael Jackson non la scopre e la ingaggia quale corista per il suo mastodontico \"Bad World Tour\". Dal 1987 al 1989, Sheryl sale sul palco delle pi\u00f9 grandi citt\u00e0 mondiali accompagnando \"il re del pop\" attraverso 15 paesi in 4 continenti. Da un punto di vista professionale si tratta di un'esperienza molto importante, anche se non sempre piacevole: (DiLeo verr\u00e0 citato, direttamente o indirettamente, in ben due brani dell'album \"Tuesday Night Music Club\": \"The Na-Na Song\" e \"What I Can Do for You\").\nAl termine del tour mondiale Sheryl collabora inoltre con alcuni artisti come Stevie Wonder, Sinead O'Connor e Rod Stewart.\nA dispetto delle esperienze che arricchiscono il suo bagaglio professionale, per lei non \u00e8 un periodo positivo: la pressione sofferta nel cercare di raggiungere il successo professionale incomincia a farsi sentire sempre pi\u00f9, poich\u00e9 Sheryl \u00e8 conscia del fatto di non essersi ancora assicurata un vero contratto discografico. Agli inizi del 1990 cade in depressione (patologia di cui ha sempre sofferto) per alcuni mesi, e ne esce solo grazie a sedute terapeutiche e antidepressivi. Recuperati spirito ed energie, nonch\u00e9 consigliata e incoraggiata dall'amico Don Henley, decide di dedicarsi completamente alla carriera da solista. I primi brani ad essere incisi sono \"Indian Summer\", \"Father Sun\", \"Near Me\" e \"Love You Blind\", quattro pezzi blues a cui fa seguito la ballata \"What Does Is Matter\", registrata in un secondo tempo.\nI pezzi citati (ad eccezione di \"Indian Summer\") vengono inseriti all'interno di un demo tape promozionale, prodotto da Sheryl e da Jay Olivier (un musicista ed intimo amico, conosciuto a St. Louis alcuni anni prima). Il nastro piace all'A&amp;M Records, che decide di farne un disco vero e proprio. Fra il 1991 e il 1992, assistita dal noto produttore Hugh Padgham (collaboratore dei Genesis, di David Bowie e di Sting), Sheryl scrive ulteriori brani che vanno ad aggiungersi ai precedenti. Sfortunatamente, poche settimane prima dell'uscita dell'album, la cantante e la casa discografica decidono consensualmente di abbandonare il progetto, in quanto il disco non \u00e8 abbastanza commerciale e risente eccessivamente delle influenze degli anni ottanta. In quel periodo la Crow conosce anche Kevin Gilbert, un giovane ma navigato musicista rock, con cui intraprende una relazione sentimentale.\nAgli inizi degli anni novanta comunque, alcuni pezzi da lei composti ed interpretati per varie colonne sonore, nonch\u00e9 varie collaborazioni, cominciano a farla conoscere: il brano \"Heal Somebody\" incluso nel film \"Gli angeli volano basso\" (tit. orig. \"Bright Angel\", 1990), la partecipazione ad un episodio del serial tv USA \"Cop Rock\", dove esegue \"I Got Somethin' For You\"; \"Welcome To The Real Life\" \u00e8 un'altra sua canzone compresa nel commento sonoro dell'action movie \"Forza d'urto\", cui segue \"I Would Do Anything\", un duetto inciso con Kenny Loggins, tratto dall'album \"Leap of Faith\".\nNel 1991 infine viene pubblicata pure la colonna sonora del film \"Point Break - Punto di rottura\", nella quale la Crow figura col brano \"Hundred Of Tears\".\nIl Tuesday Night Music Club.\nNel 1992 nello studio di Toad Hall, a Pasadena in California, ogni marted\u00ec sera alcuni autori e musicisti tenevano informali \"session\" assieme a Bill Bottrell, produttore discografico nonch\u00e9 proprietario dello studio di registrazione. Fra questi musicisti appariva anche Gilbert, che attorno a met\u00e0 settembre decide d'introdurre la fidanzata Sheryl al gruppo, denominato Tuesday Music Collective. Gi\u00e0 dalla prima apparizione, Bottrell si rende conto di avere di fronte una persona di grande talento, a tal punto da volerla quale fulcro del gruppo, nel frattempo ridenominato Tuesday Night Music Club (d'ora in poi TNMC). Per mesi l'affiatata squadra, composta da David Baerwald, Bill Bottrell, Dan Schwartz, Brian MacLeod, Kevin Gilbert ed appunto Sheryl Crow, lavora all'album con grande dedizione e impegno, ma nella informalit\u00e0 pi\u00f9 totale, almeno stando alle apparenze.\nA dispetto del mito creato dal marketing, non tutti i brani scaturiscono da quegli incontri: in realt\u00e0 solo due di essi rappresentano il vero spirito del TNMC, ovvero \"Leaving Las Vegas\" e \"Strong Enough\". Per esempio, la celebre hit \"Run Baby Run\" viene composta da Sheryl, Baerwald e Bottrell in sede separata. Ed ancora, \"What I Can Do for You\" \u00e8 una canzone pre-TNMC, scritta da Sheryl e David Baerwald a Venice Beach, e solo successivamente completata nello studio di Pasadena. \"I Shall Believe\" e \"Can't Cry Anymore\" furono originate da Sheryl ed infine elaborate da lei in congiunzione con Bill Bottrell.\nLo stesso Bottrell del resto dichiara in un'intervista dello scrittore e biografo Richard Buskin: \"In molte canzoni, io e Sheryl abbiamo suonato tutti gli strumenti, e questo va contro il mito. Voglio dire, l'album \u00e8 cresciuto al di fuori dei meeting che facevamo settimanalmente\".\nCon questo non si vuol di certo negare il fondamentale ruolo svolto dal TNMC, bens\u00ec ridimensionare quanto veniva dichiarato allora da stampa e casa discografica, la prima, presentava Sheryl alla stregua di una solitaria songwriter dalle radici del sud, mentre la seconda reclamizzava l'album quale frutto della sola improvvisazione di gruppo. Nel frattempo Sheryl cresce sempre pi\u00f9 agli occhi della casa discografica, creando le prime gelosie all'interno del TNMC. L'album, intitolato \"Tuesday Night Music Club\", viene terminato entro la prima met\u00e0 del 1993 e pubblicato negli Stati Uniti d'America il 3 agosto dello stesso anno. Esso contiene 11 brani, che spaziano dal rock al pop, fino a giungere alle ballate jazz. Un lavoro vecchio stampo, classico e molto personale, l'esatto opposto del vacuo pop sintetizzato del primo album, abbandonato nel 1992.\nNonostante ci\u00f2, sulle prime non incontra il favore del pubblico: solo nell'anno successivo, con \"All I Wanna Do\" (basata sul poema \"Fun\" di Wyn Cooper) prima e \"Run Baby Run\" poi, Sheryl conosce la grande popolarit\u00e0. Stampa e televisione iniziano cos\u00ec ad interessarsi sempre pi\u00f9 alla cantante del Missouri, che finalmente, dopo anni di gavetta e di parziali insuccessi, corona a 32 anni il suo sogno. I rapporti fra Sheryl e i membri del TNMC nel frattempo si fanno sempre pi\u00f9 tesi (e la casa discografica non fa altro che fomentare dissidi e discordie) ed anche la relazione con Gilbert era fondamentalmente terminata. Nessuno fra l'altro si aspettava un successo simile. Molti anni dopo Baerwald dichiar\u00f2 al giornalista Richard Buskin: \"credevo fosse un album di nicchia, da 300.000 copie al massimo, per quelle persone che si fossero perse gli anni '70\". Invece le copie vendute, poco pi\u00f9 di due anni dopo, furono pi\u00f9 di sette milioni.\nLe prime grandi esibizioni pubbliche.\nNell'estate del 1994 parte per l'H.O.R.D.E. Festival, un tour musicale itinerante promosso ed organizzato dai Blues Traveler, jam band capitanata dal corpulento John Popper. Sheryl in quell'occasione divide il palco con la Allman Brothers Band ed altri importanti esponenti musicali, soprattutto legati al filone delle jam bands. La stessa Allman la vuole come supporto nel loro imminente tour. Bob Dylan e i Rolling Stones fanno lo stesso, invitandola ad aprire i loro concerti negli States. Agli occhi del pubblico per\u00f2, la consacrazione definitiva avviene nell'ottobre del 1994, quando Sheryl viene invitata a suonare nell'ambito del festival di Woodstock '94 per il 25\u00ba anniversario, di fronte a centinaia di migliaia di spettatori. Sempre nel 1994, d\u00e0 il via al primo grande tour negli Stati Uniti d'America e in Europa, nonch\u00e9 prende parte alle riprese dei video promozionali di \"All I Wanna Do\", \"Leaving Las Vegas\" e \"Run Baby Run\".\nIl processo di maturazione artistica e professionale.\nIl 1\u00ba marzo 1995 la Crow riceve i primi premi importanti: tre Grammy Award, rispettivamente come miglior artista emergente, miglior voce pop femminile e miglior registrazione dell'anno. Fra il 1995 e il 1996 \u00e8 professionalmente impegnata in due fronti distinti: il secondo tour mondiale e la lavorazione del nuovo album. I rapporti con il TNMC sono ormai terminati, e l'unico vero elemento di contatto \u00e8 Bill Bottrell, ancora produttore di Crow (ma non per molto). Dopo tre nuovi brani composti a quattro mani, i due divorziano per sempre. Bottrell ricorda le ultime esperienze:\nA seguito della rottura, Sheryl decide di prendere completamente le redini della sua carriera. Fonda una propria etichetta discografica, la Old Crow Music, e sceglie come collaboratore principale Jeff Trott, musicista-cantautore con cui stringe un prolifico sodalizio che dura ancora oggi. Proprio insieme a Trott Crow compone alcuni dei brani di maggior successo del nuovo album omonimo, come \"If It Makes You Happy\", \"Everyday is a Winding Road\" e \"A Change Would Do You Good\". Buona parte delle registrazioni vengono effettuate a New Orleans, che per Sheryl rappresenta un luogo ideale dove trovare l'ispirazione, grazie soprattutto alla prorompente vitalit\u00e0 e alla moltitudine d'influenze culturali e musicali che da sempre contraddistinguono questa citt\u00e0. Alle sessione di registrazione partecipa anche Trina Shoemaker, un ingegnere del suono che far\u00e0 coppia fissa con Sheryl per lungo tempo.\nNel 1995 entra nel consiglio d'amministrazione dell'USO (un'organizzazione \"non-profit\" che si occupa di intrattenere le truppe americane) e a marzo dell'anno successivo, parte alla volta dell'Europa, tenendo concerti per i soldati americani di stanza in Germania, Italia e Bosnia. In compagnia di Sheryl c'\u00e8 anche l'allora First Lady Hillary Clinton e la figlia Chelsea. A seguito di quell'esperienza compone \"Redemption Day\", una canzone folk contro la guerra, ancora oggi ricordata come fra le sue migliori composizioni. Tutto sembra procedere per il meglio, fino a che una disgrazia non tocca Sheryl da molto vicino. Il 18 maggio del 1996, l'ex fidanzato Kevin Gilbert viene trovato cadavere nella sua abitazione di Eagle Rock (California): sulle prime si pensa ad un suicidio, ma l'autopsia del Coroner non lascia spazio a dubbi, Gilbert \u00e8 deceduto per asfissia autoerotica. Per lei \u00e8 un duro colpo, tuttavia non sembra essere stupita del gesto, al pari degli amici pi\u00f9 intimi di Gilbert.\nL'album \"Sheryl Crow\" debutta nei negozi nel settembre del 1996. Si tratta ancora una volta di classic rock, ma dal suono pi\u00f9 elettrico, che in molti punti rimanda alle atmosfere degli anni settanta, scandite dal Funky. Il successo ancora una volta arride alla cantautrice del Mid-West, che fa breccia nella top ten di molti paesi, non per\u00f2 senza intoppi. La catena di ipermercati Wal-Mart (che controlla buona parte del mercato discografico americano) infatti ritira dai propri scaffali l'ultimo album a causa di un brano in esso contenuto\n. Si tratta di \"Love is a Good Thing\", in cui in un verso (\"Watch out sister, watch out brother, Watch our children while they kill each other, With a gun they bought at Wal-mart discount stores\") la stessa catena viene messa sotto accusa a causa di uno scandalo legato alla vendita di alcune armi a minori accusati di omicidio. In realt\u00e0 il brano si riferiva non tanto alla Wal-Mart, bens\u00ec alla facilit\u00e0 con cui negli USA \u00e8 possibile acquistare armi legalmente in punti vendita di qualsiasi genere.\nFra gli eventi pi\u00f9 salienti di quell'annata, c'\u00e8 da menzionare la partecipazione al \"Pavarotti &amp; Friends for War Childs\". Al Parco Novi Sad di Modena, canta \"Run Baby Run\", accompagnata dalla chitarra di Eric Clapton, e \"La Ci Darem La Mano\", in coppia con Luciano Pavarotti. Nel 1997 Sheryl Crow viene contattata per comporre ed eseguire \"Tomorrow Never Dies\", che fa parte della colonna sonora dell'omonimo film della saga di James Bond, in Italia commercializzato come \"Il domani non muore mai\". Nel medesimo anno viene insignita di due ulteriori Grammy Award, per il miglior album rock e per la miglior performance vocale rock femminile, grazie a \"If It Makes You Happy\".\n\"The Globe Sessions\".\nTrasferitasi a New York, Sheryl Crow si insedia ai \"Globe Studios\", dove lavora febbrilmente alla registrazione del suo terzo album studio. Ancora una volta il collaboratore ai testi \u00e8 Jeff Trott, tuttavia il suo contributo \u00e8 decisamente inferiore rispetto al passato: ben otto dei dodici brani presenti in \"The Globe Sessions\" vengono composti unicamente da Sheryl, che nel frattempo \u00e8 progredita anche sotto il profilo strumentale, arrivando a suonare non meno di sedici differenti strumenti musicali. L'album, pubblicato nel settembre del 1998, \u00e8 una riuscita miscela fra blues-rock e cantaurato intimista con spruzzate di pop e folk. Fra i brani da segnalare, c'\u00e8 \"Mississippi\", ballata composta da Bob Dylan. All'interno dell'album \u00e8 possibile ascoltare anche una traccia nascosta, \"Subway Ride\", nata a seguito dell'impeachment dell'allora Presidente degli Stati Uniti Bill Clinton.\nL'era \"Globe Session\" (compresa fra il 1997 e il 1999) va anche ricordata per essere stata assai prolifica per la cantautrice statunitense. Oltre ai brani composti e suonati per l'album studio, Sheryl Crow in quel lasso di tempo scrive numerose altre canzoni, come \"Carolina\", \"In Need\" e \"Resuscitation\" (quest'ultima assieme a Jeff Trott), incluse rispettivamente nelle colonne sonore dei film \"Le parole che non ti ho detto\" (titolo originale: \"Message in a Bottle\"), \"Ricominciare a vivere\" (titolo originale: \"Hope Floats\") e \"The Faculty\". A ci\u00f2 va ad aggiungersi la composizione dell'intera colonna sonora del film indipendente \"Dill Scallion\" (1998), diretto da Jordan Brady.\nNel 1999 esordisce come attrice in \"The Minus Man\", indie thriller diretto da Hampton Fancher e interpretato da Owen Wilson, all'epoca compagno di Sheryl. Il 7 dicembre di quello stesso anno viene pubblicato l'album raccolta \"\", registrato durante un concerto tenutosi nella grande mela il 14 settembre. Per il primo Greatest Hits della sua carriera Sheryl Crow decide di avvalersi della collaborazione di numerose star della musica internazionale (Keith Richards, Sarah McLachlan, Stevie Nicks, le Dixie Chicks o Eric Clapton, tanto per citarne qualcuna) con le quali esegue i suoi pi\u00f9 grandi successi. Nel disco viene inserito anche un nuovo singolo, \"There Goes the Neighborhood\", che le frutter\u00e0 un Grammy come \"Miglior Performance Vocale Rock Femminile\". Nello stesso anno duetta con Zucchero Fornaciari nella canzone \"Blu\", inclusa in due album del bluesman emiliano.\nIl nuovo millennio.\nNell'aprile del 2002, a distanza di ben quattro anni dall'ultimo disco di inediti, Sheryl Crow pubblica \"C'mon C'mon\". Dall'album vengono estratti in rapida successione tre fortunati singoli: \"Soak Up the Sun\", in termini di vendite uno dei suoi pi\u00f9 grandi successi dopo \"All I Wanna Do\"; \"Steve McQueen\", Grammy nell'ormai consueta categoria \"Best Female Rock Vocal Performance\" e l'omonimo brano \"C'mon C'mon\". Il 2003 va ricordato come l'anno delle collaborazioni e delle colonne sonore. Per il grande schermo Registra il brano \"Kiss That Girl\" (\"Il diario di Bridget Jones\") e incide la reinterpretazione della canzone \"Mother Nature's Son\", originariamente dei Beatles, contenuta nella colonna sonora ufficiale della pellicola \"Mi Chiamo Sam\".\nSul fronte delle collaborazioni lavora con la cantante statunitense Michelle Branch per la stesura del brano \"Love Me Like That\", duetta col rapper Kid Rock nel suo singolo \"Picture\" ed appare in veste di cantante nell'album \"American III: Solitary Man\" dell'amico Johnny Cash. Il 4 novembre dello stesso anno viene pubblicato un secondo Greatest Hits, \"The Very Best Of Sheryl Crow\". Trainati dai vecchi successi vengono pubblicati due nuovi singoli: l'inedito \"Light in Your Eyes\" e la reinterpretazione di \"The First Cut is the Deepest\", un classico di Cat Stevens che le frutter\u00e0 ben due American Music Awards. Nel 2004 Sheryl Crow appare in un cameo nel film \"De-Lovely - Cos\u00ec facile da amare\", un musical autobiografico basato sulla vita e la carriera di Cole Porter.\n\"Wildflower\".\n\"Wildflower\", il quinto album studio della cantante, viene pubblicato il 27 settembre del 2005: nonostante il debutto al secondo posto della classifica di Billboard, riceve inizialmente una scarsa attenzione da parte dei media. Nel dicembre dello stesso anno, comunque, la Crow riceve ben due nomination agli annuali Grammy Awards. Nel 2006 la pubblicazione del singolo \"Always in Your Side\" (con Sting) porter\u00e0 ad un notevole incremento delle vendite del disco, stimate a gennaio del 2008 in oltre 949\u00a0000 unit\u00e0 nei soli Stati Uniti. Il 2006 si apre con l'ennesima colonna sonora per il grande schermo: viene pubblicato il singolo \"Real Gone\", inserito nella colonna sonora del film animazione \"Cars\" della Disney/Pixar's. Nel febbraio dello stesso anno le viene diagnosticato un cancro al seno, fortunatamente nelle fasi iniziali. Dopo aver subito un'operazione chirurgica, la cantante viene sottoposta ad una terapia a base di radiazioni per circa tre mesi, a cui \u00e8 seguito un breve periodo di riposo.\nL'eccellente prognosi le ha permesso di ritornare sul palco gi\u00e0 a maggio, annunciando fra le altre cose due tour negli Stati Uniti: uno estivo da solista (12 giugno - 9 luglio) ed un secondo in compagnia di John Mayer. Il tour con John Mayer (29 agosto - 12 ottobre 2006) \u00e8 stato caratterizzato da un attivismo politico piuttosto marcato. Durante le varie tappe sparse per gli Stati Uniti, Sheryl Crow ha pi\u00f9 volte ribadito l'importanza del voto, e manifestato il proprio dissenso verso l'amministrazione Bush, attirandosi talvolta le ire di pubblico e critica, similmente a quanto accadde fra il dicembre 2002 e il marzo 2003, quando si oppose pubblicamente alla guerra in Iraq. Alla fine dello stesso anno riceve inoltre una nomination ai Golden Globe (categoria \"Best original song\") per la canzone \"Try Not To Remember\", dal film Home Of The Brave.\n\"Detours\".\nSheryl Crow torna in studio di registrazione nel 2007 per l'incisione del suo sesto album, Detours. Per l'occasione vengono contattate due vecchie conoscenze: il produttore Bill Bottrell e il batterista Brian MacLeod, gi\u00e0 componenti del Tuesday Night Music Club. Il disco, concepito e realizzato nella fattoria della cantante situata nei pressi di Nashville, viene ufficialmente pubblicato il 5 febbraio del 2008 debuttando alla seconda posizione della classifica Billboard 200 e totalizzando la vendita di 92\u00a0000 unit\u00e0 nella sola prima settimana di permanenza nei negozi. La seconda settimana le vendite stimate saranno di oltre 144\u00a0000 copie\nFortemente influenzato dalle ultime vicende personali dell'artista (la storia d'amore finita con Lance Armstrong e la malattia), questo album rappresenta a tutti gli effetti un suo rinnovato debutto musicale seguito da un nuovo inizio della sua vita (sostenuto dall'adozione del figlio Wyatt, avvenuta nel 2007\n). Il 17 novembre 2009 viene pubblicata una tanto attesa versione commemorativa dell'album di debutto denominata Tuesday Night Music Club Deluxe. Dal disco viene addirittura estratto un singolo, \"Killer Life\", composto nel 1994 e fino ad oggi mai pubblicato.\n\"100 Miles from Memphis\".\nIl 5 maggio 2010, attraverso un comunicato stampa, viene annunciata l'uscita del settimo album della cantante intitolato \"100 Miles from Memphis\". Il disco, la cui uscita \u00e8 anticipata dalla distribuzione del singolo \"Summer Day\", viene pubblicato il 20 luglio dello stesso anno ottenendo - al debutto - la terza posizione nella classifica \"Billboard 200\".\nSempre nello stesso anno, appare come guest star in un episodio della quarta stagione di \"Hannah Montana\".\n\"Feels like Home\".\nNel 2011 Sheryl lascia la sua etichetta discografica A&amp;M Records. Dopo essere stata presentata al produttore Justin Niebank e a numerosi musicisti di Nashville inizia il suo primo progetto musicale country. Nel 2013 firma con l'etichetta Warner Music Nashville con la quale pubblica \"Easy\" il primo singolo del futuro album. Pubblica quindi \"Feels like Home\" il 10 settembre dello stesso anno, che raggiunge il 7\u00ba posto nella Billboard 200 negli Stati Uniti, divenendo il suo nono album nella \"top-ten\".\n\"Be Myself\".\nIl nono album in studio \"Be Myself\" \u00e8 stato pubblicato nell'aprile del 2017, segnando il ritorno di Jeff Trott alla produzione e Tchad Blake all'ingegneria del suono che non avevano lavorato con lei dai tempi di \"The Globe Sessions\" del 1998. Di fatto \u00e8 un ritorno al suo sound degli anni 90, abbandonando intenzionalmente lo stile country dell'album precedente.\n\"Threads\".\nSheryl annuncia che il prossimo lavoro discografico sar\u00e0 un album di duetti, con il contributo di amici musicisti vecchi e nuovi come: Don Henley, Joe Walsh, Sting, Keith Richards, Jason Isbell, Chris Stapleton, Stevie Nicks, Willie Nelson, Vince Gill, Emmylou Harris e Kris Kristofferson. Contiene anche una nuova versione di \"Redemption Day\", un brano del suo album \"Sheryl Crow\" del 1996, con la partecipazione postuma di Johnny Cash tratta da una sua cover personale del 2010. L'album \u00e8 stato pubblicato il 30 agosto 2019 dall'etichetta Big Machine Records.\nStrumentazione.\nAll'inizio della carriera Sheryl suonava spesso una chitarra acustica Gibson Country Western del 1962, ma avendo paura che alla fine non avrebbe resistito all'uso intensivo in tour e sul palco, chiese alla Gibson nel 1999 di costruirle una replica. La casa costruttrice present\u00f2 allora un modello \"Sheryl Crow\" che era essenzialmente una riproduzione del modello che possedeva. Nel 2013 la Gibson present\u00f2 anche un'edizione limitata \"Sheryl Crow\" Southern Jumbo, una riedizione del predecessore del modello precedente. Nel 2019 Sheryl ha annunciato sui \"social media\" che la Gibson ha di nuovo in produzione il modello Country Western Supreme personalizzato.\nVoce.\nSheryl Crow \u00e8 un mezzosoprano con un'estensione vocale di circa tre ottave ed un timbro caldo ma sostanzialmente neutro, con una leggera risonanza nasale. Agli inizi della sua carriera (grossomodo fra il 1993 e il 1996), complice anche il vizio del fumo che la caratterizzava in tale periodo, ai concerti, cantava con una voce ruvida e sexy, particolarmente apprezzata dai fan, tuttavia non si distingueva per un buon controllo della voce. Con il passare del tempo, grazie al costante allenamento e all'abbandono del fumo, ha compiuto notevoli progressi correttivi nel campo della voce, che le hanno permesso di inoltrarsi in brani particolari e assai diversi fra loro. Fra questi ricordiamo \"L\u00e0 ci darem la mano\" (Mozart) nel 1998 in duetto col maestro Pavarotti, \"Good Morning Heartache\" (cantata sia da solista, che assieme a Tony Bennett), \"Long Gone Lonesome Blues\" (di Hank Williams Jr.), \"No Depression\" (Carter Family) e, pi\u00f9 recentemente, \"Ring of Fire\", celebre brano di Johnny Cash, per l'occasione riarrangiato facendo sfoggio del caratteristico accento (detto \"twang\") del Missouri.\nIl pezzo meno convenzionale da lei interpretato rimane comunque \"Monkey Mind\", scritto da Mitchell Froom e presente nell'album \"Dopamine\" (1998). Non di rado ha eseguito canzoni al limite del suo range vocale, come nel caso di \"Tomorrow Never Dies\" e di alcuni brani dell'album \"Wildflower\". In ogni caso, a differenza di altri nomi celebri della musica leggera, la Crow ha sempre osteggiato l'uso del playback, persino quando le condizioni delle sue corde vocali non erano ottimali. Solo in pochi e sporadici casi \u00e8 ricorsa a tale pratica (esempio alla trasmissione televisiva \"Top of the Pops\", dove per\u00f2 il playback \u00e8 praticamente imposto).\nPolistrumentista.\nSheryl Crow \u00e8 nota anche per essere una versatile musicista. Di seguito sono elencati gli strumenti musicali che suona o ha suonato in passato:"}
{"id": "116151", "revid": "287204", "url": "https://it.wikipedia.org/wiki?curid=116151", "title": "Cuori in Atlantide (raccolta di racconti)", "text": "Cuori in Atlantide \u00e8 la sesta raccolta di storie di Stephen King, edita nel 1999.\nI cinque racconti che lo compongono non formano in realt\u00e0 un vero e proprio romanzo nel senso comune del termine, in quanto hanno luogo in tempi diversi, ma risultano collegati tra loro da personaggi ricorrenti.\nIl primo dei cinque racconti, \"Uomini Bassi in Soprabito Giallo\", che \u00e8 anche il pi\u00f9 lungo, ha ispirato il film \"Cuori in Atlantide\", diretto nel 2001 da Scott Hicks, con Anthony Hopkins.\nI racconti.\nUomini bassi in soprabito giallo.\nIl misterioso e anziano Ted Brautigan si trasferisce nella piccola cittadina di Harwich (Connecticut) e introduce il suo undicenne vicino Bobby Garfield alla lettura seria. Ma a quanto pare Ted ha un passato piuttosto misterioso e la madre di Bobby sembra non fidarsi di lui.\nIl racconto ricorda vagamente \"Un ragazzo sveglio\" e ha forti connessioni con la saga de \"La torre nera\".\nCuori in Atlantide.\nLa storia che d\u00e0 il titolo al libro ci riporta indietro nel passato di King e pi\u00f9 precisamente nella \"sua\" Universit\u00e0 del Maine negli anni sessanta, dove un gruppo di ragazzi si auto-definisce \"addicted to hearts\", ovvero \"maniaci di Cuori\", il famoso gioco di carte (in italiano conosciuto come \"Peppa\") che cambier\u00e0 le loro vite gi\u00e0 sconvolte dai primi movimenti hippy antivietnam.\nWillie il cieco.\nUn racconto gi\u00e0 incluso nella raccolta \"Six Stories\", ma pare che King l'abbia leggermente modificato per meglio adattarlo a questo nuovo libro, e probabilmente per includere Bobby, assente nella precedente versione.\nPerch\u00e9 siamo finiti in Vietnam.\nLa storia racconta la vita di Sully-John, reduce del Vietnam e amico d'infanzia di Bobby.\nScendono le celesti ombre della notte.\nQuesto racconto \u00e8 stato aggiunto in extremis per volere di King e forse per dare una sensazione di maggiore coesione al libro. Racconta infatti nuovamente di Bobby Garfield, ma questa volta lo troviamo ai giorni nostri, invecchiato di quarant'anni."}
{"id": "116156", "revid": "89688", "url": "https://it.wikipedia.org/wiki?curid=116156", "title": "Cimitero Tichvin", "text": "Il cimitero Tichvin () \u00e8 uno dei cimiteri situati sul territorio del monastero di Aleksandr Nevskij a San Pietroburgo, Russia. Fondato nel 1823, nella cosiddetta \"necropoli dei Maestri dell'arte\" riposano molte eminenti personalit\u00e0 dell'arte e della cultura russa.\nSepolture.\nTra le personalit\u00e0 sepolte nel cimitero Tikhvin si trovano:"}
{"id": "116157", "revid": "125875632", "url": "https://it.wikipedia.org/wiki?curid=116157", "title": "Pierangelo Bertoli", "text": "Considerato un vero e proprio \"cantastorie\" e una voce sincera della sua terra, Bertoli fu una figura emblematica della canzone d'autore italiana dagli anni settanta ai primi anni 2000, spaziando dalla musica popolare al rock, con testi diretti e densi di riferimenti sociali e politici.\nDi lui \u00e8 stato scritto che \u00abl'immediatezza dei messaggi e la sincerit\u00e0 dell'ispirazione sono la peculiarit\u00e0 delle sue composizioni; la denuncia sociale, ora pi\u00f9 meditata ora pi\u00f9 aggressiva, connota il suo modo di raccontare l'uomo e il tempo in cui vive. Non ci sono coinvolgimenti nel consumismo del mercato, ma semmai una rabbia autentica certo non pi\u00f9 attuale nel dilagante qualunquismo, ma frutto anche della maggiore sensibilit\u00e0 che egli ha come portatore di handicap\u00bb (venne colpito dalla poliomielite durante l'infanzia).\nPierangelo Bertoli \u00e8 stato paragonato ai celebri compositori di ballate politiche popolari del passato, erede di una tradizione a cui appartenne, ad esempio, l'anarchico Pietro Gori.\nEbbe anche una breve esperienza politica nel Partito della Rifondazione Comunista.\nBiografia.\nGiovinezza ed esordi (1942 - 1976).\nNato a Sassuolo, in provincia di Modena, da una famiglia operaia, a dieci mesi fu colpito da una grave forma di poliomielite che lo priv\u00f2 della funzionalit\u00e0 degli arti inferiori e lo costrinse a vivere muovendosi su una sedia a rotelle.\nMalgrado l'ingombrante presenza della carrozzella, visse un'infanzia regolare, ma priva di ogni genere di bene superfluo; secondo quanto raccontato dallo stesso Bertoli, in casa non c'era neppure la radio e per questo motivo la passione musicale del giovanissimo Pierangelo venne essenzialmente dall'esterno, anche se non va dimenticato il ruolo decisivo ricoperto dal fratello e dal gruppo musicale di quest'ultimo, che all'inizio degli anni sessanta si riuniva proprio nella cantina di casa Bertoli per suonare insieme.\nPierangelo conosceva gi\u00e0 la discografia di alcuni cantanti famosi, come per esempio Frank Sinatra, ma non possedeva alcuna nozione di strumenti musicali e tecniche interpretative. Compiuti venticinque anni, alcuni amici gli prestarono una vecchia chitarra e in pochi mesi Bertoli impar\u00f2 a suonarla, tanto che di l\u00ec a poco la chitarra divenne il suo strumento di riferimento. Dopo un anno di esercizi da autodidatta, cominci\u00f2 a comporre le prime musiche per le canzoni gi\u00e0 scritte nella parte testuale, che suon\u00f2 dapprima di fronte agli amici e poi davanti a platee sempre pi\u00f9 vaste, soprattutto in occasione di feste di paese e di partito.\nIl legame con la sua terra d'origine, oltre a non allontanarlo dalla sua citt\u00e0 natale, gli fece comporre numerose canzoni in dialetto sassolese.\nNei primi anni 1970, Pierangelo Bertoli entr\u00f2 nell'Unione Comunisti Italiani (marxisti-leninisti) che in seguito divent\u00f2 Partito Comunista marxista-leninista Italiano, gruppo maoista, e, con altri musicisti militanti del partito (Bartolo Bruno alla fisarmonica e alle tastiere, Leonello Zaquini alla chitarra, Alberto Bocchino al basso e Claudia Montis alla voce), form\u00f2 il Canzoniere Nazionale del Vento Rosso, pubblicando con la casa editrice del partito, la Servire il popolo, i primi 45 giri tra il 1973 e l'anno successivo: \"Marcia d'amore/Per dirti t'amo\", \"Scoperta/Marcia d'amore\" e \"Matrimonio/L'autobus\".\nNel 1974 pubblic\u00f2 il primo album studio, \"Rosso colore dell'amore\" (poi ristampato postumo in CD dalla American Records nel 2006), contenente in tutto dodici brani, comprese tre delle canzoni uscite poco tempo prima in formato singolo: \"Per dirti t'amo\", \"L'autobus\" e \"Marcia d'amore\".\nL'album venne stampato anche in Germania Ovest, a cura del Kommunistische Partei Deutschlands, e ci\u00f2 comport\u00f2 una tourn\u00e9e di Bertoli che tocc\u00f2, tra le altre, Monaco di Baviera, Francoforte, Colonia, D\u00fcsseldorf e Zurigo. Il tour continu\u00f2 poi in Italia, in una forma di teatro canzone che alternava i brani musicali con i monologhi di Bertoli.\n\"Han gridato scioperiamo\" \u00e8 un altro album pubblicato in quel periodo, sempre a nome del Canzoniere Nazionale del Vento Rosso (con una formazione cambiata, con Silvana Zigrino e Ciccio Giuffrida al posto di Bartolo Bruno), in cui Bertoli suona e partecipa ai cori senza essere accreditato; inoltre \u00e8 autore di tre canzoni, tra cui una prima versione di \"Eppure soffia\" con un testo diverso e intitolata \"Mario Lupo\" (anche se sulla copertina del disco come autore del brano \u00e8 segnalato, stranamente, il solo Giuffrida).\nScioltosi il partito e, di conseguenza, anche il Canzoniere del Vento Rosso, nel 1975 Bertoli radun\u00f2 alcuni amici musicisti come Marco Dieci, Francesco Coccapani e Gigi Cervi e realizz\u00f2 un nuovo disco, \"Roca Blues\" prodotto dal presidente della squadra di calcio della Sassolese, Carlo Alberto Giovanardi.\nIl contratto discografico con la CGD (1976 - 1980).\nUn amico musicista di Bertoli, Alete Corbelli, chitarra solista negli anni sessanta di Caterina Caselli, fece ascoltare l'album \"Roca Blues\" alla cantante, moglie di Piero Sugar, che convinse il marito a proporre un contratto con la CGD a Bertoli: e proprio quest'etichetta pubblic\u00f2 nel 1976 l'album \"Eppure soffia\", che inizi\u00f2 a far conoscere il cantautore presso un pubblico pi\u00f9 vasto, grazie alla title track, inno all'ecologismo.\nCome raccont\u00f2 il cantautore, le registrazioni iniziarono il 4 ottobre 1976, e il 5 novembre, giorno del suo compleanno, Bertoli si rec\u00f2 a rinnovare la carta d'identit\u00e0, che venne inserita sulla copertina del disco. In questo terzo album venne accreditato come P. Angelo Bertoli, nome che appare sul documento.\nL'anno successivo la Caselli decise di aprire una casa discografica propria, distribuita dalla CGD, per dedicarsi all'attivit\u00e0 di talent-scout: nacque cos\u00ec la Ascolto, che pubblic\u00f2 il nuovo album di Bertoli, \"Il centro del fiume\", che contiene una versione ridotta di \"Rosso colore\", gi\u00e0 incisa nel primo disco; nella busta interna del disco venne inserita inoltre una presentazione di Bertoli scritta da Giancarlo Governi.\nNel 1978 realizz\u00f2 un album che racchiudeva esclusivamente canzoni in dialetto modenese: \"S'at ven in meint\" (Cosa ti viene in mente) ospita anche la voce di Caterina Caselli nel brano \"L'Erminia temp adree\". Una versione diversa di tale brano si trova nel cd di canzoni sassolesi \"I giaraun d'la luna\" (I sassi della luna), sempre con le voci di Bertoli e della Caselli. In questo cd (R&amp;S&amp;C2), distribuito nel 1995 solo in Emilia, Bertoli canta da solo o in duetto con Nek, Marco Dieci e altri anche in \"Chi ha pruvee una volta\", \"C'sa vot ch'am inveinta\", \"Turner indree\"; mentre \u00e8 l'autore di altre canzoni quali \"Annalisa la valisa\", \"Fa finta ed gnint\", \"Vladimiro\", \"Da la me fnestra\", \"Te st\u00e0 l\u00e8\", \"Peinsa te\" e \"Al mester d'l'orchestra\".\nAltri brani dialettali saranno inclusi negli album \"Certi momenti\" e \"Sedia elettrica\".\nIl 1979 \u00e8 l'anno di \"A muso duro\", uno dei suoi album pi\u00f9 noti e il primo a conoscere un riscontro su vasta scala, contenente la canzone omonima, vero e proprio manifesto di uomo e artista, che esalta anche la funzione sociale e aggregativa del mestiere del cantante.\nIn questo periodo conobbe Bruna Pattacini, che divent\u00f2 sua moglie e da cui ha avuto tre figli: Emiliano, a cui \u00e8 dedicata la canzone \"Dietro me\", Petra (alla quale intitol\u00f2 l'album omonimo) e Alberto Bertoli; quest'ultimo ha seguito le orme del padre, facendo il cantante di professione, oltre a prendere parte ai concerti-tributo a lui dedicati.\nPer un certo periodo simpatizz\u00f2 per la sinistra extraparlamentare, andando spesso ospite di Radio Tupac, una radio libera di Reggio Emilia, chiusa dalla polizia (che ne distrusse le apparecchiature e la sede, come accaduto anche a Radio Alice) dopo due anni per \"apologia di reato\", in quanto i conduttori, denunciati, facevano trasmissioni contro le gravi condizioni in cui vivevano nelle carceri italiane i detenuti politici, a cui manifestavano solidariet\u00e0. Tra le conoscenze personali del cantautore nei primissimi anni '70, vi erano anche importanti persone dell'ambiente extraparlamentare, come il futuro brigatista Alberto Franceschini, prima che quest'ultimo entrasse a far parte della lotta armata. Questa amicizia riprender\u00e0 in seguito. Quando Franceschini venne scarcerato in licenza premio nel 1987, Bertoli fu una delle prime persone che lo and\u00f2 a trovare.\n\"Certi momenti\" e i lavori successivi (1980 - 1991).\nTale successo venne consolidato con \"Certi momenti\" del 1980, la cui title track affronta con coraggio la tematica dell'aborto schierandosi contro la Chiesa cattolica: quest'album contiene inoltre la canzone \"Pescatore\", cantata con una ancora semisconosciuta Fiorella Mannoia; racconta di una donna che, soffrendo la lontananza del marito, lo tradisce salvo poi pentirsene, e il duetto si snoda tra il racconto del tormento interiore di lei e della fatica di lui nel combattere contro il mare sperando in una pesca fruttuosa.\nI tre album successivi, da \"Album\" del 1981 a \"Dalla finestra\" del 1984, confermarono la popolarit\u00e0 di un Bertoli non pi\u00f9 considerato come fenomeno di folklore.\nNel 1984 esce \"Dalla finestra\", contenente \"Varsavia\", un duro atto d'accusa contro il totalitarismo del blocco dei paesi dell'est Europa e la repressione del generale Jaruzelski in Polonia (1981-1983), e che \n\u00c8 di quegli anni anche l'album \"Canzone d'autore\" (1987), in cui Bertoli reinterpret\u00f2 alcuni classici, alternandoli a composizioni inedite di altri autori misconosciuti: in questo album spiccano le sue versioni di \"Bartali\" di Paolo Conte, \"Vedrai vedrai\" di Luigi Tenco, \"Un giudice\" di Fabrizio De Andr\u00e9 e \"Sfiorisci bel fiore\" di Enzo Jannacci.\nLa sua attivit\u00e0 discografica non conobbe interruzioni nonostante un sensibile calo nelle vendite, ritrovando un ritorno di fiamma nel 1990 in occasione di \"Oracoli\", primo album con etichetta Dischi Ricordi, scritto a quattro mani con il cantautore Luca Bonaffini, che far\u00e0 da apripista al suo esordio sanremese. Nel frattempo vinse nel 1989 un telegatto per uno spot televisivo a favore della \"Lega per l'emancipazione dell'handicappato\", al quale prese parte nel ruolo di un avventore che non poteva chiamare la Polizia per segnalare un incidente, in quanto trovava delle cabine telefoniche che non erano in grado di far passare la sua sedia a rotelle.\nNel 1990 fece un cameo in una canzone di Elio e le Storie Tese \"Giocatore mondiale\", sigla del programma \"Mai dire Mondiali\": la canzone tratta con ironia la questione delle barriere architettoniche, e Bertoli canta i versi \"La vita \u00e8 bella, perch\u00e9 le cabine son strette ma largo \u00e8 lo stadio, solo alla morte non c'\u00e8 rimedio\". Le cabine (telefoniche) da lui menzionate rimandano proprio allo spot da lui interpretato. Pi\u00f9 impegnato invece fu il suo contributo dato ai Giochi F.I.S.H.A. che in quello stesso anno videro la sua firma nell'inno ufficiale \"Canto di vittoria\", incisa anche in inglese.\nLe partecipazioni a Sanremo (1991 - 1992).\nNel 1991 partecip\u00f2 al Festival di Sanremo insieme ai Tazenda con \"Spunta la Luna dal monte\", una canzone scritta in origine dal gruppo sardo intitolata \"Disamparados\", di cui Bertoli scrisse il testo in italiano: il brano ottenne molto successo, portando a Bertoli una seconda giovinezza artistica.\nNel 1992 ritorn\u00f2 a Sanremo con \"Italia d'oro\", denuncia dei malcostumi nazionali, la quale anticip\u00f2 lo scandalo di Tangentopoli che di l\u00ec a poco avrebbe interessato l'opinione pubblica: la sua seconda partecipazione gli valse il quarto posto.\nNello stesso album \u00e8 presente anche la canzone \"Giulio\", un'accusa diretta e senza mezzi termini nei confronti di Giulio Andreotti.\nL'impegno politico e sociale (1992 - 1993).\nVicino fin dalla giovinezza alla sinistra, nel 1992, dopo aver rifiutato immediatamente una candidatura offertagli da un senatore del PSI craxiano, fu candidato alle elezioni politiche per Rifondazione Comunista. Per alcuni anni Bertoli ebbe anche la tessera del Partito Radicale di Marco Pannella.\nImpegnato socialmente in iniziative benefiche e di solidariet\u00e0, si batt\u00e9 in favore dell'abbattimento delle barriere architettoniche e partecip\u00f2 a incontri e raduni per sensibilizzare l'opinione pubblica sull'integrazione sociale dei disabili, tra cui una proposta per una Legge Quadro in materia.\nUltimo periodo (1993 - 2002).\nNel 1993 viene pubblicato l'album \"Gli anni miei\" e produce, insieme a Caterina Caselli, l'album \"Blez\" di Luca Bonaffini. Due anni dopo esce la prima raccolta di brani reincisi intitolata \"Una voce tra due fuochi\". I suoi ultimi lavori ebbero non poche difficolt\u00e0 a essere distribuiti n\u00e9 si avvalsero di un soddisfacente battage promozionale.\nNel 1995, difatti, aveva rotto con la BMG Ricordi che, dopo la pubblicazione della citata raccolta, lo lascia senza contratto.\nNel 1997, in occasione del centenario della Juventus (squadra per cui Bertoli tifava) scrive una canzone intitolata \"Juvecentus\".\nPartecipa poi ad alcune incisioni indipendenti e a raccolte di beneficenza con altri artisti di Sassuolo, come la Caselli.\nNel 2001 si esibisce in pubblico in un concerto al carcere di Modena. Incide tre singoli con il gruppo sardo degli Istentales; presenta una nuova canzone in italiano e sardo, come fece gi\u00e0 con i Tazenda, per il Festival di Sanremo del 2002 (\"Viene per noi\", un testo pacifista riferito alla guerra in Afghanistan), ma il direttore artistico Pippo Baudo la boccia.\nL'ultimo album, \"301 guerre fa\", composto da inediti e vecchie canzoni riarrangiate e ricantate, esce poco prima della sua scomparsa, mentre altre dieci canzoni (che avrebbero dovuto costituire il nuovo album del 2003), scritte con la collaborazione del figlio Alberto Bertoli (ma anche di Ligabue), non verranno mai incise da Bertoli n\u00e9 pubblicate.\nIn primavera appare in televisione, in diretta dalla sua casa, alla trasmissione \"La domenica del villaggio\". Uno dei suoi ultimi concerti fu a Potenza in piazza Prefettura il 1\u00ba maggio 2002.\nSofferente di tumore ai polmoni, all'inizio del settembre 2002 Bertoli fu sottoposto a una serie di cure presso il Policlinico di Modena, dove ritorn\u00f2 qualche giorno dopo, per morirvi la mattina del 7 ottobre, all'et\u00e0 di 59 anni. Dopo la camera ardente e le visite di numerose persone venute a rendergli omaggio, tra cui Luciano Ligabue, per volere dei familiari non ci fu nessuna cerimonia funebre. La salma venne cremata e le ceneri tumulate nella tomba di famiglia presso il cimitero nuovo di Sassuolo.\nDopo la morte: incisioni uscite postume e omaggi.\nNel 2003 esce \"Madre Terra\", con la giovane Erica Tozzi.\nNel 2005 esce il cd tributo \"...a Pierangelo Bertoli\" dove le sue canzoni sono ricantate da altri artisti come i Nomadi, gli Stadio, Nek, Bruno Lauzi e Fiorello. Tra le canzoni anche un brano (\"Le cose cambiano\") scritto da Ligabue ed interpretato da Alberto Bertoli, figlio di Pierangelo.\nIl 28 aprile 2006, a cura di Alberto Bertoli, \u00e8 uscita la raccolta \"Parole di rabbia, pensieri d'amore\" con un inedito, \"Adesso\" (registrato nel 1990), la cui uscita \u00e8 dedicata dal figlio alla vittoria della sinistra alle elezioni politiche del 2006, evento auspicato da Bertoli, che mai aveva fatto mistero delle sue idee.\nIl 27 settembre 2008 a Sassuolo si \u00e8 tenuto il primo raduno ufficiale dei fan del cantautore. L'evento \u00e8 iniziato con l'inaugurazione di un bassorilievo dal titolo \"A muso duro\", \u00e8 proseguito con un dibattito sulla vita di Bertoli dal titolo \"Parole di rabbia e pensieri d'amore\" e con l'inaugurazione di una mostra fotografica e oggettistica dal titolo \"E cos\u00ec nasce una canzone\".\nIn serata si \u00e8 tenuto un grande concerto tributo a cui hanno partecipato tra gli altri Fabio Concato e i Modena City Ramblers.\nA luglio 2010 la canzone \"A muso duro\" viene premiata con il premio Lunezia per il testo.\nIl 22 settembre 2012, in occasione del concerto di beneficenza Italia Loves Emilia, in favore delle vittime del terremoto dell'Emilia del 2012, \"A muso duro\" \u00e8 cantata alla fine del concerto da tutti gli artisti presenti: Biagio Antonacci, Claudio Baglioni, Ligabue, i Negramaro, i Litfiba, Fiorella Mannoia, i Nomadi, Giorgia, Elisa, Jovanotti, Zucchero, Renato Zero e Tiziano Ferro.\nIl 29 settembre 2012 in occasione del decennale della sua scomparsa viene organizzato dal comune di Modena un concerto tributo intitolato \"Canter\u00f2 le mie canzoni per la strada\" al quale partecipano tra gli altri Enrico Ruggeri, Luca Carboni, i Dik Dik, Luca Bonaffini, Caterina Caselli, Danilo Sacco, Marco Masini, i Tazenda e Gerardina Trovato.\nIl cantautore Luca Bonaffini, nel giugno 2013, ha pubblicato il romanzo autobiografico \"La notte in cui spunt\u00f2 la luna dal monte\" dedicato a Pierangelo Bertoli, in cui racconta come nacque la canzone che port\u00f2 l'artista emiliano al Festival di Sanremo e ha realizzato un album, intitolato \"Sette volte Bertoli. Ricordando Pierangelo\".\nIl Comune di Milano nell'aprile 2016 intitola al cantautore un'area verde cittadina tra le vie Benedetto Croce, Popper, Quarenghi e Kant.\nNel 2013 nasce in sua memoria il Premio Pierangelo Bertoli.\nCollaborazioni artistiche.\nTra i sodalizi artistici, si ricordano quello con una ancora sconosciuta Fiorella Mannoia in \"Pescatore\", uno dei brani di maggior successo di Bertoli; Ornella Vanoni, per cui scrisse \"Favola\" (che cant\u00f2 insieme alla cantante nell'album \"Duemilatrecentouno parole\"), i Tazenda, con i quali cant\u00f2 \"Spunta la luna dal monte\", altro suo cavallo di battaglia; Fabio Concato, con cui duett\u00f2 sia in \"Chiama piano\" sia in \"Acqua limpida\", alle quali partecip\u00f2 anche Grazia Di Michele; e Ligabue, una vera e propria scoperta dello stesso Bertoli che lo lanci\u00f2 a livello regionale, producendo il suo primo disco alla fine degli anni ottanta, e con il quale strinse un intenso e forte legame di amicizia e stima, fino a proporlo al produttore Angelo Carrara per il suo album d'esordio.\nDi lui incise due sue canzoni: nel 1988 \"Sogni di rock'n'roll\" e l'anno seguente \"Figlio d'un cane\", entrambe poi confluite nel primo lavoro discografico dell'artista di Correggio datato 1990.\nHa anche preso parte, interpretando se stesso, al film di Marco Ferreri \"Il futuro \u00e8 donna\" del 1984.\nTemi e poetica.\nLo stile di Bertoli si contraddistingue per la sua immediatezza, nonch\u00e9 per i mai banali echi poetici che fanno della sua opera un esempio limpido della bont\u00e0 della prima canzone d'autore italiana che ha ospitato artisti come Fabrizio De Andr\u00e9, Francesco Guccini, Paolo Conte, Giorgio Gaber, Francesco De Gregori. Molte volte nelle canzoni canta contro la guerra o a favore dei pi\u00f9 deboli.\nNonostante gli spunti politici di molti testi, l'impegno di Bertoli si svolse principalmente sul piano civile e sociale. Bertoli ha inoltre cantato molte canzoni in dialetto sassolese, prima raccogliendole in un Lp (\"S'at vein in meint\") e poi in altri album. Eppure, proprio in canzoni come \"Prega Crest\" (Prega nostro Signore), \"La bala\" (dove \"bala\" significa, con doppio senso, sia \"bugia\" sia \"ubriacatura\"), \u00e8 possibile cogliere in Bertoli una voce genuina della sua terra, \"dura e pura\".\nReligione.\nPierangelo Bertoli era ateo. In molte canzoni, come \"Certi momenti\" (1980), \"Bianchezza\" (1981) e \"Varsavia\" (1984) - tutte e tre contenenti allusioni a papa Giovanni Paolo II - si esprime inoltre in maniera molto critica verso la Chiesa cattolica e i suoi vertici, opinioni ribadite anche in un'intervista, in cui condanna il sostegno di alcuni cattolici alla pena di morte (a cui egli era contrario in maniera assoluta), in casi estremi e particolari:\nAltre canzoni con riferimenti anticlericali e antireligiosi sono \"Cos\u00ec\", \"Giulio\", \"1967\" e \"Oracoli\". Ancora afferm\u00f2 il fastidio per il \"pietismo\" cattolico verso i disabili come lui e disse anche che \u00abil dio denaro sembra comunque l'unico per cui la gente \u00e8 disposta a sacrificarsi. Credo che di tutto Marx almeno una frase, che cito a memoria, vada salvata: \"Fino ad oggi ho creduto che fossero le leggi a determinare le religioni, l'economia. \u00c8 invece il contrario\"\u00bb.\nBertoli venne anche citato e criticato indirettamente - assieme ad altri musicisti - dall'Osservatore Romano, il quotidiano della Citt\u00e0 del Vaticano (dopo che una sua canzone fu inserita in un'antologia di canti dall'Azione Cattolica) per essersi definito \"ateo e anticattolico\", anche se in alcune canzoni tocca anche dei temi religiosi, in cui sottolinea per\u00f2 sempre l'ipocrisia del clero (\"\u00c8 nato si dice\")."}
{"id": "116161", "revid": "1718925", "url": "https://it.wikipedia.org/wiki?curid=116161", "title": "Demostene", "text": "Biografia.\nPrimi anni.\nVita privata e famiglia.\nNacque nel 384 a.C., tra la novantottesima e la novantanovesima olimpiade e ricevette il nome del padre, un ricco armaiolo, che apparteneva al demo di Peania.\nQuanto alla madre, Cleobule, Eschine sosteneva che fosse di origine scita ma ci\u00f2 \u00e8 oggetto di forti controversie tra gli studiosi.\nInfatti, secondo Edward Cohen, professore di Lettere classiche presso l'Universit\u00e0 della Pennsylvania, Cleobule era la figlia di una donna scita e di un padre ateniese, Gilone, altri studiosi, invece, insistono sulla purezza genealogica di Demostene; \u00e8 comunemente attestato che Cleobule, comunque, provenisse dalla Crimea\nIn effetti, Gilone, nonno materno di Demostene, aveva sofferto l'esilio alla fine della guerra del Peloponneso con l'accusa di aver tradito la colonia di Ninfeo in Crimea e che poi, secondo Eschine, avesse ricevuto in dono dai regnanti Bosforo un appezzamento chiamato \"i giardini\" nella colonia di Kepoi (attualmente in territorio russo, a 3\u00a0km da Phanagori).\nIn ogni caso, bisogna riconoscere, che l'accuratezza del racconto di Eschine \u00e8 contestata poich\u00e9 gli eventi erano accaduti oltre 70 anni prima e difficilmente il pubblico sarebbe stato a conoscenza di eventuali plagi o infondatezze.\nAll'et\u00e0 di sette anni, perse il padre e quindi fu posto sotto la tutela di Afobo, Demofonte e Terippide la cui gestione del patrimonio di Demostene padre fu disastrosa.\nNon appena raggiunse la maggiore et\u00e0, nel 366 a.C., Demostene chiese conto della gestione dei tutori affermando che, del patrimonio accumulato dal padre e che consisteva in 40 talenti (equivalenti a circa 220 anni di reddito di un lavoratore a salari standard o 11 milioni di dollari in termini di mediana redditi annuali degli Stati Uniti), non era rimasto nulla, salvo la casa, 14 schiavi e trenta mine d'argento, pari a mezzo talento.\nPertanto, all'et\u00e0 di vent'anni, Demostene cit\u00f2 in giudizio i suoi amministratori al fine di recuperare il suo patrimonio e per l'occasione prepar\u00f2 cinque orazioni: tre contro Afobo, tra il 363 e il 362 a.C. e due contro Onetore, parente di Afobo, tra il 362 ed il 361 a.C.\nConclusi i dibattimenti, il tribunale condann\u00f2 i convenuti al pagamento di una somma pari a dieci talenti in favore di Demostene, che ottenne, quindi, un risarcimento parziale.\nSecondo lo Pseudo-Plutarco, Demostene si spos\u00f2 una volta sola con la figlia di Eliodoro, eminente cittadino ateniese, da cui ebbe una figlia, \"la sola che non lo chiamasse mai padre\", come scrisse in una nota tagliente Eschine. La figlia, ancor nubile, mor\u00ec giovane pochi giorni prima della morte di Filippo II.\nGiudicato \"poco uomo\" e impudico, anche a causa della ricercatezza nel vestire e nella cura del corpo, fu attaccato da Eschine a causa delle sue relazioni pederastiche.\nInfatti, descrisse come \"scandalosa ed impropria\" la relazione con Aristione, giovane da \nPlatea che era vissuto per lungo tempo in casa di Demostene mentre in altri discorsi port\u00f2 in primo piano il rapporto pederastico del suo avversario con un ragazzo di nome Cnosione riportando quanto fosse contemporaneo al matrimonio.\nSempre Eschine aggiunge quanto il rivale fosse solito ingannare i giovani dei ceti elevati e cita come esempio Aristarco, figlio di Mosco, ucciso in circostanze sospette da un certo Nicodemo di Afidna proprio mentre Demostene esercitava l'incarico di tutore legale che aveva avuto alla morte di Mosco.\nInfine, Eschine accusa Demostene non solo di aver tratto benefici dalla morte del protetto, ma anche di complicit\u00e0 nell'assassinio e di aver messo le mani sulla sua eredit\u00e0.\nGli storici odierni, tuttavia, tendono a non prendere in considerazione l'accusa, cos\u00ec come le altre in merito ai tradimenti che avrebbe compiuto nei confronti dei suoi \"eromenoi\".\nIstruzione.\nDopo aver raggiunto la maggiore et\u00e0, nel 366 a.C., Demostene tent\u00f2 per due anni di trovare un negoziato con i suoi tutori senza alcun esito poich\u00e9 nessuna delle parti era disposta a fare alcuna concessione.\nNello stesso tempo, persuaso che avrebbe potuto riottenere il patrimonio solo per via giudiziaria, cerc\u00f2 di migliorare le sue capacit\u00e0 oratorie, e pare che in questo periodo sia stato notato, data la sua viva curiosit\u00e0, dall'oratore Callistrato di Afidne, che al tempo era al culmine della fama.\nNon \u00e8 certo chi sia stato il suo mentore: secondo Friedrich Nietzsche, filologo e filosofo tedesco, e Konstandinos Paparrigopulos, uno tra i pi\u00f9 noti storici greci, Demostene era uno studente di Isocrate, per Cicerone, Quintiliano e il biografo romano Ermippo, era discepolo di Platone ed, infine, Luciano, un retore romano-siriano, elenca i filosofi Aristotele, Teofrasto e Senocrate.\nSecondo Plutarco, invece, Demostene scelse Iseo come maestro di retorica sia perch\u00e9 riteneva il suo stile meglio adatto a un oratore vigoroso e abile sia perch\u00e9 non poteva pagare la tariffa che pretendeva Isocrate; tale affermazione \u00e8 confermata dall'archeologo tedesco Ernst Curtius che paragon\u00f2 la relazione tra Iseo e Demostene a \" un'alleanza armata intellettuale \".\nTali informazioni sono, peraltro, non sicure dato che la Suda ricorda i nomi di Eubulide di Mileto e Platone, K\u014dnstantinos Tsatsos, professore ed insigne accademico greco, ed il filologo Henry Weil, al contrario, affermano che non vi siano prove che suoi maestri fossero Platone o Isocrate, mentre Jebb ricorda che non \u00e8 noto alcun discepolo di Iseo.\nIn ogni caso, secondo l'opinione maggiormente accolta, \u00e8 da preferirsi Iseo al quale, \u00e8 stato scritto, Demostene avrebbe pagato 10.000 dracme ( poco pi\u00f9 di 1.5 talenti), a condizione che Iseo rinunciasse alla propria scuola e che si dedicasse esclusivamente a lui mentre, secondo la Suda, il rapporto era gratuito.\nInoltre, quanto al rapporto tra Demostene e Iseo, nell'opinione dello studioso britannico, Richard C. Jebb \"difficilmente pu\u00f2 essere stato o molto intimo o di durata molto lunga\" mentre Tsatsos afferma che Iseo aiut\u00f2 Demostene a modificare le sue orazioni contro i suoi tutori.\nInfine, \u00e8 noto che Demostene fosse un sincero ammiratore dello storiografo Tucidide come \u00e8 attestato da Luciano.\nAbilit\u00e0 retorica.\nSecondo Plutarco, Demostene, al suo primo discorso pubblico, fu deriso dal popolo per il suo stile strano e rozzo, impacciato da frasi lunghe, spezzato con argomenti formali fino ad un aspro e sgradevole eccesso.\nAlcuni cittadini, tuttavia, ne riconobbero il talento e, quando l'oratore lasci\u00f2, sfiduciato, l'ecclesia, un vecchio di nome Eunomo lo incoraggi\u00f2 affermando che la sua dizione fosse simile a quella di Pericle.\nIn un'altra occasione, invece, quando l'assemblea si rifiut\u00f2 di ascoltarlo e lo indusse ad andarsene, un attore di nome Satiro lo segu\u00ec per parlargli amichevolmente.\nDa ragazzo Demostene soffriva di un difetto di pronuncia: \"un'espressione perplessa e indistinta e una mancanza di respiro, che, rompendo e disarticolando le sue frasi, rendeva oscuro il senso e il significato di ci\u00f2 che diceva\".\n\u00c8 probabile che Demostene soffrisse di rotacismo, pronunciando la \u03c1 (r) come \u03bb (l); Eschine lo scherniva e si riferiva a lui nei suoi discorsi con il soprannome di \"Batalo\", inventato dai tutori di Demostene o dai ragazzini con cui giocava da bambino.\nSecondo Plutarco, Demostene intraprese un programma di allenamento per superare le debolezze e migliorare la sua dizione, espressione e gesti.\nSecondo la tradizione, quando gli fu chiesto di nominare i tre elementi pi\u00f9 importanti di un'orazione, rispose \"dizione, dizione e dizione!\" ma non \u00e8 noto fino a che punto tali aneddoti fossero veri o inventati per dare lustro alla sua perseveranza e determinazione.\nLogografo e synegoros.\nNon avendo riottenuto l'intero patrimonio paterno, Demostene, per guadagnarsi da vivere, scelse di intraprendere la carriera giuridica sia come logografo, scrittore, a pagamento, di orazioni giudiziarie, sia come coadiuvante processuale (\"synegoros\").\nNon \u00e8, inoltre, improbabile che, una volta ottenuto un discreto successo, aprisse una scuola di retorica e che portasse i propri discepoli insieme a lui.\nIn ogni caso, non smise pi\u00f9 di scrivere discorsi anche se cess\u00f2 l'attivit\u00e0 di \"synegoros\" una volta entrato nell'agone politico.\nEgli sembra essere stato in grado di gestire qualsiasi tipo di caso, adattando le sue abilit\u00e0 a quasi qualsiasi cliente, compresi gli uomini ricchi e potenti. Non \u00e8 improbabile che egli divenisse insegnante di retorica e che portasse gli alunni in tribunale con lui, anche se probabilmente continu\u00f2 a scrivere discorsi tutta la sua carriera.\nInfatti, bisogna ricordare che l'oratoria giudiziaria era divenuta un genere significativo nella seconda met\u00e0 del V secolo a.C come dimostrano le opere di Lisia, Antifonte e Andocide.\nI logografi erano un aspetto peculiare, se non unico, del sistema giudiziario ateniese.\nIn assenza di istruttoria d'ufficio, spettava alle parti l'allegazione dei fatti mentre il giudice istruttore poteva raccogliere ulteriori prove in un'apposita udienza antecedente al dibattimento vero e proprio; durante il procedimento le parti potevano presentare, anche mediante discorsi, testimoni o documenti che per\u00f2 non godevano di particolare favore.\nNon vi era n\u00e9 un esame incrociato delle prove n\u00e9 istruzioni alla giuria popolare, estremamente numerosa e quindi la soluzione dei casi dipendeva particolarmente dalle orazioni pronunciate dalle parti le quali, per\u00f2, preferivano rivolgersi a tecnici esperti della parola, i logografi, appunto.\nLa carriera di logografo, inoltre, apriva assai spesso alla carriera politica dal momento che mancava una chiara distinzione tra vita pubblica e privata anche se aveva lo svantaggio di esporre la persona alle accuse delle altre parti e, sebbene fosse possibile scrivere anonimamente, quasi nessun logografo lo faceva per non ridurre il prestigio della propria parte.\nCos\u00ec, ad esempio, Eschine accus\u00f2 Demostene di rivelare gli argomenti dei propri clienti all'avversario, per danaro, e cita in particolare il caso di Formione, ricco banchiere, al quale, nel 350, Demostene aveva scritto un discorso che poi aveva provveduto a rivelare alla controparte, Apollodoro, che, in tale modo, ottenne la condanna a morte dell'avversario.\nAnche Plutarco, in seguito, avvalor\u00f2 l'accusa affermando che Demostene spesso scriveva discorsi per entrambe le parti e che, infine, avesse agevolato Apollodoro al solo scopo di ottenere il consenso politico per le impopolari riforme che intendeva proporre all'assemblea, sacrificando il suo buon nome di oratore al vantaggio politico.\nInizio della carriera politica.\nDemostene fu probabilmente ammesso al suo demo in qualit\u00e0 di cittadino con pieni diritti nel 366 a.C. dimostrando subito uno spiccato interesse per la politica.\nNel 363 e nel 359 a.C. assunse la onerosa liturgia della trierarchia divenendo quindi responsabile per l'allestimento e la manutenzione di una trireme, due anni dopo assunse volontariamente la trierarchia condividendo le spese di una nave, chiamata \"Alba\", di cui \u00e8 ancor oggi conservata l'iscrizione pubblica.\nNel 348 a.C., divenne corego, pagando le spese di una produzione teatrale.\nTra il 355 ed il 351 a.C., Demostene, pur continuando a praticare la professione forense, si dedic\u00f2 sempre pi\u00f9 intensamente agli affari pubblici.\nIn questi anni, scrisse due orazioni, la \"Contro Androzione\" e \"Contro Leptine\", contro due individui che avevano cercato di abrogare alcune esenzioni fiscali mentre, nella \"Contro Timocrate\" e nella \"Contro Aristocrate\", ha sostenuto misure per contrastare la corruzione.\nTutti questi discorsi, pronunciati nel corso di procedimenti penali nei confronti di persone accusate di proporre illegalmente testi legislativi, in realt\u00e0 offrono i primi scorci del programma politico di Demostene basato sulla importanza della marina e sulla costituzione di forti alleanze nazionali.\nAl tempo di Demostene, i diversi programmi e partiti politici si sviluppavano attorno a forti personalit\u00e0, ma non esisteva alcuna propaganda elettorale. Erano i contenzioni giuridici e, talvolta, la diffamazione i principali mezzi per eliminare gli avversari mediante procedimenti giuridici caratterizzati da speciose ed infamanti accuse di corruzione.\nLe accuse, spesso oggetto delle satire della Commedia antica, erano ovviamente sostenute da insinuazioni, illazioni, pettegolezzi e dall'abilit\u00e0 oratoria delle parti ed in effetti, come afferma lo storico J. H. Vince \"there was no room for chivalry in Athenian political life\" (non c'era posto per la cavalleria nella vita politica ateniese).\nLe rivalit\u00e0, permisero al demo cittadino di regnare supremo come giudice, giuria e boia e Demostene, ben presto divenne impegnato in tale tipo di lotte sostenendo l'incremento dei poteri e delle competenze dell'\nAreopago per incriminare individui per tradimento, invocati dall'ecclesia nel processo di \n\"\u1f00\u03c0\u03cc\u03c6\u03b1\u03c3\u03b9\u03c2\".\nNel 354 a.C., Demostene pronunci\u00f2 il suo primo discorso politico, \"\u03a0\u03b5\u03c1\u1f76 \u03c4\u1ff6\u03bd \u03a3\u03c5\u03bc\u03bc\u03bf\u03c1\u03b9\u1ff6\u03bd\" (Sulle Simmorie), in cui proponeva la riforma delle simmorie. \nNel 352 a.C., Demostene scrisse la \"Per i Megalopolitani\" e l'anno seguente la \"Per la Libert\u00e0 dei Rodii\" opponendosi in entrambi i casi a Eubulo, principale uomo politico dell'epoca, noto per la sua politica di neutralit\u00e0 e di non interventismo negli affari interni delle altre polis.\nInfatti, Demostene, contrariamente alla politica di Eubulo, proponeva un'alleanza con Megalopoli contro Sparta o Tebe e di sostenere la fazione democratica di Rodi nelle lotte interne contro gli aristocratici rivelando quindi il desiderio di articolare i bisogni e gli interessi di Atene attraverso una politica decisamente interventista, pronta a sfruttare qualunque opportunit\u00e0 la situazione offrisse. \nSebbene i suoi primi discorsi non ebbero successo e rivelano una mancanza di una reale convinzione e di una coerente strategia politica, Demostene si afferm\u00f2 come un importante personalit\u00e0 politica dell'opposizione alla fazione di Eubulo ed Eschine che, negli anni seguenti, sarebbe divenuto il suo avversario principale in Atene.\nGett\u00f2 le basi per i suoi successi politici futuri al fine di divenire il leader di un suo proprio 'partito', per quanto la nozione moderna di partito \u00e8 assai controversa e dibattuta tra gli studiosi.\nDemostene e Filippo II.\nPrima Filippica.\nSin dal principio, principale bersaglio della politica e delle orazioni di Demostene fu Filippo II, re di Macedonia, che in quegli anni stava attuando una politica egemonica nel bacino dell'Egeo settentrionale, vitale per gli interessi economici e commerciali ateniesi.\nInfatti, quando nel 357 a.C. Filippo conquist\u00f2 Anfipoli e Pidna, Atene gli dichiar\u00f2 formalmente guerra anche se in pratica, per diversi anni, non attu\u00f2 alcuna spedizione militare e gi\u00e0 cinque anni dopo Demostene definiva Filippo come il peggiore nemico di Atene, lasciando presagire per il futuro attacchi ancor pi\u00f9 veementi.\nNel 352 a.C., le truppe ateniesi bloccarono l'avanzata di Filippo nei pressi delle Termopili ma ci\u00f2 non fu sufficiente poich\u00e9 i macedoni sconfissero i Focesi, alleati di Atene.\nA seguito della sconfitta dei Focesi, nel 351 a.C., infatti, criticando coloro che derubricavano Filippo come una persona di nessun conto, Demostene lo paragon\u00f2 al Gran Re di Persia.\nSempre in quell'anno, sentendosi oramai abbastanza forte politicamente, prese la parola in merito alla posizione che Atene avrebbe dovuto tenere nei confronti del re macedone.\nSecondo il parere di Jacqueline de Romilly, filologa francese e membro dell'Acad\u00e9mie fran\u00e7aise, la minaccia di Filippo fu la vera ragion d'essere di Demostene: Filippo era non solo un nemico per l'autonomia di tutte le citt\u00e0 greche, ma specialmente il prodotto dell'inazione ateniese e, se anche fosse morto, un altro ne avrebbe comunque preso il posto a meno che Atene non intervenisse energicamente.\nIl tema dominante della \" Prima Filippica \" ( 351-350 a.C.) fu la preparazione e la riforma della tesoreria, pilastro della politica di Eubulo, allo scopo di predisporre la resistenza contro il sovrano macedone.\nInfatti, nel suo appello travolgente per la resistenza, Demostene chiese ai concittadini di prendere ogni misura necessaria, affermando che per un popolo libero non ci pu\u00f2 essere stimolo pi\u00f9 grande della vergogna per la loro posizione.\nInfine, fornisce un'accurata e dettagliata strategia da adottarsi contro Filippo prevedendo tra l'altro la costituzione di un'unit\u00e0 di risposta rapida, da reclutarsi ad Atene che sarebbe dovuta costare due oboli al giorno per soldato (dieci dracme al mese). Essendo tale salario inferiore rispetto alla retribuzione media dei lavoratori non qualificati ad Atene, ci\u00f2 implica che i soldati erano autorizzati al saccheggio dei territori macedoni.\nLe tre Olintiache.\nNel 349 a.C., Filippo II, assedi\u00f2 la piazzaforte di Olinto, alleata di Atene e Demostene, criticando ancora una volta l'inerzia dei propri connazionali, tent\u00f2, con le tre \"Olintiache\" di esortarli ad inviare truppe a sostegno della citt\u00e0 assediata.\nIn tale occasione, Demostene defin\u00ec Filippo come un barbaro incivile ma, in ogni caso, la sua azione fu inconcludente poich\u00e9 Olinto capitol\u00f2 senza che Atene potesse intervenire.\nInfatti, quasi contemporaneamente all'assedio della citt\u00e0, gli ateniesi si trovarono impegnati in una guerra in Eubea per evitare che cadesse nelle mani degli alleati di Filippo II, ma anche tale conflitto si concluse con una situazione di stallo non certo favorevole per Atene.\nContro Midia.\nNel 348 a.C., si verific\u00f2 un evento singolare: Midia, un ricco ateniese, sostenitore di Eubulo e della spedizione all'Eubea, schiaffeggi\u00f2 pubblicamente Demostene, all'epoca corego alle Grandi Dionisie, una grande festa religiosa in onore del dio Dioniso.\nEra, inoltre, un vecchio nemico di Demostene tanto che nel 361 a.C. era penetrato con violenza nella sua casa, accompagnato dal fratello Trasiloco, per prenderne possesso.\nDemostene, pertanto, decise di perseguire il suo avversario componendo l'orazione \"Contro Midia\" che fornisce preziose informazioni sul diritto ateniese del tempo e soprattutto sul concetto di \"hybris\" (aggressione aggravata), crimine nei confronti dell'intera citt\u00e0.\nIn uno dei passaggi pi\u00f9 noti dell'orazione, Demostene dichiar\u00f2 che uno stato perisce se la certezza del diritto fosse minata da uomini ricchi e senza scrupoli e che i cittadini avessero ottenuto l'autorit\u00e0 negli affari di stato in forza alle leggi.\nIn ogni caso, non \u00e8 noto se tale orazione fosse stata realmente pronunciata nel dibattimento dal momento che Midia offr\u00ec un risarcimento di trenta mine a Demostene che, in seguito, fece dire ad Eschine che Demostene si fosse lasciato corrompere.\nPace di Filocrate.\nQuando, nel 348 a.C., Filippo conquist\u00f2 Olinto, sottomise l'intera penisola calcidica e tutti gli stati della federazione calcidica.\nDopo queste vittorie macedoni, Atene si volse a cercare un compromesso, caldeggiato, tra gli altri, anche da Demostene e l'anno seguente fu inviata a Pella una delegazione ufficiale composta da Demostene stesso, Eschine e Filocrate, per negoziare un trattato di pace.\nAl riguardo, \u00e8 nota la diceria secondo cui Demostene svenne al suo primo incontro con il re macedone.\nL'ecclesia accett\u00f2 i pesanti termini imposti da Filippo compresa la rinuncia ad ogni pretesa su Anfipoli ma, quando la delegazione giunse alla capitale macedone per ratificare l'accordo, Filippo era assente per una spedizione all'estero, sperando, nel frattempo, di poter occupare altri territori soggetti ad Atene\nPreoccupato per il ritardo, Demostene sugger\u00ec di raggiungere Filippo per ratificare il trattato senza indugio ma, nonostante ci\u00f2, gli inviati rimasero a Pella finch\u00e9 Filippo non concluse con un successo la campagna in Tracia..\nFilippo giur\u00f2 sul trattato, ma in ogni caso era riuscito a ritardare la partenza degli inviati ateniesi, i quali avrebbero ancora dovuto ricevere i giuramenti da parte degli alleati macedoni in Tessaglia e altrove che, quindi, ebbero il tempo per consolidare le rispettive posizioni.\nInfine, Filippo accompagn\u00f2 a Fere la delegazione ateniese dove, insieme ai suoi alleati, giur\u00f2 sul trattato, per poi preparare un corpo di spedizione contro i Focesi, mentre Demostene accusava gli altri colleghi di venalit\u00e0 e di aver agevolato i piani di Filippo.\nDopo la conclusione del trattato, Filippo oltrepass\u00f2 le Termopili e sottomise definitivamente la Focide senza che Atene intervenisse e ottenne, con il supporto di Tebe e della Tessaglia, anche il seggio dei focesi presso la Lega anfizionica.\nInfine, nonostante una certa riluttanza, Atene accett\u00f2 l'ingresso di Filippo nel Consiglio della Lega e Demostene non si oppose, anzi raccomand\u00f2 tale posizione nell'orazione \"Sulla Pace\".\nTale orazione pu\u00f2 essere considerata come un punto di svolta della carriera politica di Demostene, che aveva capito che, per condurre la citt\u00e0 contro Filippo, avrebbe prima dovuto regolare il tono ed essere meno partigiano.\nSeconda e Terza Filippica.\nNel 344 a.C. Demostene viaggi\u00f2 per tutto il Peloponneso allo scopo di staccare le varie citt\u00e0 dalla possibile influenza della Macedonia, ma ottenne solo che alcune citt\u00e0 inviassero un'ambasceria ad Atene per protestare contro l'attivit\u00e0 di Demostene.\nIn risposta, Demostene compose la \"Seconda Filippica\" che si scagliava contro il sovrano macedone e lo dipingeva come un barbaro; l'anno seguente scrisse in un procedimento per alto tradimento contro Eschine l'orazione \"Sulla falsa ambasceria\", ma non ottenne la condanna per trenta voti (su 1.501)\nNel 343 a.C., Filippo II fu costretto a condurre una spedizione in Epiro e nell'anno seguente in Tracia e pertanto negozi\u00f2 con gli ateniesi alcune modifiche alla pace di Filocrate.\nTuttavia, quando Filippo si avvicin\u00f2 presso il Chersoneso, attualmente conosciuto come penisola di Gallipoli, Diopeite, generale ateniese, attacc\u00f2 e saccheggi\u00f2 le coste della Tracia, gi\u00e0 sotto controllo macedone, scatenando la furia del re.\nA seguito del fatto, fu convocata l'ecclesia e in questa sede Demostene recit\u00f2 l'orazione \"Sul Chersoneso\", con cui riusc\u00ec a convincere i propri cittadini a non richiamare Diopeite.\nNello stesso anno scrisse la \"Terza Filippica\", il migliore dei suoi discorsi politici.\nIn tale orazione, usando tutta la forza della sua eloquenza, Demostene chiese alla citt\u00e0 di agire risolutamente contro Filippo affermando anche che sarebbe stato meglio morire mille volte piuttosto che pagare le scuse al re\nL'orazione, infine, diede a Demostene il controllo della politica ateniese, indebolendo non poco la forza della fazione neutralista di Eubulo ed Eschine.\nBattaglia di Cheronea.\nNel 341 a.C. Demostene fu inviato a Bisanzio per convincerla a rinnovare l'alleanza con Atene e, grazie a manovre politiche, ottenne anche l'adesione di Abido provocando inevitabilmente la rabbia di Filippo II ed il rifiuto da parte dell'ecclesia di richiamare Demostene e di denunciarne la politica, di fatto costitu\u00ec una dichiarazione di guerra alla Macedonia.\nIn ogni caso il conflitto tra Atene e Macedonia non scoppi\u00f2 e, nel 339 a.C., Filippo II, dopo aver accusato gli abitanti di Anfissa di aver profanato un terreno consacrato, indusse i tessali, suoi alleati, a chiedere la convocazione del consiglio dell'anfizionia per infliggere una dura multa ai colpevoli.\nEschine, rappresentante ateniese presso l'anfizionia, concord\u00f2 con la posizione espressa e sostenne che Atene avrebbe dovuto partecipare al congresso, Demostene si oppose ed infine gli Ateniesi decisero di astenersi dalla decisione.\nRisultato dell'assemblea, fu l'invio di una spedizione miliare contro la Locride, di cui Anfissa faceva parte, che, tuttavia, fall\u00ec permettendo a Filippo di condurre una seconda campagna per conto dell'intera Anfizionia.\nNell'inverno del 339-338 a.C., Filippo, oltrepassate le Termopili, conquist\u00f2 Anfissa poi penetr\u00f2 nella Focide e, seguendo il corso del Cefisso, conquist\u00f2 Elateia e ne restaur\u00f2 le mura, consolidando il suo controllo sulla Grecia continentale\nAtene allora stipul\u00f2, in funzione anti-macedone, un'alleanza con l'Eubea, Megara, l'Acaia, Corinto, l'Acarnania e diverse citt\u00e0 del Peloponneso e invi\u00f2 Demostene a Tebe per indurre anche i Beoti ad entrare nell'alleanza.\nFilippo, prov\u00f2 anch'egli ad inviare un'ambasceria presso i Beoti, ma alla fine costoro preferirono Demostene che, a nome di Atene, riconobbe il controllo di Tebe sulla Beozia, il comando delle forze armate ed infine che Atene avrebbe pagato i due terzi delle spese di guerra.\nFilippo, mentre gli Ateniesi e i loro alleati approntavano le truppe, prov\u00f2 a placare i suoi avversari offrendo un nuovo trattato di pace che, per\u00f2, fu sdegnosamente rigettato.\nDopo alcune schermaglie favorevoli alla lega, Filippo riusc\u00ec a trascinare gli avversari in una pianura nei pressi di Cheronea, ove il suo esercito, maggiormente addestrato, sconfisse quello avversario.\nNella battaglia, Demostene combatt\u00e9 come semplice oplita per poi essere costretto anch'egli a ritirarsi in citt\u00e0; a tale proposito si racconta che Filippo, dopo la battaglia, lo deridesse pubblicamente: si dice che gozzovigliando sui cadaveri dei nemici, ubriaco, cominci\u00f2 a cantare ripetendo le parole iniziali del decreto, voluto da Demostene, col quale si era deliberata la guerra contro i Macedoni; e continu\u00f2 finch\u00e9 Demade, oratore ateniese catturato sul campo, pur essendo un avversario di Demostene, non gli ricord\u00f2 che, con quegli insulti, egli, da Agamennone, si era abbassato al ruolo di Tersite.\nUltimi anni.\nDemostene e Alessandro Magno.\nDopo Cheronea, Filippo impose una dura sanzione a Tebe, ma accett\u00f2 di stipulare con Atene una pace a condizioni assai miti; Demostene, invece, fece approvare dall'assemblea il suo progetto di rafforzare la cinta muraria ed ottenne l'onore di pronunciare l'orazione funebre per i caduti.\nNel 337 a.C. Filippo istitu\u00ec la Lega di Corinto, una confederazione di stati greci sotto la sua guida, e torn\u00f2 a Pella ove l'anno seguente fu assassinato durante il matrimonio della figlia Cleopatra con Alessandro I e l'esercito proclam\u00f2 il ventenne Alessandro come nuovo sovrano.\nIl cambio di leadership suscit\u00f2 nei Tebani e negli Ateniesi la speranza di riconquistare la piena indipendenza e Demostene elogi\u00f2 pubblicamente l'assassino di Filippo giungendo perfino, scrive Eschine, a fare offerte di ringraziamento nel periodo di lutto derivatogli dalla morte della figlia.\nPoi, invi\u00f2 emissari al generale Attalo, suocero di Filippo ed avversario di Alessandro il quale, per\u00f2, mosse rapidamente le truppe sulla Beozia e la indusse a giurare nuovamente fedelt\u00e0.\nNel 335 a.C. Alessandro si sent\u00ec libero di condurre una campagna nel nord, ma Demostene fece diffondere la notizia, falsa, che l'intero corpo di spedizione fosse stato massacrato dai Triballi e, grazie anche al cospicuo finanziamento inviato dal gran re Dario III, indusse ateniesi e tebani alla rivolta. Alessandro reag\u00ec immediatamente assediando e facendo radere al suolo Tebe per poi puntare su Atene; solo un'ambasceria, guidata da Focione, esponente della fazione neutralista, fu in grado di convincere Alessandro a non attaccare la citt\u00e0.\nL'orazione \"Sulla corona\".\nNonostante le iniziative sfortunate contro Filippo e Alessandro, gli Ateniesi rispettavano Demostene. Gli venne conferito in quel periodo l'incarico di teichopoios, ovvero sovrintendente alla manutenzione e alla costruzione delle mura ateniesi.\nNel 336 a. C. l'oratore Ctesifonte propose che Atene rendesse onore a Demostene per i suoi servigi alla citt\u00e0 conferendogli, secondo l'usanza, una corona d'oro ma, sei anni dopo, tale proposta divenne una questione politica quando Eschine persegu\u00ec Ctesifonte per irregolarit\u00e0.\nNel suo discorso pi\u00f9 brillante, l'orazione \"Sulla corona\" Demostene difese efficacemente Ctesifonte attaccando con veemenza i sostenitori della pace con la Macedonia, affermando, con orgoglio, di non essere pentito per le sue azioni e insistette sul fatto che l'unico obbiettivo della sua politica fosse il prestigio e l'ascesa del proprio paese.\nEschine, sebbene avesse addotto obiezioni incontestabilmente valide dal punto di vista giuridico, fu sconfitto e costretto all'esilio.\nLo scandalo di Arpalo.\nNel 324 a.C. Arpalo, tesoriere di Alessandro Magno, disert\u00f2 e cerc\u00f2 rifugio ad Atene portando con s\u00e9 una rilevante somma di danaro; l'assemblea, inizialmente, rifiut\u00f2 di accoglierlo, ma poi, su consiglio di Demostene, fu ammesso in citt\u00e0 per essere arrestato a seguito di una proposta di Demostene e Focione, approvata nonostante l'opposizione di Iperide.\nL'assemblea decise di prendere il controllo del denaro di Arpalo, affidandolo a un comitato presieduto da Demostene; in seguito tale comitato si accorse che solo una met\u00e0 della somma, che Arpalo aveva dichiarato di possedere, era effettivamente presente. Il deficit non venne reso noto ma, quando il tesoriere fugg\u00ec, l'Areopago incrimin\u00f2 Demostene, mentre Iperide lo accusava di non aver rivelato la mancanza in quanto era stato corrotto da Arpalo stesso.\nDemostene fu condannato al pagamento di una pesante multa, per evitare la quale, fugg\u00ec a Calauria anche se fu presto richiamato in citt\u00e0.\nMorte.\nAlla morte di Alessandro, Demostene esort\u00f2 nuovamente gli ateniesi a cercare l'indipendenza dalla Macedonia e fu l'ispiratore della guerra lamiaca, ma Antipatro, reggente di Macedonia, sed\u00f2 facilmente ogni opposizione, pose un presidio a Munichia e pretese la consegna di Demostene ed Iperide e di tutti gli esponenti della fazione anti-macedone.\nOttenuta la condanna da parte dell'assemblea, Antipatro fece giustiziare gli agitatori pi\u00f9 importanti, mentre Demostene era fuggito presso il santuario di Poseidone di Calauria, piccola isola davanti a Trezene.\nIn seguito Archia, incaricato da Antipatro di scovare gli antimacedoni fuggiti da Atene, scopr\u00ec dove si era rifugiato Demostene e con un drappello di soldati and\u00f2 a catturarlo. Tent\u00f2 prima di convincere Demostene a uscire dal santuario e andare insieme da Antipatro, promettendogli l'incolumit\u00e0; Demostene, tuttavia, capendo che l'altro fingeva, gli rispose: \u00abArchia, non mi hai mai convinto da attore; non mi convincerai ora con le tue promesse\u00bb, scatenando l'ira del generale. Demostene, a quel punto, prevenendo l'intervento degli avversari, si spost\u00f2 all'interno del tempio e, preso un foglio, finse di voler scrivere una lettera d'addio ai famigliari, assumendo in realt\u00e0 un potente veleno per morire poco dopo ai piedi dell'altare. Secondo Aristone, Demostene assunse il veleno direttamente dalla penna, mordicchiandola per qualche minuto; altri tramandano che l'oratore assunse il veleno bevendo da una pezzuola che portava sempre con s\u00e9. Un'ulteriore versione, riportata da Eratostene, sostiene che l'avvelenamento fu dovuto a un bracciale cavo che portava al polso.\nAnni dopo gli Ateniesi eressero una statua in suo onore e decretarono che i suoi discendenti sarebbero stati ospitati nel Pritaneo; sulla base della statua fu scolpita la frase \"Se avessi avuto, o Demostene, forza pari all'intelletto, mai sui Greci avrebbe regnato il Macedone Ares.\" Secondo Demetrio di Magnesia questa fu la frase che Demostene scrisse sul foglio prima di morire; altri, invece, raccontano che le uniche parole che riusc\u00ec a scrivere prima che il veleno facesse effetto siano state \"Demostene ad Antipatro\".\nConsiderazioni.\nAttivit\u00e0 politica.\nDemostene ricevette ampie lodi da Plutarco per via della sua coerenza e, riprendendo Teopompo, ricorda che egli milit\u00f2 nella stessa fazione fino alla sua fine e che mantenne fede alle proprie convinzioni al punto da rinunciare alla vita.\nPolibio, invece, critic\u00f2 aspramente la politica di Demostene accusandolo di aver lanciato calunnie nei confronti di grandi uomini della sua e di altre citt\u00e0 e bollandoli come traditori dei Greci, aggiunse che l'unico suo pensiero fisso fosse Atene e sottoline\u00f2 quanto l'unico frutto della sua politica fosse la disfatta di Cheronea per poi affermare che le conseguenze sarebbero state ben peggiori se non fosse stato per la magnanimit\u00e0 di Filippo e Alessandro.\nPaparrigopoulos da un lato esalta il patriottismo di Demostene, ma d'altro canto lo giudic\u00f2 miope per non aver compreso che gli antichi stati greci sarebbero potuti sopravvivere solo sotto la guida della Macedonia. Mentre altri lo accusano di non essere mai stato in grado di prevedere il trionfo di Filippo.\nIn sintesi, gli storici condividono l'opinione che Demostene abbia sopravvalutato la forza di Atene e l'abbia indotta ad affrontare una sfida cui non era affatto preparata: la citt\u00e0, infatti, aveva perduto gran parte degli alleati nell'Egeo e dovette affrontare un rivale che aveva ormai consolidato il proprio controllo sulla Macedonia e deteneva importanti risorse minerarie\nIn ogni caso, osserva sempre Carey, Demostene, migliore come oratore che come politico o stratega, aveva una visione di cui Eschine e Focione mancavano e che questo imped\u00ec loro di gareggiare con il primo. Demostene, infatti, chiese agli Ateniesi di scegliere ci\u00f2 che \u00e8 giusto e onorevole, ancora prima della loro sicurezza, e il popolo preferiva di gran lunga l'attivismo del primo alla tattica attendista dei secondi; la stessa disfatta di Cheronea fu nient'altro che il prezzo da pagare per il tentativo di mantenere la libert\u00e0 ed il prestigio.\nBisogna, inoltre, ricordare che il successo non pu\u00f2 essere il criterio fondamentale per giudicare le azioni di personaggi storici come Demostene che sono stati motivati da forti ideali. Ad Atene Filippo II chiedeva di sacrificare libert\u00e0 e democrazia mentre Demostene agognava l'antico splendore della citt\u00e0 e, per far rivivere tali valori, divenne un vero e proprio \"educatore del popolo\", come scrisse Werner Jaeger.\nEsperienza militare.\nCome riportano gli storici, il fatto che Demostene abbia combattuto nella battaglia di Cheronea come semplice oplita, rivela una forte inesperienza bellica.\nInfatti, ricorda lo storico Thomas Babington Macaulay \u00e8 proprio al tempo di Demostene che la divisione tra cariche politiche e militari inizia a farsi marcata con la sola eccezione di Focione, che fu abile oratore e ricopr\u00ec la strategia.\nQuanto a Demostene, risulta evidente che non fosse affatto versato nelle attivit\u00e0 belliche, mancava di vigore, resistenza fisica ed era carente di una visione d'insieme della propria strategia.\nStile.\n\u00c8 riconosciuto che lo stile di Demostene, per quanto peculiare e sviluppato autonomamente, sia stato influenzato, specialmente per le orazioni ascrivibili all'inizio della carriera, da Lisia e Iseo.\nIn ogni caso, anche le opere della giovinezza, per quanto talora poco fini, imprecise e standardizzate, mostrano scorci di un talento notevole: forte logica intellettuale, magistrale selezione (e omissioni) di fatti, affermazione fiduciosa della giustezza del caso, l'espressione artistica di opinioni motivate.\nSecondo lo storico e retore Dionigi di Alicarnasso, Demostene rappresent\u00f2 lo zenit della prosa attica e, come Dionigi, anche Cicerone afferm\u00f2 che l'oratore ateniese riun\u00ec le migliori caratteristiche degli stili in uso e che primeggi\u00f2 in tutti e tre: mediano, arcaico, elegante\n e pertanto \u00e8 possibile considerarlo un oratore consumato, abile nell'uso delle tecniche.\nInvece, secondo lo studioso classico Harry Thurston Peck, Demostene risulta assai poco abile nel coinvolgimento emotivo dal momento che, esponente della scuola attica, rifiuta ogni forma di ornamento eclatante, non \u00e8 capace di arguzia, umorismo o vivacit\u00e0, almeno nella moderna accezione dei termini e conclude che la sua fortuna \u00e8 essenzialmente dovuta al forte intreccio tra Demostene stesso ed i principi politici da lui seguiti e, riportando l'opinione di Jaeger, aggiunse che erano le imminenti decisioni politiche a rendere affascinanti i discorsi di Demostene\nAltri, al contrario, fanno notare quanto lo stile di Demostene, armonizzandosi con il fervente impegno politico, coniughi repentinit\u00e0 con profonde pause riflessive, brevit\u00e0 ed ampiezza.\nIl lessico \u00e8 semplice, quasi ordinario, mai inverosimile o artificiale tanto da far affermare a Jebb che Demostene era un vero artista cui l'arte si inchinava e obbediva, capace di una forte intensit\u00e0, stigmatizzata da Eschine come ricchezza di immagini assurde od incoerenti\nPer Dionigi di Alicarnasso, l'unico inconveniente \u00e8 la totale mancanza di umorismo che, per\u00f2, Quintiliano considera come virt\u00f9 e Cicerone, sebbene fosse ammiratore dell'oratore ateniese, sottolinea quanto talvolta non fosse soddisfatto dall'espressione; in ogni caso, secondo il parere di Plutarco, era noto per le sue battute caustiche.\nTuttavia, la critica principale imputata a Demostene \u00e8 la sua riluttanza a parlare a braccio tanto che assai spesso si rifiutava di commentare argomenti che prima non avesse approfondito accuratamente e si rifiutava di presentarsi alla tribuna anche quando il popolo lo chiamava insistentemente e per nome, venendo per questo schernito dai suoi avversari; ogni sua orazione, pertanto, risulta essere frutto di un profondo lavoro di compilazione e limatura, dovuta a una vera e propria forma di rispetto nei confronti degli ascoltatori, come egli stesso ammetteva.\nAssai importante \u00e8 il ritmo della prosa e la strutturazione, estremamente versatile con passaggi da periodi lineari ed asciutti, ad altri concitati ed incalzanti ed \u00e8 noto che Cicerone si ispirasse alla struttura delle orazioni di Demostene per poi riportare in due passaggi del \"Brutus\" che Demostene considerava i gesti e la voce assai pi\u00f9 importanti dello stile.\nInfatti, per quanto gli mancasse la voce suadente di Eschine e l'abilit\u00e0 di improvvisazione di Demade, Demostene fu molto abile a far uso della mimica per accentuare il significato delle parole e cos\u00ec proiettare le sue idee ed i suoi argomenti con maggiore forza di chiunque altro.\nTale aspetto, per\u00f2, non essendo parte integrante della formazione retorica del tempo, non fu accettato da tutti: Demetrio Falereo e numerosi comici del tempo ridicolizzavano la teatralit\u00e0 di Demostene ed Eschine gli anteponeva Leodama di Acarne\nConcludendo, un giudizio d'insieme sul suo stile pu\u00f2 essere quello riportato da Plutarco (\"Comp. Demosth.-Cic.\" I 2, 4; II 2):\n\u00abDemostene riversava nella retorica quanto di razionale aveva per natura o per preparazione, superando per chiarezza e potenza i rivali nell'oratoria assembleare e giudiziaria, mentre per peso e solennit\u00e0 quella epidittica e per sottigliezza e tecnica l'oratoria sofistica.\u00bb\n\u00abDemostene, infatti, lontano da ogni abbellimento e gioco, volto alla potenza ed alla sostanza, non odora di chiuso, \u2026, ma di bere acqua e di pensieri e della cosiddetta asprezza e quasi odiosit\u00e0 di carattere.\u00bb\n\u00abPerci\u00f2, Demostene \u00e8 pi\u00f9 serio e pi\u00f9 dignitoso, riconoscendo che la sua forza \u00e8 l'esperienza e che ha bisogno in gran parte dalla benevolenza degli ascoltatori, mentre ritiene meschini e banali, come poi lo sono, quelli che di questo si vantano.\u00bb\nFama.\nDemostene godette di una fama duratura nel corso dei secoli che perdura fino ad oggi.\nNella Roma antica, infatti, autori come Longino e Cecilio considerarono la sua oratoria come sublime, Giovenale lo esalt\u00f2 come un \"largus et exundans ingenii fons\" (\"grande e traboccante fontana del genio\").\nCicerone non soltanto ne fu ammiratore, ma chiam\u00f2 Filippiche le proprie orazioni contro Marco Antonio in evidente segno di imitazione del ruolo politico di Demostene ed in merito Plutarco stesso sottolinea le connessioni tra Cicerone e Demostene\nNel corso del Medioevo e del Rinascimento, Demostene mantenne la propria reputazione e fu letto assai pi\u00f9 di ogni altro oratore, tranne, forse, Cicerone.\nNel Rinascimento, lo scrittore e avvocato francese Guillaume du Vair elogi\u00f2 i suoi discorsi per la loro disposizione abile e stile elegante, mentre per John Jewel, vescovo di Salisbury e Jacques Amyot, Demostene fu l'oratore \"supremo\" e Thomas Wilson, che fu il primo a tradurne le opere in inglese, Demostene non solo era un oratore abile, ma anche uno statista autorevole, una \"fonte di saggezza\" ed \u00e8, inoltre, significativo che la traduzione della \"Prima Olintiaca\", eseguita su mandato del cardinale Bessarione, fosse stata utilizzata a scopo di incitamento alla crociata contro i turchi che avevano appena conquistato Costantinopoli.\nNell'et\u00e0 moderna, oratori come Henry Clay ne imitarono le tecniche mentre le sue idee ed i suoi principi influenzarono non poco i rivoluzionari americani (in particolare i federalisti) e i principali oratori della rivoluzione francese mentre lo storico e politico tedesco Barthold Georg Niebuhr adoper\u00f2 la traduzione tedesca della Prima Filippica contro Napoleone.\nInfine, agli inizi del 900, il primo Ministro francese Georges Clemenceau, scrisse un libro su Demostene idealizzandone le virt\u00f9 e le capacit\u00e0 mentre il filosofo (e filologo) Nietzsche sovente ne reinterpretava lo stile.\nOpere.\nLe opere pi\u00f9 famose di Demostene sono il gruppo di orazioni politiche costituito dalle quattro \"Filippiche\", dalle tre \"Olintiache\" e dal discorso \"Sulla corona\" (\"\u03a0\u03b5\u03c1\u1f76 \u03c4\u03bf\u1fe6 \u03c3\u03c4\u03b5\u03c6\u03ac\u03bd\u03bf\u03c5\").\nLa pubblicazione e la distribuzione dei testi e delle orazioni era pratica comune nell'Atene del IV secolo a.C. e pertanto \u00e8 praticamente certo che Demostene abbia pubblicato alcune o tutte le proprie opere, ma non \u00e8 da escludere che Demostene, prima della pubblicazione, abbia rivisto ed interpolato i discorsi che effettivamente aveva pronunciato..\nDopo la sua morte, \u00e8 probabile che i testi fossero rimasti ad Atene fino ad entrare nella biblioteca personale di Pomponio Attico, grande amico di Cicerone oltre che alla Biblioteca di Alessandria.\nI testi alessandrini poi furono inseriti nel corpo della letteratura greca e quindi sono stati quelli effettivamente conservati, catalogati e studiati durante l'et\u00e0 ellenistica e la dominazione romana e furono praticamente i soli a sopravvivere all'Alto medioevo e a giungere ai nostri giorni.\nIn sintesi, si attribuiscono a Demostene ben sessantuno orazioni, alle quali vanno aggiunte nove di cui \u00e8 conosciuto solo il titolo e alcuni frammenti, mentre per altri \u00e8 possibile che siano stati attribuiti a Demostene, ma che in realt\u00e0 sarebbero dovute all'opera di altri autori. In ogni caso l'intero corpus deriva da quattro manoscritti del X e dell'XI secolo d.C.\nOltre ai discorsi, sono giunti cinquantasei prologhi che erano stati raccolti e creduti autentici da Callimaco, ma che ormai sono oggetto di forti controversie in merito alla loro autenticit\u00e0. Anche la paternit\u00e0 di sei lettere, attribuite a Demostene, \u00e8 dibattuta.\nOrazioni.\nLe 61 orazioni pervenute si possono dividere in tre (secondo la classificazione aristotelica) o quattro gruppi tematici.\nI-XVII: detti anche, con termine greco, \"demegorie\" (\"demos\" \"popolo\" + \"agoreuo\" \"parlare\"), coprono un arco di tempo che va dall'esordio di Demostene nel 354 a.C., con l'orazione \"Sulle simmorie\", su un progetto di riforma della flotta, al 336 a.C., quando l'oratore si scagli\u00f2 contro una presunta violazione macedone dei patti stipulati da Alessandro con Atene. In numero di 17, tra le demegorie spiccano le tre \"Olintiache\" e le quattro celebri \"Filippiche\".\nXVIII-XXVI: tra questi otto discorsi, va ricordato quello celeberrimo \"Sulla corona\". Nel 336 a.C. il politico Ctesifonte aveva proposto l'assegnazione della corona civica a Demostene per le sue benemerenze: tale proposta fu attaccata da Eschine come anticostituzionale, in quanto onorava un magistrato ancora in carica e, soprattutto, perch\u00e9 la politica di Demostene era stata tutt'altro che buona per la citt\u00e0. In quest'orazione, che \u00e8 il suo capolavoro, Demostene ribatte alle accuse con una sorta di autobiografia politica che \u00e8 al tempo stesso un appassionato atto di fede verso la patria.\nXXVII-LIX: inclusi da parte della dottrina tra i discorsi giudiziari, costituiscono il gruppo pi\u00f9 nutrito del corpus demostenico (32 orazioni) e ci mostrano l'oratore calato nei conflitti interni dell'epoca pi\u00f9 tormentata per Atene. Tra l'altro, le orazioni pi\u00f9 antiche sono quelle \"Contro Afobo\" e \"Contro Onetore\" (XXVII-XXXI), suoi tutori, condotte nel processo del 364 a.C. per recuperare il proprio patrimonio. Tra l'altro, alcune orazioni spurie fanno luce su un oratore minore del partito demostenico, Apollodoro, figlio di Pasione, di cui le orazioni (XLV-XLVI, XLIX-L, LII-LIII e forse la LIX) sono giunte in questo corpus perch\u00e9 gli antichi le ritenevano scritte da Demostene.\nLX-LXI: su questo piccolo gruppo pesano forti sospetti di inautenticit\u00e0., probabilmente nutriti anche dagli editori antichi, che posero i due discorsi al termine della raccolta. L\"Epitaffio\" per i caduti della battaglia di Cheronea (338 a.C.) sarebbe spurio, cos\u00ec come concordemente non demostenico \u00e8 l\"Erotico\", che riprende la consueta tematica sull'amore e sarebbe stato composto in et\u00e0 successiva su imitazione di quello pseudo-lisiano contenuto nel Fedro platonico.\nOpere minori e perdute.\nNel corpus, inoltre, sono pervenute anche opere non pienamente raggruppabili sotto l'etichetta di orazioni.\nSono esordi di orazioni, in numero di 56, pervenute come esempi di introduzione ad una demegoria, su esempio di quelli lisiani. La stessa IV Filippica \u00e8 composta unendo questi esordi (Canfora), veri e propri svolgimenti adatti a qualsiasi argomento che, come nota Canfora, questi \"pezzi sparsi\" documentano l'attivit\u00e0 politica di Demostene, integrando le orazioni intere del gruppo assembleare.\nQuesta raccolta di sei lettere \u00e8 di dubbia autenticit\u00e0, come del resto molti epistolari antichi. Sembra che siano autentiche solo le lettere I-IV, che concernono questioni legate al periodo dell'esilio di Demostene e sembrano proseguire l'apologetica che l'autore aveva espresso nell'orazione \"Sulla corona\": notevole, per ricostruire la politica demostenica posteriore a Cheronea - di cui non abbiamo testimonianza oratoria - la breve lettera VI, un biglietto che informa gli ateniesi dei progressi compiuti nel reclutamento di alleati durante la guerra lamiaca.\nTra le orazioni perdute risultano i titoli di un'orazione \"Sui retori\", di argomento epidittico, un discorso \"Contro Demade\", contro il politico filomacedone e noto improvvisatore, un'orazione pronunciata \"Sul sacco di Tebe\", dopo la conquista e la distruzione di Tebe da parte di Alessandro Magno nel 335 a.C., che aveva notevolmente impressionato ed infiacchito la resistenza alla Macedonia.\nSono giunti anche 70 \"Apoftegmi\", detti celebri pervenuti in varie raccolte."}
{"id": "116163", "revid": "125622552", "url": "https://it.wikipedia.org/wiki?curid=116163", "title": "Sabrina Salerno", "text": "Scoperta da Claudio Cecchetto, \u00e8 divenuta celebre negli anni ottanta, col solo nome d'arte Sabrina, come cantante di genere Italo disco, suscitando interesse anche per le sue misure da pin-up. Ha ottenuto un grande successo in tutta Europa grazie agli album \"Sabrina\", \"Super Sabrina\" e \"Over The Pop\" e ai singoli \"Sexy Girl\" e \"Boys (Summertime Love);\" quest'ultimo in particolare raggiunse la terza posizione della classifica britannica, rendendo la Salerno tra i pochi italiani ad essere riusciti a entrare tra le prime posizioni.\nHa proseguito la sua carriera incidendo diversi album, e partecipando ad alcuni film e spettacoli teatrali e televisivi. Ha venduto in totale circa 20 milioni di dischi, risultando tra gli artisti italiani di maggior successo.\nBiografia.\nEsordio.\nDai cinque ai quindici anni si trasfer\u00ec a Sanremo, dove visse con i nonni. Tornata a Genova per il liceo, grazie alla sua avvenenza e alla sua figura provocante, partecip\u00f2 a un concorso di bellezza, vincendo il titolo di Miss Lido, che negli anni aveva avuto tra le sue vincitrici anche Sophia Loren. In seguito vinse il titolo di Miss Liguria, che le permise di partecipare a Miss Italia 1984. Esord\u00ec in televisione nel 1985 affiancando Nino Manfredi e Johnny Dorelli nella quarta edizione del popolare show del sabato sera \"Premiatissima\" su Canale 5.\nHa esordito come cantante nel 1986 con il singolo \"Sexy Girl\", prodotto da Claudio Cecchetto, che ebbe successo in Italia, Germania, Australia e in altri paesi europei, venendo scelta come sigla del \"Festivalbar 1986\". Nel frattempo partecip\u00f2 come cantante e showgirl ad altri due variet\u00e0 di Canale 5: \"Grand Hotel\" (1986) e \"SandraRaimondo Show\" (1987) con Sandra Mondaini e Raimondo Vianello.\nGli anni ottanta: il successo internazionale.\nNel 1987 pubblic\u00f2 l'album d'esordio \"Sabrina,\" che oltre al primo singolo \"Sexy Girl,\" conteneva nuovi brani e cover che riscossero successo internazionale, prima su tutte \"Boys (Summertime Love)\", che conquist\u00f2 la terza posizione della classifica britannica, trovandosi preceduta solo da Michael Jackson e Madonna. Questo singolo ottenne particolare successo in tutta Europa, piazzandosi ai primi posti delle classifiche di paesi come Svizzera, Francia, Spagna, Germania, Norvegia, Australia e Italia. Il videoclip realizzato per la promozione del singolo contribu\u00ec non poco al successo del brano: la Salerno infatti, nel videoclip, usciva da una piscina bevendo un cocktail con indosso un bikini bianco reso trasparente dall'acqua.\nDall'album d'esordio furono estratti anche i singoli \"Hot Girl\" e la cover della nota canzone di Patti LaBelle \"Lady Marmalade\". \"Lady Marmalade\" entr\u00f2 nella classifica francese e scandinava, mentre \"Hot Girl\" ha ottenuto successo in tutta Europa, con buone posizioni anche in Svizzera e Germania. Queste canzoni in stile Italo disco, accompagnate da maliziosi videoclip che esaltavano la fisicit\u00e0 dell'interprete, famosa per il suo seno abbondante, la consacrarono come uno dei sex symbol degli anni ottanta. Celebre fu una sua esibizione nella trasmissione spagnola \"Nochevieja\", durante la quale uno dei suoi seni usc\u00ec inaspettatamente allo scoperto, ricevendo grande attenzione mediatica. Tra il 1986 e il 1987 affront\u00f2 i primi ruoli di attrice, con le pellicole \"Grandi magazzini\" e \"Le foto di Gioia\", insieme al telefilm \"Professione vacanze\".\nNel 1988 usc\u00ec il secondo album, \"Super Sabrina\" che ottenne un ottimo riscontro commerciale a livello europeo entrando in diverse classifiche. L'album conteneva diversi singoli di successo come \"All of Me (Boy Oh Boy)\", realizzata da Stock, Aitken &amp; Waterman (produttori della dance inglese dell'epoca, anche di Kylie Minogue, Donna Summer, Rick Astley e Samantha Fox), \"My Chico\" e \"Funky Girl\". Con \"My Chico\" al \"Festivalbar 1988\" venne premiata come \"Migliore Cantante Europea\" dell'anno. Infatti, anche con questo singolo (prodotto da Moratto), ottiene un grande successo in diversi paesi europei, e in Italia arriva alla prima posizione della classifica dei singoli pi\u00f9 venduti. Sempre nello stesso anno usc\u00ec un altro brano di successo, \"Like a Yo-Yo\", prodotto da Giorgio Moroder. Quest'ultimo singolo scala le classifiche europee e in particolare si piazza al primo posto in Finlandia, inoltre fu scelto in Italia come sigla di chiusura dello show televisivo di Canale 5 \"Odiens\", che vide la cantante nel cast al fianco di Lorella Cuccarini, Ezio Greggio e Gianfranco D'Angelo. In Scandinavia usc\u00ec una raccolta di brani remixati dal titolo \"Something Special\", che raggiunse la ventunesima posizione della classifica svedese. Successivamente usc\u00ec in tutta Europa il singolo \"Sex\".\nIn questo periodo esplose un vero e proprio fenomeno: in Spagna vennero creati dei Chewingum con le sue immagini, delle bambole con le sue sembianze e messo addirittura in commercio un videogame per ZX Spectrum chiamato \"Sabrina,\" creato da Andres Manuel Garcia, Alfonso Gustavo Chico e Miguel Angel Borreguero.\nNel 1989 incise un altro singolo di successo, \"Gringo\" (decima posizione in Italia), e fu protagonista di un concerto all'Olimpisky Stadium di Mosca, diviso in tre giorni, seguito da oltre 50.000 persone. Questo concerto fu reso disponibile in VHS con il titolo \"Sabrina Live In Moscow\".\nSempre in quell'anno usc\u00ec al cinema il film \"Fratelli d'Italia\", con Jerry Cal\u00e0 e si esib\u00ec in Svizzera al \"Montreux Pop Festival\". Solo in Spagna usc\u00ec un album raccolta intitolato \"Single Hits\", che mischiava i brani del primo e del secondo album.\nGli anni novanta: Sanremo 1991, televisione e teatro.\nDa gennaio a giugno 1990 affianca Raffaella Carr\u00e0 nella conduzione del programma di Rai Due \u201cRaffaella Venerd\u00ec, Sabato e Domenica... E saranno famosi\u201d.\nNel marzo 1990 incise il singolo \"Yeah Yeah\" e pubblic\u00f2 in Europa e Sud America il suo terzo album di inediti, \"Over the Pop\" partecipando per la quinta volta al \"Festivalbar 1990\". Sempre nello stesso anno usc\u00ec \"Super Remix\" che conteneva i suoi pi\u00f9 importanti singoli in versione remix. L'anno successivo, nel 1991, per la prima volta incise una canzone in lingua italiana, \"Siamo donne\", insieme a Jo Squillo, con cui le due cantanti parteciparono al Festival di Sanremo di quell'anno. Il brano entr\u00f2 in classifica in Italia e venne inserito nella riedizione dell'album \"Over the Pop\", dal quale nel corso del 1991 furono pubblicati il singolo \"Shadows of the Night\" e il singolo promozionale \"Dirty Boy Look\".\nCon questo album, per la prima volta, la cantante si ciment\u00f2 anche nella scrittura e nella produzione di alcuni brani. Nel 1992 \u00e8 uscito in Francia il singolo \"Cover Model\". In questo periodo emerse da parte dell'artista la volont\u00e0 di cambiare direzione artistica e staccarsi dall'immagine aggressiva e sexy che l'aveva lanciata, entrando cos\u00ec in contrasto con il suo management, che continuava a proporla come seducente interprete di brani scanzonati e maliziosi. Tra dicembre 1991 e gennaio 1992 \u00e8 nel cast del programma di Canale 5 \"Bellezze sulla neve\", dove animava la parte musicale cantando, tra le altre, la sigla di chiusura \"Love Dream\".\nTra febbraio e aprile 1992 fu ospite fissa dell'equivalente spagnolo \"Bellezas En La Nieve\", trasmesso da Telecinco. Nel 1994, anno in cui avvenne la separazione artistica da Gianpiero Menzione, manager che l'aveva scoperta e lanciata, incise altri due singoli dance, \"Rockawillie\" e \"Angel Boy\" che entrarono in classifica in diversi paesi europei. Nel 1995 venne pubblicato il primo album in lingua italiana, \"Maschio dove sei\", prodotto da lei stessa e distribuito dall'etichetta NAR International, che la vide collaborare con Massimo Riva e Vasco Rossi.\nIl cd venne ristampato nel 1997 con un altro titolo, \"Numeri\", contenente tuttavia la stessa lista tracce. I singoli estratti furono \"Fatta E Rifatta\", \"Maschio Dove Sei\" e \"Numeri\".\nNel 1995 esord\u00ec a teatro diretta da Alessandro Capone con la commedia \"I cavalieri della tavola rotonda\", dove interpretava, accanto a Tosca D'Aquino, Gianfranco D'Angelo e Daniele Luttazzi, il ruolo della Fata Morgana. Nel 1996 usc\u00ec un album di remix dal titolo \"Remix 1996\" che conteneva i singoli del primo album remixati, distribuito dalla RTI Music, e torn\u00f2 in televisione affiancando Jocelyn nel game-show \"Il grande gioco del mercante in fiera\", in onda su TMC. L'anno dopo torn\u00f2 in teatro con la commedia \"Uomini sull'orlo di una crisi di nervi\", sempre diretta da Alessandro Capone. Nell'estate del 1998 condusse insieme a Carlo Conti lo show di Rai 1 \"Cocco Di Mamma\", mentre nell'autunno successivo riprese invece la tourn\u00e9e teatrale.\nIl 1999 segn\u00f2 il ritorno della cantante alla musica, con la pubblicazione in Italia e in Spagna dell'album \"A Flower's Broken\", che non ottenne il successo sperato. Il singolo scelto per la promozione fu il brano \"I Love You\". Nell'autunno del 1999 usc\u00ec il film degli 883 \"Jolly Blu\", che la vedeva fra i protagonisti, e contemporaneamente, prese parte alla sit-com \"Tutti gli uomini sono uguali\" in onda su Italia 1, con Maurizio Crozza.\nAnni duemila: il ritorno alla musica.\nDal 2001 al 2003 Sabrina \u00e8 stata una dei protagonisti del musical \"Emozioni\", diretto da Sergio Japino, con Ambra Angiolini e Vladimir Luxuria. Il musical ha ottenuto un grande successo, portando alla cantante critiche positive. Nell'autunno del 2002 ha preso parte al programma di Italia 1 \"Matricole &amp; Meteore\" nel ruolo di inviata.\nNel 2005 ha partecipato come concorrente a \"Hit Me Baby One More Time\", talent show musicale del canale televisivo inglese ITV. Nello stesso anno ha recitato nel film indipendente del regista Cristiano Cerriello \"Colori\", che le ha fatto vincere il premio della critica al Festival del cinema di Salerno.\nNel 2006 ha pubblicato, esclusivamente sul suo sito ufficiale, un singolo dance-house intitolato \"I Feel Love (Good Sensation)\", e ha recitato in \"Film D.\", sempre diretta da Cerriello. Nel 2007 inizia un sodalizio col network radiofonico francese RFM, entrando a far parte del gruppo di cantanti protagonisti della toun\u00e9e \"RFM Party 80\", che fa tappa in numerosi palazzetti e stadi francesi. Anche nel 2008 Sabrina prende parte al tour \"RFM Party 80\", a cui alterna diverse apparizioni televisive a concerti in diverse localit\u00e0 europee.\nIl ritorno ufficiale di Sabrina alla discografia \u00e8 avvenuto il 3 ottobre 2008, data di pubblicazione dell'album \"Erase/Rewind Official Remix\", sotto etichetta Edel, diviso in due dischi: il primo contenente tredici suoi celebri brani ricantati e reincisi in nuove versioni, il secondo tredici brani pop-rock registrati da Sabrina negli anni Novanta ma rimasti inediti. Dall'album \u00e8 stato inoltre estratto come singolo il brano \"Erase/Rewind\" cover dell'omonimo brano dei The Cardigans, che ha ottenuto un tiepido successo di vendite, venendo comunque trasmesso nei maggiori network musicali televisivi.\nIl 17 maggio 2008, come tappa del tour \"RFM Party 80\", s\u00ec \u00e8 esibita allo Stade de France di Parigi davanti a un pubblico di 48.000 persone. Il 24 agosto ha partecipato al Festival internazionale della canzone di Sopot in Polonia, e in un solo giorno, la sua esibizione su YouTube, registra oltre 150.000 visualizzazioni. Nell'agosto dello stesso anno ha affiancato per una settimana Alberto Davoli nella conduzione del programma radiofonico \"Estate 101\", su R101. Il 16 febbraio 2009 entra a sorpresa nella casa del \"Grande Fratello\" per cantare assieme ai concorrenti \"Siamo donne\", prova canora della settimana.\nAnni duemiladieci: il successo in Francia con \"Stars 80\".\nIl 15 luglio 2010 ha pubblicato in coppia con la cantante inglese Samantha Fox il singolo \"Call Me\", cover del famoso brano del 1980 del gruppo new wave Blondie. Il singolo \u00e8 stato accompagnato da un EP di dieci tracce e da un video musicale diretto da Mauro Lovisetto, e ha raggiunto la quarta posizione della classifica dance dei dischi pi\u00f9 venduti. Sempre nell'estate del 2010, Sabrina ritorna in televisione come conduttrice del programma \"Mitici '80\", trasmesso in prima serata su Italia 1 per quattro puntate. Il 5 agosto 2011 viene pubblicato \"Boys &amp; Girls\", singolo di Steve Forest coi Club Dogo e Fatman Scoop che contiene un campionamento di \"Boys (Summertime Love)\", e nel cui video compare Sabrina stessa.\nDa febbraio a maggio 2012, oltre ai concerti in vari paesi europei, torna a prendere parte in Francia al tour \"RFM Party 80\", che ha toccato i principali palazzetti dello sport francesi. Durante le tappe del tour, Sabrina si esibisce anche in una cover di \"Ouragan\", brano del 1986 di St\u00e9phanie di Monaco, che successivamente verr\u00e0 rilasciato in formato digitale senza promozione da singolo nell'estate del 2015. Il 24 ottobre 2012 esce in Francia e in Belgio il film \"Stars 80\", in cui Sabrina recita nel ruolo di se stessa a fianco ad altri cantanti degli anni ottanta; la pellicola \u00e8 diretta da Fr\u00e9d\u00e9ric Forestier e Thomas Langmann, gi\u00e0 premio Oscar per il film \"The Artist\", e riscuote un grande successo.\nIn seguito al successo del film \"Stars 80\", da febbraio 2013 Sabrina e gli altri cantanti del film iniziano un tour nei palazzetti e stadi francesi, che terminer\u00e0 nel luglio 2014. Nello stesso periodo collabora col duo inglese Neon Neon nella canzone \"Shopping (I Like To)\", inclusa nel loro album \"Praxis Makes Perfect\", pubblicato il 28 aprile 2013. Dal 28 marzo al 25 aprile 2014 Sabrina prende parte a \"La pista\", talent show trasmesso da Rai 1 in prima serata e condotto da Flavio Insinna, nel ruolo di coach e caposquadra del gruppo di ballo LECCEzione. Il 24 giugno dello stesso anno \u00e8 stato pubblicato \"Colour Me\", nuovo singolo di Sabrina prodotto da Rick Nowels, di cui lei stessa \u00e8 autrice e coproduttrice. Lo stesso giorno \u00e8 stato pubblicato anche il videoclip del brano sull'account Vevo di Sabrina.\nA partire dal 23 ottobre 2014 Sabrina riparte con il tour francese \"Stars 80, l'Origine\". Il tour, inizialmente previsto fino a dicembre, viene prolungato nel 2015 con una nuova serie di concerti da febbraio a giugno e da ottobre a dicembre, e il 9 maggio fa tappa con un concerto evento allo Stade de France di Parigi, trasmesso in diretta dal canale televisivo nazionale TF1. Da novembre 2016 fino a dicembre 2017 Sabrina prende parte ad una nuova lunga edizione del tour francese, rinominato \"Stars 80, 10 ans d\u00e9j\u00e0!\"; la tappa del 2 dicembre 2017 presso la U-Arena di Nanterre viene trasmessa in diretta come concerto evento dal network televisivo France 2. Il 6 dicembre inoltre \u00e8 nelle sale francesi il film \"Stars 80, la suite\", seguito del film del 2012 diretto da Thomas Langmann, in cui Sabrina \u00e8 nuovamente fra gli interpreti. Il 30 novembre pubblica il singolo \"Voices\", prodotto da Mauro Ferrucci e Tommy Vee. L'anno successivo interpreta se stessa nel film di Fausto Brizzi \"Modalit\u00e0 aereo\", distribuito nelle sale dal 21 febbraio 2019.\nAnni duemilaventi.\nNel febbraio 2020 viene scelta da Amadeus come una delle co-conduttrici del Festival di Sanremo 2020, prendendo parte alla seconda ed all'ultima serata, divenendo cos\u00ec una delle dieci personalit\u00e0 (assieme a Nilla Pizzi, Johnny Dorelli, Loretta Goggi, Anna Oxa, Lorella Cuccarini, Gianni Morandi, Arisa, Emma Marrone e Fiorello) ad aver preso parte alla kermesse canora sia come cantante in gara sia come presentatrice. Nella stagione televisiva 2020/2021 partecipa come concorrente a diverse puntate del game show musicale \"Name That Tune - Indovina la canzone\", condotto da Enrico Papi su TV8. Il 22 marzo, in occasione del trentennale del brano \"Siamo donne\", realizza assieme a Jo Squillo un nuovo videoclip del brano in collaborazione con Netflix, per promuovere la serie televisiva \"Sky Rojo\". Il 2 ottobre dello stesso anno \u00e8 ospite del programma \"Arena Suzuki '60 '70 '80\", condotto da Amadeus su Rai 1, dove si esibisce all'Arena di Verona con \"Boys (Summertime Love)\" e un medley di \"My Chico\", \"Sexy Girl\" e \"Like a Yo-Yo\". Dal 16 ottobre al 18 dicembre partecipa come concorrente, in coppia con il ballerino Samuel Peron, sedicesima edizione di \"Ballando con le stelle\", arrivando in finale e classificandosi al terzo posto; vince inoltre il premio speciale della giuria.\nVita privata.\nAlla fine degli anni ottanta era fidanzata con l'attore Pierre Cosso.\nNel 1994 si fidanza con l'imprenditore tessile Enrico Monti. Nel 2004 ha dato alla luce il suo primogenito, avuto dal compagno, diventato suo marito nel 2006.\nHa pi\u00f9 volte riportato, in interviste e dichiarazioni, di aver avuto un rapporto molto conflittuale con il padre, che ha conosciuto solo a 12 anni ed \u00e8 stato assente durante tutta la sua vita. Da parte di padre ha una sorella, Emanuela, mai riconosciuta da quest\u2019ultimo e che si \u00e9 ricongiunta alla Salerno solo a met\u00e0 degli anni duemila."}
{"id": "116166", "revid": "768068", "url": "https://it.wikipedia.org/wiki?curid=116166", "title": "Hatshepsut", "text": "Fu la seconda donna a detenere con certezza il titolo di faraone dopo Nefrusobek della XII dinastia (ca. 1806 - 1802 a.C.). Anche altre donne potrebbero aver regnato, da sole o come reggenti, sull'Egitto: per esempio Neithotep, intorno al 3100 a.C. Fu incoronata nel 1478 a.C. e regn\u00f2 ufficialmente al fianco di Thutmose III - di cui era zia e matrigna - asceso al trono l'anno precedente all'et\u00e0 di soli due anni. In precedenza, Hatshepsut era stata la \"Grande sposa reale\", cio\u00e8 moglie principale e regina consorte, di Thutmose II, padre di Thutmose III. \u00c8 generalmente considerata dagli studiosi come uno dei migliori faraoni della storia egizia, avendo inoltre regnato molto pi\u00f9 a lungo di ogni donna appartenente a tutte le altre dinastie native dell'Egitto. L'egittologo statunitense James Henry Breasted la defin\u00ec \"La prima grande donna della storia di cui noi abbiamo notizia\"\nHatshepsut, il cui nome in egizio significa \"La prima tra le nobili\", fu l'unica figlia di re Thutmose I (regno: 1506 - 1493 a.C. circa) e della \"Grande sposa reale\" Ahmose. Il suo fratellastro Thutmose II era figlio di Thutmose I e di una sposa secondaria di nome Mutnofret, che portava il titolo di \"Figlia del re\" ed era forse figlia del faraone Ahmose I (regno: 1549 - 1524 a.C.). Hatshepsut e Thutmose II ebbero una figlia di nome Neferura. Thutmose II ebbe il futuro Thutmose III (1479 \"de iure\"/1458 \"de facto\" - 1425 a.C.) da una sposa secondaria di nome Iside.\nPrimi anni.\nFamiglia.\nSi ignora la data esatta della nascita di Hatshepsut; si pu\u00f2 supporre che abbia visto la luce nell'allora capitale dell'Egitto, Tebe, nel 12\u00ba anno del regno di Amenofi I (1525 - 1504 a.C.).\nSi ritiene che Amenofi I abbia avuto un solo figlio, il principe Amenemhat, morto durante l'infanzia (anche se altre fonti arrivano a negargli anche questa paternit\u00e0). Quindi suo successore designato fu Thutmose I, padre di Hatshepsut, apparentemente una figura prominente dell'esercito. Non \u00e8 chiaro se vi fosse un grado di parentela fra Amenofi e Thutmose; comunque si \u00e8 ipotizzato che Thutmose potesse esser figlio del principe Ahmose-Sipair, zio paterno di Amenofi I. Amenofi I potrebbe essersi associato Thutmose al trono come coreggente prima di morire, dal momento che il cartiglio del primo appare accanto a quello del secondo su una barca rituale rinvenuta presso il terzo pilone a Karnak. Altri testi sembrano suggerire che Amenofi I si sia associato al trono il figlioletto Amenemhat, prima che questi gli premorisse. In un caso o nell'altro, le evidenze archeologiche sono troppo lacunose per giungere a conclusioni definitive. \nIndubbiamente Thutmose legittim\u00f2 il proprio diritto a regnare sposando una probabile sorella di Amenofi I, Ahmose, con la quale gener\u00f2 Hatshepsut e sua sorella Nefrubiti. Non \u00e8 chiaro se i principini Amenmose, Uadjmose e Ramose fossero figli di Ahmose o di una sposa secondaria di nome Mutnofret. Di questi, solo Hatshepsut raggiunse l'et\u00e0 adulta, cos\u00ec come l'altro fratellastro Thutmose, suo futuro sposo e figlio di Thutmose I e della sposa secondaria Mutnofret (a differenza di Amenmose e Uadjmose, questo figlio di Mutnofret \u00e8 certo).\nNipote, figlia e sposa di faraoni.\nIl padre di Hatshepsut, Thutmose I, riusc\u00ec a espandere l'impero egizio con un'abilit\u00e0 quasi senza precedenti - nell'arco di soli tredici anni di regno. Questo grande faraone \u00e8 passato alla storia per essere riuscito a condurre le sue truppe fino a un altro importantissimo fiume dell'antichit\u00e0: l'Eufrate. Alla sua morte prematura, Hatshepsut era nella posizione migliore per succedere al trono, dal momento che i suoi fratelli erano morti: sembra infatti che Thutmose I l'abbia appuntata come sua erede. Questa sua volont\u00e0 sulla successione non fu tuttavia esaudita, poich\u00e9 il trono pass\u00f2 a Thutmose II il quale, a differenza di Hatshepsut, era di sangue reale solo da parte di padre: a ben vedere, l'autentica erede, in linea di sangue, dei fondatori della XVIII dinastia era la regina Ahmose, figlia dell'eroico liberatore del Paese, re Ahmose I, e appunto madre di Hatshepsut. Hatshepsut dovette accontentarsi di diventare \"Grande sposa reale\" del fratellastro, il che costitu\u00ec forse un duro colpo al suo orgoglio. \nLa giovane regina era discendente diretta dei grandi faraoni che avevano liberato l'Egitto dagli antichi occupanti \"hyksos\"; portava anche il titolo eccelso di \"Divina Sposa di Amon\", che la segnalava come portatrice del sangue della veneratissima regina Ahmose Nefertari, sua nonna o bisnonna, allora gi\u00e0 deificata. Thutmose II si rivel\u00f2 un sovrano scialbo e debole, perfino malfermo di salute, e non lasci\u00f2 segni della propria personalit\u00e0. \u00c8 verosimilmente in questo periodo che attorno alla forte personalit\u00e0 di Hatshepsut si sarebbe radunata una cerchia di sostenitori abili e potenti come Hapuseneb e Senenmut.\nThutmose III: scalata di Hatshepsut al potere.\nIl gracile Thutmose II regn\u00f2 brevemente, forse solo tre anni, spegnendosi in giovane et\u00e0. Quando mor\u00ec, il terzo giorno del primo mese di Shemu - cio\u00e8 a febbraio - del 1479 a.C., forse non ancora trentenne, i suoi unici due figli oggi conosciuti erano ancora in tenerissima et\u00e0. Come si era gi\u00e0 verificato nella generazione precedente, la \"Grande sposa reale\", Hatshepsut, non aveva generato alcun principe ereditario, bens\u00ec una figlia: ci\u00f2 comport\u00f2 una crisi di successione, cos\u00ec descritta dal funzionario Ineni su un muro della sua cappella:\nIl principino Thutmose, figlio di Thutmose II e di una semplice concubina o sposa secondaria di nome Iside divenne il nuovo faraone \"Menkheperra Thutmose\", oggi noto come Thutmose III. Non doveva avere nemmeno tre anni: a motivo della sua et\u00e0, la regina vedova Hatshepsut assunse la reggenza dell'Egitto e posticip\u00f2 indefinitamente il matrimonio tra il piccolo faraone e la propria unica figlia Neferura, la sola che avrebbe potuto legittimare pienamente il diritto di Thutmose III a regnare. Una situazione del genere non era rara: la storia egizia annoverava gi\u00e0 varie regine reggenti, anche se Hatshepsut fu la prima a ricoprire tale incarico senza essere la madre del re. Durante i primi anni di regno di Thutmose III, Hatshepsut prepar\u00f2 una sorta di \"colpo di Stato\" destinato a rivoluzionare la societ\u00e0 tradizionale egizia. Messo da parte il funzionario Ineni, un tempo potentissimo, fra i fautori del regno di Thutmose II, Hatshepsut invest\u00ec i suoi fedeli Hapuseneb e Senenmut di onori e incarichi prestigiosi. Hapuseneb fu probabilmente il politico pi\u00f9 rilevante di questa fase della scalata di Hatshepsut al potere, e riun\u00ec in s\u00e9 le cariche di visir e Sommo sacerdote di Amon. Con essi, la Reggente inizi\u00f2 un'opera di propaganda tesa a dimostrare come il padre, Thutmose I, l'avesse nominata sua diretta discendente e quindi nel diritto di salire al trono. A coronamento di tale opera di propaganda Hatshepsut si nomin\u00f2 coreggente insieme a Thutmose III attribuendosi quindi tutte le prerogative e i titoli della sovranit\u00e0. Sulla durata del periodo di coreggenza le fonti sono incerte: secondo alcuni l'atto sarebbe avvenuto dopo soli due anni di reggenza, mentre secondo altri sarebbe da datare al settimo anno di regno.\nRegno.\nDurante il suo regno Hatshepsut s'impegn\u00f2 nell'opera, gi\u00e0 iniziata dai suoi predecessori, di ristabilire i contatti e l'influenza egizia sui Paesi stranieri, influenza che era venuta meno durante il \"periodo Hyksos\".\nLa prima spedizione, 9\u00ba anno di regno, nel Paese di Punt, probabilmente situato sulla costa della Somalia, \u00e8 rimasta documentata dai rilievi del tempio funerario di Deir el-Bahari. La spedizione composta da 5 navi della \"lunghezza di 70 piedi\" ritorn\u00f2 portando numerosi tesori tra cui mirra e alberi d'incenso che vennero piantati nel cortile del tempio funerario della regina. In un rilievo, proveniente sempre dalla stessa localit\u00e0, rimane anche la grottesca descrizione della regina del paese di Punt riportata come particolarmente corpulenta. Si presume, anche se non ci sono pervenute testimonianze in merito, che durante il regno di Hatshepsut vi siano state campagne militari, o almeno azioni per mantenere i risultati ottenuti dalle campagne di Thutmose I in Nubia, Palestina e Siria. Nel 15\u00ba anno di regno la regina celebr\u00f2 la festa Sed (Heb Sed) che, secondo la tradizione, avrebbe dovuto essere celebrata solamente in occasione del 30\u00ba anno di regno.\nPrima di assumere il potere regale, tuttavia, per Hatshepsut era stata gi\u00e0 predisposta una tomba nello Uadi Sikket Taqa el-Zaide (ad ovest della Valle dei Re), scoperta nel 1916 da Howard Carter e oggi contrassegnata dalla sigla WA D. Sul sarcofago in quarzite gialla, oggi al Museo egizio del Cairo), l'iscrizione: \"La principessa ereditaria, grande di favori e di grazia, Signora di tutte le terre, figlia del re, sorella del re, la Grande Sposa e Signora delle Due Terre Hatshesput\". Successivamente, a seguito dell\u2019assunzione del trono, la tomba venne abbandonata e dimenticata.\nSecondo una leggenda popolare Hatshepsut sarebbe da identificare con Bithia, la principessa che trov\u00f2 Mos\u00e8 galleggiare sul Nilo, ma tale leggenda \u00e8 stata largamente screditata dagli egittologi e dagli studiosi della Bibbia.\nNomi.\nTra il 3\u00ba e il 7\u00ba anno di reggenza, Hatshepsut si attribu\u00ec tutti i cinque nomi del protocollo reale:\nLa sovrana, come tutti i faraoni, era comunemente conosciuta tramite il \"praenomen\" Maatkara accostato al nome di nascita Hatshepsut. Bench\u00e9 la forma originale di quest'ultimo \"nomen\" fosse Hatshepsut, su numerosi monumenti compare in forme distinte: scrivendolo nella sua interezza (Henemetamon-Hatshepsut), volgendolo al maschile (Hatshepsu) oppure nella grafia Hashepsu. \u00c8 quindi ben comprensibile la sorpresa degli archeologi che scoprirono l'esistenza di questo faraone-donna presentato come uomo nelle sculture e nei rilievi - ma variamente maschio o femmina nelle didascalie e nei testi di contorno alle immagini. Probabilmente la sovrana sfrutt\u00f2 tali cambiamenti di sesso per aumentare il proprio carattere divino e concentrare nella propria persona il concetto di dualit\u00e0, estremamente importante nella mentalit\u00e0 egizia.\nAttivit\u00e0 militare.\nA differenza del padre Thutmose I e del proprio successore Thutmose III (che i moderni hanno soprannominato \"Napoleone egizio\"), abilissimi condottieri, Hatshepsut ha dato agli egittologi l'immagine di una sovrana pacifica, disposta pi\u00f9 a devolvere risorse nella costruzione di edifici che nella conquista di nuovi territori; \u00e8 per\u00f2 certo che dispose non meno di sei campagne militari nel corso di ventidue anni di governo. La maggior parte di queste campagne sembra finalizzata a dissuadere le vicine citt\u00e0, sempre pronte ad attaccare i confini egizi.\nAttivit\u00e0 edilizia.\nHatshepsut va annoverata fra i costruttori pi\u00f9 prolifici della storia egizia, avendo ordinato la creazione di centinaia di edifici fra l'Alto e il Basso Egitto. Le sue costruzioni erano molto pi\u00f9 maestose e numerose di tutte quelle ordinate dai predecessori del Medio Regno. Faraoni successivi a Hatshepsut tentarono di attribuirsi il merito dell'erezione di edifici voluti, in realt\u00e0, dalla regina. Hatshepsut incaric\u00f2 l'illustre architetto Ineni, che aveva gi\u00e0 lavorato per suo padre, per suo marito e per il maggiordomo reale Senenmut, primo consigliere della regina. Durante il regno della sovrana si ebbe una produzione statuaria cos\u00ec ricca che praticamente ogni museo di antichit\u00e0 egizie al mondo possiede almeno una scultura di Hatshepsut; per esempio, la \"Hatshepsut Room\" all'interno del Metropolitan Museum of Art di New York contiene unicamente reperti della sovrana.\nSeguendo la tradizione di gran parte dei faraoni, Hatshepsut abbell\u00ec di monumenti il colossale Complesso templare di Karnak. Vi restaur\u00f2 inoltre il Recinto di Mut, dedicato all'importante dea sposa di Amon, che mostrava ancora i segni delle devastazioni arrecate fino a pochi decenni prima dagli occupanti stranieri \"hyksos\"; sub\u00ec gravi danni anche in epoche successive ad Hatshepsut, quando altri faraoni prelevarono materiali edili per riutilizzarli altrove, spogliando progressivamente la costruzione. Hatshepsut eresse anche due obelischi gemelli, i pi\u00f9 alti della loro epoca, all'entrata del Tempio di Karnak, dopo il quarto pilone; uno dei due \u00e8 ancora in piedi ed \u00e8 il pi\u00f9 alto obelisco conservatosi in Egitto (con i suoi 29,26 m. \u00e8 il secondo pi\u00f9 alto nel mondo dopo quello \"lateranense\" di Roma), mentre l'altro si \u00e8 spezzato in due parti ed \u00e8 crollato. Un altro progetto, la cosiddetta \"Cappella Rossa\" di Karnak, chiamata anche \"Chapelle Rouge\", fu edificata per contenere il tabernacolo di una barca sacra e si trovava, forse, fra i due obelischi gi\u00e0 menzionati. Fu rivestita di pietra intagliata e decorata con scene raffiguranti eventi significativi della vita della sovrana.\nIn seguito, ordin\u00f2 la creazione di altri due obelischi per celebrare il 16\u00ba anniversario della sua ascesa al trono; uno di questi obelischi si ruppe mentre veniva intagliato e fu sostituito da un terzo. L'obelisco crepato fu abbandonato nella sua cava ad Assuan, dove si trova tuttora. Noto come \"Obelisco incompiuto di Assuan\", si \u00e8 dimostrato utile per comprendere la tecnica utilizzata per la creazione degli antichi obelischi.\nIl Tempio di Pakhet fu costruito da Hatshepsut a Beni Hasan, presso Minya. Pakhet era adorata come forma sincretica di Bastet e Sekhmet, divinit\u00e0 egizie che erano simili tra loro: si trattava di dee-leonesse della guerra, una per l'Alto Egitto e l'altra per il Basso Egitto; Pakhet era identificata con la furia distruttrice del sole estivo e nei \"Testi dei sarcofagi\" compare come cacciatrice intenta a scovare le prede nel profondo della notte. Questo tempio rupestre, scavato nella roccia viva sulla sponda orientale del Nilo, fu ammirato nei secoli e soprannominato \"Speos Artemidos\" (\"Grotta di Artemide\", l'omologa dea greca della caccia) durante il periodo tolemaico dell'Egitto. Si ritiene che esistessero molti templi simili in tutto l'Egitto, andati per\u00f2 perduti. Nel tempio era presente anche un architrave inscritto con un lungo testo dedicatorio, cio\u00e8 una famosa invettiva di Hatshepsut contro la recente occupazione degli invasori \"hyksos\" (tradotta dall'egittologo James P. Allen). Gli asiatici \"hyksos\" avevano invaso e occupato stabilmente l'Egitto, facendolo sprofondare in un declino culturale che non si risolse che con le imprese e le riforme di Hatshepsut e dei suoi immediati predecessori. Il Tempio di Pakhet fu alterato dopo la morte di Hatshepsut e alcune decorazioni furono riutilizzate da Seti I, della XIX dinastia, nel tentativo di affievolire le tracce dell'esistenza di Hatshepsut.\nSeguendo un'usanza comune a tutti i suoi maggiori predecessori, il capolavoro di Hatshepsut fu il suo tempio funerario, che eresse in un complesso a Deir el-Bahari. Il disegno fu progettato e arricchito dall'architetto Senenmut, primo consigliere e braccio destro della regina. Si trova sulla riva occidentale del Nilo, di fronte a Tebe e all'ingresso della Valle dei Re, scelta da tutti i successivi faraoni del Nuovo Regno per le proprie sepolture, emulando in qualche modo la scelta di Hatshepsut. Le architetture da lei volute furono i primi monumenti di questa scala disegnati per l'area. Il punto focale del complesso era il \"Djeser Djeseru\", cio\u00e8 \"Sublime dei sublimi\" o \"Santo dei santi\" oppure \"Meraviglia delle meraviglie\", un colonnato la cui perfetta armonia anticipa di quasi un millennio il Partenone di Atene. Il \"Djeser Djeseru\" si trova al vertice di una serie di terrazze che un tempo ospitavano giardini lussureggianti, ricavate sul fianco della scarpata rocciosa che delimita la valle del Nilo e che incombe a strapiombo su tutto il complesso. Il \"Djeser Djeseru\" e gli altri edifici che costituiscono il complesso funerario sono considerati un significativo passo avanti nella storia dell'architettura.\nMito della nascita divina di Hatshepsut.\nUno dei momenti pi\u00f9 famosi della propaganda di Hatshepsut \u00e8 il mito sulla sua nascita, fatto raffigurare dalla sovrana in un ampio ciclo iconografico sulle pareti del Tempio di Deir el-Bahari, per giustificare indiscutibilmente i propri diritti al trono: la composizione delle immagini e dei testi di tale mito avrebbero evocato la consacrazione con la quale il dio Amon, protettore della dinastia, indicato come vero padre di Hatshepsut, l'avrebbe designata a regnare. La narrazione del mistico concepimento e della nascita divina della sovrana si svolge come lo scenario di un dramma suddiviso fra terra e cielo, con numerosi \"attori\".\nIl dio Amon esprime le sue intenzioni su Hatshepsut.\nAll'inizio del mito compare il supremo dio Amon assiso in trono, intento a consultarsi con dodici deit\u00e0 circa una nascita imminente. La scena si svolge in cielo. Amon dice:\nAmon incarica quindi il dio Thot di recarsi sulla terra per osservare la regina Ahmose, futura madre di Hatshepsut, e accertarsi della sua identit\u00e0. Al suo ritorno, il dio-ibis della sapienza riferisce ad Amon:\nUnione del dio Amon con la regina Ahmose.\nQuindi Amon, assunte le sembianze del faraone Thutmose I, si fa accompagnare da Thot sulla terra, introducendosi nottetempo nel palazzo reale (tuttavia, per maggiore chiarezza, i rilievi continuano a raffigurare Amon con il suo solito aspetto di dio). La regina addormentata si sveglia al giungere del dio. L'amplesso tra i due non \u00e8 mostrato, bens\u00ec simboleggiato: Amon e Ahmose siedono uno di fronte all'altra su di un grande letto sostenuto dalle dee Selkis e Neith e lui appoggia al viso di lei il simbolo \"ankh\" della vita, mentre la regina gli sfiora delicatamente l'altra mano. Per contro alla sobriet\u00e0 simbolica delle figure, il testo \u00e8 permeato di un'accesa sensualit\u00e0, specialmente a partire dal riconoscimento di Amon da parte della regina inebriata:\nInfine, sparendo, il dio dichiara solennemente, riguardo ad Hatshepsut appena concepita:\nIntervento del dio Khnum e della dea Heket.\nIl mito prosegue con Amon che incarica Khnum, il dio vasaio che si credeva modellasse l'umanit\u00e0 sul suo tornio, di plasmare e dare forma al corpo e all'anima (\"ka\") di Hatshepsut:\nHeket, la dea-rana delle nascite, compare in ginocchio davanti al tornio su cui stanno prendendo forma il corpo e l'anima di Hatshepsut, rappresentati come due bambini distinti, e gli avvicina il simbolo \"ankh\" della vita al viso, come aveva gi\u00e0 fatto Amon con Ahmose nella scena dell'amplesso. Questa scena simboleggia e sintetizza la lenta formazione del feto durante la gravidanza. \u00c8 interessante notare che entrambe le figure del corpo e dell'anima di Hatshepsut hanno genitali maschili: non \u00e8 la persona della Hatshepsut storica a essere rappresentata, bens\u00ec, come ha sottolineato l'egittologa francese Christiane Desroches Noblecourt, \"il titolare della funzione regia e il suo \"ka\"\", cio\u00e8 il concetto stesso di \"faraone\". Pi\u00f9 legate alla realt\u00e0 fisica, per\u00f2, le forme grammaticali nei testi che accompagnano questo ciclo iconografico sono coniugate al femminile.\n\"Annunciazione\" ad Ahmose, nascita divina e presentazione ad Amon.\nSuccessivamente compare di nuovo Thot - ambasciatore degli dei come l'Ermes greco a cui fu successivamente assimilato - al cospetto della regina Ahmose. In piedi uno di fronte all'altra, Thot allunga il braccio verso la donna (un gesto che nell'arte egizia denota l'atto di rivolgere la parola a qualcuno). Ahmose \u00e8 ritta in piedi, con le braccia distese lungo il corpo, immobilizzata dallo stupore e dall'emozione. Dopo il salto temporale dei nove mesi della gravidanza, Khnum e Heket si recano a prendere la regina Ahmose per mano, per condurla verso la sala del parto pronunciando benedizioni. Il ventre di Ahmose \u00e8 delicatamente arrotondato (dettaglio anatomico assai raro nell'arte egizia). Khnum dice alla partoriente:\nCos\u00ec come l'amplesso fra Amon e Ahmose, anche la nascita di Hatshepsut \u00e8 descritta in modo puramente simbolico. La regina compare seduta su un trono arcaico, con la neonata gi\u00e0 in braccio, e il trono si trova sulla sommit\u00e0 di due enormi letti a teste di leone, sovrapposti, mentre, alle estremit\u00e0 della scena, Amon e la dea-utero Meskhenet impartiscono benedizioni. Queste scena occupa 7 metri di parete ed \u00e8 affollata di divinit\u00e0, geni, spiriti e balie divine: Amon, Meskhenet, Iside, Nefti, Bes, Tueret, i geni degli antenati e dei punti cardinali, una dea il cui copricapo \u00e8 un paniere in cui sono stati deposti il cordone ombelicale e la placenta, e molte altre deit\u00e0. La dea dell'amore e della gioia, Hathor, accoglie Amon che le si \u00e8 presentato per vedere la sua nuova figlia. Allora il dio, estremamente felice, si stringe la piccola Hatshepsut al petto, la riconosce come sua e la conferma nei suoi diritti regali. Verso la conclusione dell'intero ciclo, compaiono dodici geni accovacciati che tengono in braccio ciascuno un'immagine della neonata; aggiungendo a queste le altre due immagini infantili di Hatshepsut, presenti subito accanto fra le braccia di due nutrici, si raggiunge la somma dei quattordici \"ka\" reali che si credeva formassero il complesso \"ka\" del faraone in terra. Infine, i due grandi geni del latte e dell'inondazione presentano Hatshepsut ad Amon, il quale, insieme a Thot, la purifica con una brocca d'acqua sacra - per poi presentarla come sua erede alle divinit\u00e0 meridionali e settentrionali.\nMorte, mummificazione e sepoltura.\nEpoca e causa della morte.\nHatshepsut mor\u00ec in et\u00e0 matura, intorno al suo 22\u00ba anno di regno. La data precisa della morte di Hatshepsut - e la data in cui Thutmose III divenne finalmente faraone d'Egitto - \u00e8 ritenuta essere il \"22\u00ba anno di regno, II mese di Peret, 10\u00ba giorno\", come attesta una stele rinvenuta a Ermonti: il 16 gennaio 1458 a.C. Nessuna fonte contemporanea menziona la causa della sua morte. Qualora la recente identificazione della sua mummia fosse corretta, l'analisi medica indicherebbe che Hatshepsut avrebbe sofferto di diabete e di un cancro alle ossa che si sarebbe diffuso nel corpo della sovrana cinquantenne; sarebbe stata inoltre affetta dall'artrite e da una pessima dentatura.\nTraslazione in varie tombe (KV20, KV60).\nHatshepsut aveva intrapreso la costruzione della propria tomba quando era ancora \"Grande sposa reale\" di Thutmose II: Le dimensioni di quest'ultima sepoltura non si addicevano per\u00f2 a un faraone: cos\u00ec, quando ascese al trono, cominci\u00f2 a edificare un nuovo complesso funerario, molto pi\u00f9 maestoso. La tomba KV20 della Valle dei Re, originariamente creata per suo padre Thutmose I (forse la pi\u00f9 antica di tutta la Valle), fu cos\u00ec ingrandita e fornita di una nuova camera sepolcrale per questo scopo. Rinnov\u00f2 la tomba del padre e la predispose per una doppia sepoltura: appunto per accogliere la propria mummia e quella del padre. Thutmose I fu deposto in un nuovo sarcofago originariamente destinato a Hatshepsut. Sembra assai verosimile che, al momento della sua morte, il suo desiderio sia stato esaudito, venendo inumata accanto a Thutmose I nella KV20. Durante il regno del nipote Thutmose III, per\u00f2, fu decisa la traslazione di Thutmose I nella nuova tomba KV38, con un nuovo corredo funerario. Di conseguenza, Hatshepsut potrebbe essere stata spostata nella tomba (KV60) della sua balia Sitra. Un possibile promotore di questi spostamenti potrebbe essere stato Amenofi II, figlio di Thutmose III e di una sposa secondaria, nel tentativo di rinsaldare i propri diritti di successione. Al di l\u00e0 degli oggetti rinvenuti da Howard Carter durante la sua esplorazione della KV20, nel 1903, elementi provenienti dal corredo funerario di Hatshepsut sono stati trovati altrove: una testiera di letto (sovente scambiata per un trono), un gioco da tavolo chiamato \"senet\", pedine da gioco in diaspro rosso recanti i suoi titoli faraonici, un anello con sigillo e una statuetta \"ushabti\" frammentaria recante il suo nome. Nel famoso nascondiglio delle mummie reali a Deir el-Bahari \u00e8 stato rinvenuto uno scrigno per vasi canopi, in avorio, recante il nome \"Hatshepsut\" e contenente un fegato (o una milza) mummificato e un molare con una sola parte della radice. Fra le mummie del nascondiglio di Deir el-Bahari ve n'era per\u00f2 una appartenente a una nobildonna della XXI dinastia omonima di Hatshepsut, e inizialmente si credette che lo scrigno appartenesse a quest'ultima.\nIdentificazione della mummia.\nNel 1903, Howard Carter port\u00f2 alla luce una tomba (KV60) della Valle dei Re in cui giacevano le mummie di due donne, una identificata con la balia di Hatshepsut, Sitra, e l'altra mai riconosciuta (si tratta di una donna di mezz'et\u00e0, obesa, dalla pessima dentatura e dai capelli ramati, alta poco meno di 1 metro e 60 centimetri). Quest'ultima salma ignota, con una postura di mummificazione tipica dei membri della famiglia reale, \u00e8 stata prelevata nella primavera del 2007 da parte del dottor Zahi Hawass del Supremo Consiglio delle Antichit\u00e0 e portata nel Museo egizio del Cairo per essere analizzata. Alla mummia mancava un dente, perfettamente combaciante con il molare trovato nello scrigno canopico di Deir el-Bahari (la parte di radice mancante \u00e8 ancora nella mascella della mummia, il che ha fugato gli ultimi dubbi sul suo riconoscimento). La sua morte \u00e8 stata attribuita all'uso di una pomata cancerogena, che l'avrebbe portata a sviluppare il tumore osseo che la uccise. Helmut Wiedenfeld, dell'Istituto Farmaceutico dell'Universit\u00e0 di Bonn, ha affermato:\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\n\"Damnatio memoriae\" e progressiva riscoperta.\nDistruzione dei monumenti.\nVerso la fine del regno di Thutmose III e durante quello del figlio Amenofi II, ebbe inizio la graduale cancellazione di Hatshepsut da alcuni monumenti e da alcune cronache faraoniche. L'eliminazione della sua figura e dei suoi cartigli fu compiuta nel modo pi\u00f9 \"letterale\" possibile, lasciando sovente intatto il contesto: la sua sagoma o le sagome dei geroglifici dei suoi nomi rimasero ben riconoscibili (si veda, per esempio, qui e qui). Numerose sue sculture, d'altro canto, furono ridotte in frantumi. Presso il Tempio di Deir el-Bahari, molte statue furono rimosse e frantumate o sfigurate, per poi essere sepolte in un pozzo. A Karnak si tent\u00f2 di nascondere con un muro un suo obelisco. \u00c8 chiaro che buona parte di tale distruzione ed emendazione dei documenti storici sulla controversa sovrana ebbe luogo gi\u00e0 sotto Thutmose III (regno: 1479 \"de iure\"/1458 \"de facto\" - 1425 a.C.), anche se la causa scatenante resta incerta, al di l\u00e0 della convenzionale auto-promozione a discapito dei predecessori propria di numerosissimi faraoni e dei loro amministratori e, forse, nel tentativo di risparmiare risorse per la costruzione della tomba di Thutmose III, riutilizzando quella di Hatshepsut.\nIpotesi di Amenofi II come fautore della \"damnatio memoriae\".\nAmenofi II (regno: 1427 - 1401 a.C.), figlio di Thutmose III, che regn\u00f2 come coreggente durante gli ultimi anni di regno del padre, \u00e8 ritenuto da alcuni il vero promotore della cancellazione di Hatshepsut nell'ultimo periodo della vita del vecchio (o malato) Thutmose III. L'egittologo italiano Franco Cimmino ha cos\u00ec definito il carattere di Amenofi II:\nIl suo movente potrebbe essere stata l'incertezza del proprio diritto a regnare, in quanto figlio di una sposa secondaria e non della \"Grande sposa reale\". Certamente si sostitu\u00ec alla sovrana, morta decenni prima, attribuendosi molte sue imprese e sostituendosi a lei nelle raffigurazioni. Del tutto insolitamente, Amenofi II non registr\u00f2 i nomi delle sue spose, elimin\u00f2 i titoli e i prestigiosi ruoli delle donne della famiglia reale e diminu\u00ec drasticamente l'influenza della carica di \"Divina Sposa di Amon\", detenuta allora da sua sorella Meritamon (sembra che, legandosi principalmente a donne esterne alla famiglia reale, Amenofi II abbia cercato di interrompere la linea dinastica; la sua unica moglie conosciuta fu una donna di incerte origini, di nome Tiaa). \nIpotesi di Thutmose III come fautore della \"damnatio memoriae\".\nPer molti anni, presumendo che Thutmose III abbia agito senza rancore una volta diventato faraone (febbraio 1458 a.C.), i primi egittologi lessero queste censure della sovrana come un qualcosa di simile alla \"damnatio memoriae\" nell'antica Roma. Tale scenario si adattava all'immagine di un Thutmose III riluttante a spartire per anni il potere con la zia/matrigna. Si tratta per\u00f2 di una interpretazione semplicistica. Sembra inverosimile che Thutmose III - non solo uno dei faraoni di maggior successo della storia egizia, ma anche un acclamato atleta, scrittore, storico, botanico (vedi Giardino botanico di Thutmose III) e architetto - abbia permesso che Hatshepsut usurpasse il suo trono per due decenni. Cimmino aggiunge:\nIl raschiamento delle immagini e dei nomi di Hatshepsut fu sporadico e procedette in ordine piuttosto casuale: solo le figure pi\u00f9 visibili e accessibili furono rimosse (in caso contrario, se la distruzione fosse stata meticolosa e completa, non avremmo una cos\u00ec ricca iconografia della sovrana). Thutmose III mor\u00ec prima che tali cambiamenti fossero terminati, ma probabilmente non volle mai una cancellazione totale del ricordo di Hatshespsut. Di fatto, non ci sono prove che Thutmose III provasse odio o risentimento nei confronti della zia/matrigna: se cos\u00ec fosse stato, in quanto comandante supremo dell'esercito (posizione conferitagli dalla stessa Hatshepsut, che evidentemente non aveva dubbi circa la fedelt\u00e0 del nipote) avrebbe potuto facilmente attuare un energico colpo di Stato per deporre la sovrana e impadronirsi del trono del proprio padre. L'egittologo canadese Donald Redford ha annotato: \nIpotesi di Joyce Tyldesley.\nStudiosi come Joyce Tyldesley hanno contemplato la possibilit\u00e0 che Thutmose III possa aver deciso, verso la fine della sua vita e senza rancore, di relegare semplicemente Hatshepsut al suo ruolo istituzionale di reggente - che altro non era che il ruolo tradizionale delle donne pi\u00f9 potenti della storia egizia, come Ahhotep I e Ahmose Nefertari - e non di faraone. Tyldesley sostiene che, eliminando le tracce pi\u00f9 evidenti del regno di Hatshepsut come faraone-donna e riducendola a sua semplice coreggente, Thutmose III avrebbe potuto agevolmente reclamare la successione da Thutmose II senza alcuna interferenza della zia/matrigna. La raschiatura e la martellatura deliberate di numerosi monumenti che celebravano i traguardi di Hatshepsut (ma non di quelli nascosti agli occhi popolari) furono probabilmente mirate a oscurare le realizzazioni della sovrana anzich\u00e9 eliminarle completamente dalla storia. Inoltre, nell'ultima parte del regno di Thutmose III, i pi\u00f9 alti funzionari del tempo di Hatshepsut dovevano essere morti, annullando cos\u00ec una forte resistenza religiosa e burocratica a ogni possibile attentato alla memoria della loro signora. L'uomo pi\u00f9 eminente del regno di Hatshepsut, il suo braccio destro Senenmut, scompare improvvisamente dalle fonti (probabilmente morendo) tra il 16\u00ba e il 20\u00ba anno di regno della sovrana, senza essere mai inumato in alcuna delle due tombe che si era minuziosamente preparato nel corso della sua vita. Secondo quanto ha scritto Tyldesley, l'enigma della repentina scomparsa di Senenmut \"ha stimolato gli egittologi per decenni\" a causa del silenzio delle fonti al riguardo, e ha permesso \"alla vivace immaginazione degli studiosi di Senenmut di sbizzarrirsi\" producendosi in una vasta serie di soluzioni \"alcune delle quali accrediterebbero immaginarie trame di intrighi od omicidi\". In mezzo a tale scenario, i nuovi funzionari della corte, che dovevano la loro fortuna a Thutmose III, avrebbero avuto interessi pratici nell'esaltare le imprese del loro signore, per assicurarsi avanzamenti di carriera e benefici. Presumendo che il promotore della \"damnatio memoriae\" sia stato Thutmose III (anzich\u00e9 il suo erede e coreggente), Tyldesley ha inoltre formulato l'ipotesi che la raschiatura delle effigi di Hatshepsut sarebbe stato un tentativo freddo e razionale di affievolire il ricordo di \"un re-donna anticonvenzionale il cui regno avrebbe potuto essere visto dalle generazioni future come una grave offesa a Maat, e la cui reggenza per niente ortodossa\" avrebbe potuto \"generare seri dubbi sulla legittimit\u00e0 del suo [\"di Thutmose III\"] diritto a regnare. Il crimine di Hatshepsut altro non doveva essere che fu una donna\". La teoria di Tyldesley vuole che Thutmose III abbia paventato l'eventualit\u00e0 che il ricordo di un faraone-donna di successo avrebbe dimostrato che una donna fosse in grado di governare l'Egitto come un tradizionale sovrano maschile, il che avrebbe potuto persuadere \"le future generazioni di potenziali, forti faraoni-donne\" a \"non accontentarsi dei loro ruoli tradizionali di mogli, sorelle e infine madri di re\" e, quindi, le avrebbe spinte ad aspirare alla corona. La Dr.ssa Tyldesley ha ipotizzato che Thutmose III possa aver tralasciato la vicenda storica, relativamente recente e certamente nota a Thutmose III, di una donna che era stata faraone - Nefrusobek, del Medio Regno - per il fatto che aveva regnato brevemente, forse quattro anni, e che aveva governato \"negli ultimissimi momenti di una dinastia che si stava dissolvendo, e che fin dall'inizio del suo regno gli eventi si erano rivoltati contro di lei. Era quindi [\"una figura\"] accettabile, per gli egizi conservatori, come una patriottica 'Regina Guerriera' che aveva fallito\" il suo tentativo di risollevare le sorti dell'Egitto e della dinastia.\nIndizi testuali.\nLa martellatura del nome di Hatshepsut - indipendentemente dalle motivazioni di tale gesto e dal suo mandante - caus\u00f2 quasi la scomparsa della figura della controversa sovrana dalla storiografia egizia. Quando gli egittologi ottocenteschi cominciarono a interpretare i testi sulle pareti del Tempio di Deir el-Bahari, le loro traduzioni si rivelarono prive di senso, in quanto termini femminili commentavano e descrivevano raffigurazioni di un faraone apparentemente maschile. Jean-Fran\u00e7ois Champollion, il francese che decodific\u00f2 i geroglifici, non fu l'unico a sentirsi confuso di fronte all'ovvia discrepanza tra le parole e i rilievi:\nConfronti con altre sovrane egizie.\nBench\u00e9 fosse insolito il governo autonomo o semi-autonomo di una donna in Egitto, la situazione di Hatshepsut non fu senza precedenti. Nelle vesti di reggente, Hatshepsut ebbe un precedente in Mer(it)neith (ca. 3100 a.C.) della I dinastia, che fu sepolta come un faraone e potrebbe aver regnato autonomamente, mentre Nimaathap della III dinastia fu probabilmente la vedova di re Khasekhemui, ma ag\u00ec sicuramente come reggente per il figlio Djoser (regno: 2680 - 2660 a.C.) e, forse, come sovrana di proprio diritto. Nitocris (ca. 2200 a.C.?) potrebbe essere stata l'ultima sovrana della VI dinastia, ma un'opinione piuttosto diffusa fra gli egittologi tende a escludere che sia realmente esistita, probabilmente frutto di una svista nella lettura delle fonti. Il suo nome compare nelle Storie del greco Erodoto e del sacerdote ellenistico Manetone, ma su nessun monumento egizio. La regina Nefrusobek (1797 - 1793 a.C. oppure 1806 - 1802 a.C.), l'ultima della XII dinastia, assunse il titolo di \"Signora dell'Alto e Basso Egitto\" tre secoli prima di Hatshepsut. Ahhotep I, venerata come una regina guerriera, ag\u00ec come reggente fra i regni dei suoi due figli Kamose e Ahmose I (regno: 1549 - 1525 a.C.), tra la fine della XVII dinastia e l'inizio della XVIII (la dinastia di Hatshepsut). Amenofi I (regno: 1525 - 1504 a.C.), altro predecessore di Hatshepsut nella XVIII dinastia, divenne probabilmente faraone in giovanissima et\u00e0, motivo per cui la madre Ahmose Nefertari (forse nonna o bisnonna materna di Hatshepsut) govern\u00f2 come sua reggente. Altre donne i cui possibili regni come faraoni-donne sono oggetto di studio annoverano il possibile coreggente femminile e successore (1334/1332 a.C.) di Akhenaton, di nome Neferneferuaton, e la regina Tausert (1191 - 1189 a.C.), che concluse la XIX dinastia. Fra le ultime dinastie, non native dell'Egitto, l'esempio pi\u00f9 notevole \u00e8 Cleopatra VII (51 - 30 a.C.), considerata l'ultimo dei faraoni, anche se non fu mai di fatto l'unica sovrana dell'Egitto, avendo regnato insieme al padre (Tolomeo XII \"Aulete\"), al fratello (Tolomeo XIII \"Teo Filopatore\"), al fratello-marito (Tolomeo XIV) e al figlio (Tolomeo XV \"Cesare\").\nLa figura di Hatshepsut nella letteratura moderna.\nIl \"Tenente Bak\" \u00e8 una serie di novelle del mistero ambientate durante il suo regno. Il personaggio di Hatshepsut compare in svariati romanzi, fra cui:\nNella seconda met\u00e0 del XX secolo, con lo sviluppo del movimento femminista, le donne con un ruolo preminente nell'antichit\u00e0 vennero alla luce e la loro vita venne enormemente pubblicizzata.\nLa biografia di Hatshepsut, scritta da Evelyn Wells, offre un'immagine romanzata, dipingendo la regina come una bellissima donna, pacifista, definendola \"la prima grande donna nella storia\" distaccandosi quindi decisamente dall'immagine maggiormente accreditata nel XIX secolo, che voleva Hatshepsut come un'assetata di potere, una matrigna che aveva usurpato il trono di Thutmose III.\nAltri riferimenti al nome di Hatshepsut.\nNel 1960 un piccolo asteroide, scoperto da Cornelis Johannes van Houten, Ingrid van Houten-Groeneveld e Tom Gehrels fu chiamato 2436 Hatshepsut in suo onore.\nHatshepsut \u00e8 uno dei AI leader protagonisti nel videogioco di strategia \"Sid Meier's Civilization IV\", ed il suo tempio funebre \u00e8 riprodotto nel videogioco \"Serious Sam\".\nHatshepsut \u00e8 inoltre la protagonista del manga \"La regina d'Egitto\"."}
{"id": "116167", "revid": "827882", "url": "https://it.wikipedia.org/wiki?curid=116167", "title": "Rossa", "text": ""}
{"id": "116169", "revid": "198326", "url": "https://it.wikipedia.org/wiki?curid=116169", "title": "Andrew Jackson", "text": "\u00c8 stato il settimo Presidente degli Stati Uniti d'America, in carica dal 1829 al 1837. Viene ricordato per essere stato il primo presidente membro del Partito Democratico, e per aver reso pi\u00f9 democratiche le strutture politiche e amministrative statunitensi, fin ad allora circoscritte a una ristretta \"\u00e9lite\" di proprietari terrieri e intellettuali, anche se nel suo operato permise reiteratamente violenze efferate e soprusi nei confronti delle trib\u00f9 native americane. Fu inoltre uno dei presidenti degli Stati Uniti membri della massoneria.\nBiografia.\nOrigini e formazione.\nAndrew Jackson nacque il 15 marzo 1767 nella zona di Waxhaw, nell'estremo ovest della Carolina del Nord, da un'umile famiglia di immigrati irlandesi. Poich\u00e9 il padre mor\u00ec poche settimane prima della sua nascita, il piccolo Andrew fu allevato dalla madre, la quale gli insegn\u00f2 anche a leggere e a scrivere, in quanto quella zona era priva di scuole. Infatti, una leggenda vuole che sia stato lui a leggere la prima copia della Dichiarazione di indipendenza a un gruppo di coloni analfabeti, quando giunse in quel luogo sperduto.\nLe prime esperienze militari.\nDurante la Guerra d'indipendenza americana, quando gli inglesi invasero la Carolina, nel 1780, Jackson, che, giovanissimo, si era unito ad una banda armata di volontari, fu catturato e imprigionato dopo lo scontro di Hanging Rock. Quando il conflitto fin\u00ec, il giovane patriota venne liberato e torn\u00f2 a casa, dove scopr\u00ec che sia la madre che i due fratelli erano morti a causa della guerra. Oramai privo di una famiglia, il futuro presidente si stabil\u00ec a Salisbury, dove visse lavorando come apprendista sellaio, ma dedicandosi in ogni momento libero agli studi di legge. Tanta costanza fu premiata nel 1787, quando divenne avvocato: da l\u00ec inizi\u00f2 la sua carriera, facendo lo speculatore terriero, il mercante di cavalli e di schiavi, il volontario militare nelle campagne contro le trib\u00f9 indiane locali e l'ufficiale pubblico negli uffici politici locali. \nLa carriera politica e militare.\nNel 1791, all'et\u00e0 di 24 anni, Jackson divenne procuratore a Nashville, nel Tennessee, dove spos\u00f2 Rachel Jackson, gi\u00e0 sposata con il capitano Lewis Robards, da cui aveva divorziato l'anno prima. Poich\u00e9, per\u00f2, le pratiche del divorzio non erano ancora definitive, quando i due si sposarono la donna tecnicamente incorse in bigamia e le nozze di conseguenza vennero annullate; questa vicenda sarebbe stata ripresa nel corso delle elezioni presidenziali del 1828 per screditare Jackson. Infine, dopo aver formalizzato definitivamente il divorzio (primo nella storia del Tennessee), Andrew e Rachel si sposarono di nuovo nel 1794. Poich\u00e9 dal matrimonio non nacquero figli, la coppia adott\u00f2 due figli: il primo fu Andrew Jackson jr. (1808-1865), nipote di Rachel, in quanto figlio di suo fratello Severn Donelson, mentre la seconda fu Lyncoya Jackson (1811-1828), un'orfana indiana di due anni di et\u00e0, trovata da Jackson sul campo di battaglia accanto al corpo della madre morta. Andrew e Rachel, inoltre, furono i tutori legali di altri sei ragazzi e due ragazze: John Samuel Donelson, Daniel Smith Donelson, Andrew Jackson Donelson, Andrew Jackson Hutchings, Carolina Butler, Eliza Butler, Edward Butler ed Anthony Butler.\nIl 1\u00ba giugno 1796, sotto il mandato presidenziale di George Washington, il Tennessee entr\u00f2 a far parte dell'Unione come 16\u00ba Stato autonomo. Subito dopo la creazione dello Stato, Jackson, grazie al suo operato, venne eletto alla Camera dei rappresentanti locale, per poi essere eletto nel 1797 giudice della Corte Suprema del Tennesse. Per il suo carattere irruente e spesso rissoso, il politico americano non si trovava a suo agio nelle assemblee legislative e si annoiava della vita sedentaria di giudice; pertanto nel 1804 decise di dimettersi e diventare comandante della milizia locale. L'anno dopo entr\u00f2 in contatto con Aaron Burr, politico allora assai noto, il quale stava progettando di far insorgere con un esercito di rivoluzionari i territori coloniali spagnoli che si estendevano sull'odierno Messico. Burr pens\u00f2 di servirsi della popolarit\u00e0 e delle doti militari di Jackson per i suoi piani, e quest'ultimo esit\u00f2 a credere all'accusa di alto tradimento nei suoi confronti mossagli contro dal presidente Thomas Jefferson; tuttavia, quando il presidente ne ordin\u00f2 l'arresto, si mise subito dalla parte del potere centrale.\nNel 1812, allo scoppio della guerra anglo-americana, l'allora Segretario alla Guerra James Monroe nomin\u00f2 Jackson generale comandante del fronte meridionale, dove imperversava il conflitto contro la trib\u00f9 dei nativi americani Creek, alleati degli inglesi. Il comandante della milizia guid\u00f2 i suoi uomini contro i nativi in una campagna durata un biennio (1813-1814), al termine della quale, con il trattato di Fort Jackson, i Creek dovettero cedere un vastissimo territorio di oltre 9 milioni di ettari. Subito dopo, Jackson rivolse la sua attenzione contro il nemico britannico, sconfinato nel settore meridionale: quindi, alla testa di un esercito formato da pionieri e soldati regolari, l'8 gennaio 1815 il generale americano affront\u00f2 presso New Orleans le truppe inglesi, consistenti in 12.000 soldati veterani guidati dal generale Edward Pakenham, riportando una straordinaria vittoria. Infatti gli inglesi ebbero 700 morti (tra i quali lo stesso Pakenham) e 1400 feriti, mentre gli americani ebbero 8 morti e 13 feriti. Tuttavia, la battaglia di New Orleans fu una vittoria inutile da parte americana, in quanto la pace fra le due nazioni era gi\u00e0 stata sottoscritta il 24 dicembre 1814 a Gand, in Belgio. Da quel momento, per\u00f2, Jackson, soprannominato \"Old Hickory\", la \"Vecchia Quercia\", divenne un eroe nazionale per aver risollevato il prestigio della nazione e dell'esercito statunitense, piuttosto screditati dal conflitto con l'Inghilterra. \nDopo la fine della guerra, Jackson intraprese per conto del governo di Washington una campagna militare contro gli indiani Seminole, trib\u00f9 stanziata in Florida, allora possedimento spagnolo, colpevoli di aver aiutato i Creek durante il conflitto contro gli americani. Di carattere sbrigativo e dai modi spregiudicati, il generale statunitense si segnal\u00f2 durante la guerra per aver preso, nel 1818, un forte militare posto in territorio spagnolo, considerato una base dei ribelli. Questo episodio provoc\u00f2 le proteste di Madrid e mise in imbarazzo il governo statunitense, fin quasi a provocare un grave incidente diplomatico tra i due Paesi, ma alla fine tutto si risolse nel 1819 con la cessione della Florida agli USA, in cambio della rinuncia di ogni pretesa americana sui possedimenti spagnoli in Messico. Subito dopo Jackson ricevette dal segretario di Stato, John Quincy Adams (suo futuro avversario politico), l'ordine di occupare militarmente la regione, pacificarla e instaurare un governo territoriale del quale sarebbe diventato, nel 1821, il primo governatore. Malgrado l'incessante guerriglia di cui le sue truppe furono oggetto da parte dei guerrieri Seminole, il generale svolse egregiamente il compito affidatogli, distruggendo i villaggi dei nativi, gli utensili e le armi da fuoco insieme alla polvere da sparo, difficile da rimpiazzare. Nel giro di due anni, il nemico capitol\u00f2: alcune bande indiane accettarono di trasferirsi in Oklahoma insieme ai propri consanguinei Creek, mentre il resto del popolo Seminole rimase in Florida, ritirandosi sempre pi\u00f9 nel profondo della regione paludosa delle Everglades.\nL'elezione a presidente e le riforme.\nDivenuto ormai l'idolo dei piccoli proprietari terrieri della frontiera occidentale e inviso all'oligarchia finanziaria dell'Est, Jackson nel novembre del 1824 tent\u00f2 l'elezione alla presidenza per i Democratici-Repubblicani, riuscendo ad ottenere la maggioranza relativa dei voti popolari, ma poich\u00e9 nessun candidato ottenne la maggioranza assoluta dei Grandi Elettori, fu il Congresso, in base al XII Emendamento, a scegliere il nuovo capo dello Stato, eleggendo Adams. \nNelle successive elezioni presidenziali, del novembre del 1828, Jackson, all'et\u00e0 di 61 anni, rientr\u00f2 in campo con un nuovo soggetto politico, il Partito Democratico, riuscendo questa volta a sconfiggere il presidente uscente, grazie all'alleanza tra i piccoli agricoltori dell'Ovest e gli agrari del sud, delusi dalle politiche economiche di Adams. Insediatosi il 4 marzo 1829, fu il primo presidente che non proveniva da famiglie pi\u00f9 o meno \"aristocratiche\" e che non aveva studiato in scuole prestigiose: era invece un uomo di frontiera, esaltato dai pionieri del West e visto senza grande simpatia dagli intellettuali del Nord e del Sud del paese. Lo stesso John Quincy Adams, suo predecessore, non aveva una grande considerazione di lui, ritenendolo un analfabeta. Le persone ebbero la sensazione che con lui salisse al potere il popolo e questo fu provato quando alla cerimonia di insediamento egli apr\u00ec la Casa Bianca a migliaia di pionieri, causando un vero e proprio caos nella residenza presidenziale. Era un uomo molto determinato, assolutamente deciso a ottenere ci\u00f2 che voleva e fu un fervente sostenitore di una democrazia piena (in questo contesto si inserisce il suo elogio nei confronti dello \"spoils system\", ovvero il sistema di ripartire tra i propri sostenitori le cariche pubbliche).\nCon la salita al potere di Jackson, in effetti, ci fu un'operazione di democratizzazione delle strutture politiche statunitensi, precedentemente dominate dalle ristrette oligarchie terriere del Sud e da quelle finanziarie del Nord: furono progressivamente abolite le restrizioni di voto e introdotto il voto segreto; molte cariche pubbliche, statali e locali, divennero elettive; l'elezione degli elettori presidenziali venne affidata al voto popolare, mentre, nell'ambito partitico, la nomina dei dirigenti del partito fu sottratta ai ristetti gruppi di dirigenti e affidata ad organi scelti democraticamente. Un altro periodo di novit\u00e0 ci fu nel campo tecnologico e industriale: durante il suo mandato, infatti, sorsero le prime associazioni sindacali di operai e venne creata la prima ferrovia nordamericana, la South Carolina Railroad, inaugurata il 15 gennaio 1831.\nI punti salienti della sua presidenza furono tre: l'esproprio delle terre dei Cherokee, le tentazioni secessioniste della Carolina del Sud e la guerra contro la Seconda Banca degli Stati Uniti. I Cherokee erano una popolazione di nativi americani che si era stanziata all'interno della Georgia e si era data una costituzione sul modello di quella statunitense; quando fu scoperto l'oro nei suoi territori, lo Stato della Georgia si affrett\u00f2 ad espropriarne le terre, provvedimento che la Corte Suprema di John Marshall ritenne illegale, in quanto riconosceva i Cherokee come Stato straniero; Jackson, per\u00f2, era un sostenitore dell'autonomia dei singoli Stati dell'Unione e legittim\u00f2 l'esproprio delle terre e la deportazione degli indiani (il cosiddetto \"Sentiero delle lacrime\") firmando, il 28 maggio 1830, l\"'Indian Removal Act\", in seguito definito dallo storico Robert V. Remini come \"uno dei peggiori crimini della storia degli Stati Uniti\".\nEgli non era comunque disposto a sancire la supremazia dei singoli Stati sull'Unione e ci\u00f2 divenne chiaro quando la Carolina del Sud abrog\u00f2 una legge federale sui dazi, accusata di favorire il Nord a discapito del Sud, minacciando addirittura la secessione; egli quindi mand\u00f2 una squadra navale a Charleston per costringere lo Stato ad accettare la legge, cosa che di fatto avvenne in quanto la Carolina del Sud si ritrov\u00f2 isolata dagli altri Stati, compresi quelli del Sud. La disputa ebbe effetti anche sulla composizione del governo: il vicepresidente John Calhoun si dimise per solidariet\u00e0 con il suo Stato di appartenenza e gli successe Martin Van Buren. Jackson affront\u00f2 in seguito la Banca degli Stati Uniti, riuscendo a non far rinnovare il mandato ventennale che nel 1815 aveva istituito l'organo bancario statunitense. Si narra che in punto di morte, alla domanda \"Qual \u00e8 stato il pi\u00f9 grande successo della sua vita?\" rispose \"Ho ucciso la banca\". \nRiusc\u00ec anche ad avere la meglio sul Congresso, rivendicando per la sua carica il diritto di veto sull'attivit\u00e0 legislativa. Per questo fu accusato di autoritarismo, anche se tale potere era stabilito dalla Costituzione degli Stati Uniti. I suoi oppositori iniziarono, seppur lentamente, ad organizzarsi nel Partito Whig, un nome che non a caso riecheggiava le lotte degli inglesi contro l'assolutismo di Carlo I. \nNel novembre del 1832 Jackson ottenne un secondo mandato, battendo il rivale Henry Clay, candidato del Partito Nazionale Repubblicano: durante questo periodo, il 15 giugno 1836, l'Arkansas entr\u00f2 a far parte dell'Unione; alla fine della sua amministrazione, fu annesso come Stato anche il Michigan (26 gennaio 1837). Inoltre, verso la fine della sua amministrazione, scoppi\u00f2 una grave crisi finanziaria, originata dalle sue politiche economiche fortemente protezionistiche, lasciata in eredit\u00e0 al suo successore, Martin Van Buren.\nIl fallito attentato, gli ultimi anni e la morte.\nAndrew Jackson fu inoltre il primo presidente degli Stati Uniti vittima di un attentato: infatti, il 30 gennaio 1835, trovandosi nel portico orientale per presenziare ai funerali del deputato della Carolina del Sud Warren R. Davis, fu bersaglio di un duplice attentato per mano di Richard Lawrence, pittore inglese disoccupato. L'attentatore punt\u00f2 l'arma contro Jackson ma questa s'incepp\u00f2; ne prese allora una seconda, ma con uguale risultato. Gli storici attribuiscono questo doppio malfunzionamento delle armi alle condizioni climatiche particolarmente umide. Lo stesso Jackson e altri presenti, tra cui David Crockett, immobilizzarono e fecero arrestare Lawrence. \nInfine, il 3 marzo 1837, scaduto anche l'ultimo mandato, Jackson si ritir\u00f2 a vita privata. Tuttavia, la sua eredit\u00e0 al popolo americano fu cos\u00ec grande che, nelle elezioni presidenziali successive, vinse il suo candidato e fedele collaboratore Van Buren. Mor\u00ec all'et\u00e0 di 78 anni, l'8 giugno 1845, nella tenuta The Hermitage nei pressi di Nashville. Venne sepolto nel cimitero della tenuta stessa.\nNella cultura di massa.\nLa figura di Jackson \u00e8 stata portata sul grande schermo in numerose pellicole storiche. Tra le varie, ben due volte \u00e8 stato interpretato da Charlton Heston, rispettivamente nei film \"Schiava e signora\" del 1953 e \"I bucanieri\" del 1958."}
{"id": "116176", "revid": "125155216", "url": "https://it.wikipedia.org/wiki?curid=116176", "title": "John Tyler", "text": "\u00c8 stato il 10\u00ba Presidente degli Stati Uniti d'America, ma concluse la sua vita nel Congresso provvisorio confederato.\nBiografia.\nI primi passi in politica.\nJohn Tyler era il sesto di otto figli di John Tyler Senior, governatore della Virginia dal 1808 al 1811, e di sua moglie Mary Armistead. Fin da giovane studi\u00f2 legge al William and Mary College di Williamsburg, in Virginia, dove si laure\u00f2 nel 1807, abilitandosi alla professione d'avvocato due anni dopo. Durante il periodo universitario conobbe Letitia Tyler, figlia del colonnello Robert Christian, che spos\u00f2 il 29 marzo 1813, giorno del suo ventitreesimo compleanno. La coppia avrebbe avuto sette figli, due maschi e cinque femmine.\nBen presto il giovane avvocato si diede alla carriera politica, candidandosi nel 1811 per i Repubblicani-Democratici (partito nel quale militava anche il padre) per la Camera dei delegati della Virginia, rimanendovi fino al 1816, quando Tyler venne eletto rappresentante della Virginia alla Camera dei rappresentanti degli Stati Uniti d'America, divenendo un fervido sostenitore delle teorie politiche di Thomas Jefferson.\nDopo la fine del suo mandato nel 1821, si ricandid\u00f2 per la Camera dei delegati della Virginia (1823-1825), per poi essere eletto, il 10 dicembre 1825, governatore dello Stato, carica che aveva ricoperto il padre anni prima. Rimase in carica per un biennio, finch\u00e9 nel 1827 successe al senatore Randolph sul suo seggio al Senato federale. In questo periodo il senatore Tyler, sebbene fedele alle idee di Jefferson, non accett\u00f2 mai la disciplina di partito e mostr\u00f2 una grande indipendenza, come quando il 2 aprile 1833 fu l'unico in Senato a votare contro il provvedimento doganale voluto dal presidente Andrew Jackson (noto come \"force bill\") durante la cosiddetta \"crisi della nullificazione\".\nPoco tempo dopo, Tyler abbandon\u00f2 i Democratici e ader\u00ec al partito Whig. Per la sua provenienza dal Sud, il partito lo scelse come candidato vicepresidente per le elezioni presidenziali del 1840, essendo il candidato alla presidenza, William Henry Harrison, del Nord. Harrison vinse le elezioni e Tyler divenne vicepresidente.\nLa presidenza.\nEletto 10\u00ba vicepresidente solo da un mese, si ritrov\u00f2 alla pi\u00f9 alta carica il 4 aprile 1841, in seguito alla morte del presidente Harrison, ammalatosi di polmonite.\nEra la prima volta nella storia degli Stati Uniti che veniva applicata la norma costituzionale per cui il vicepresidente succeda al presidente nel caso questi sia impossibilitato a svolgere le sue funzioni, o muoia prima della scadenza del suo mandato. Molti ritenevano che questa successione dovesse essere provvisoria, e bisognasse indire nuove elezioni al pi\u00f9 presto, per\u00f2 Tyler resistette e assunse i poteri da presidente a tutti gli effetti. Stabil\u00ec con questo un precedente, seguito in altri casi nella storia degli Stati Uniti fino a essere codificato nel XXV emendamento nel 1967. \nLa successione di Tyler fu piuttosto travagliata, infatti si mostr\u00f2 subito molto indipendente rispetto al Partito Whig, per il quale era stato eletto e che deteneva la maggioranza al Congresso. Lo dimostr\u00f2 quando pose il veto a una legge sulla tassazione fortemente voluta dalla maggioranza dei Whig, fatto che caus\u00f2 le dimissioni di massa di tutti i suoi ministri, eccetto il segretario di Stato Daniel Webster. Pur osteggiato per la sua indipendenza, infatti n\u00e9 i Democratici n\u00e9 i Whig lo consideravano dei loro, Tyler port\u00f2 a termine importanti iniziative durante la sua presidenza; nel 1842 port\u00f2 a termine con la Gran Bretagna il trattato Webster-Ashburton, concluso dal suo segretario di Stato con l'inviato inglese Alexander Baring, barone Ashburton, che definiva i confini meridionali tra Canada e Stati Uniti.\nDurante la sua presidenza venne inaugurata, il 24 maggio 1844, la prima linea telegrafica che collegava Washington a Baltimora, e venne inviato il primo messaggio in codice Morse: \"What hath God wrought\". Nella vita privata, da presidente Tyler rimase vedovo di Letitia, morta il 10 settembre 1842 dopo una paralisi; pochi mesi dopo, durante un ricevimento alla Casa Bianca, il presidente incontr\u00f2 la ventiquattrenne Julia Gardiner, figlia di un senatore dello Stato di New York: avevano 30 anni di differenza. Si sposarono il 26 giugno 1844 in una cerimonia strettamente privata. Julia Tyler divenne molto popolare e fu riconosciuta come la prima vera \"First Lady\" della storia degli Stati Uniti. Da lei Tyler ebbe altri sette figli, cinque maschi e due femmine, dopo i precedenti sette (due maschi e cinque femmine).\nTyler si spese molto, come presidente, per favorire l'annessione del Texas. Questa fu ratificata l'ultimo giorno prima della scadenza della sua presidenza. Poich\u00e9 era uno Stato schiavista, tale ingresso provoc\u00f2 una forte instabilit\u00e0 politica, che port\u00f2 a contrasti tra schiavisti e abolizionisti che si sarebbero protratti a lungo. In vista delle nuove elezioni presidenziali, Tyler affrontava una situazione inedita: considerato un estraneo sia dai Democratici sia dai Whig a causa dell'annessione del Texas, non ottenne l'appoggio di nessun partito per la rielezione, sebbene nel maggio del 1844 una \"convention\" di suoi sostenitori a Baltimora lo avesse scelto come candidato; alla fine si ritir\u00f2 dalla campagna elettorale appoggiando il candidato del Partito Democratico per le elezioni presidenziali del 1844 James Knox Polk.\nPolk vinse le elezioni del novembre del 1844, succedendo a Tyler il 4 marzo 1845. L'ex presidente, scaduto il mandato, avrebbe tuttavia proseguito il suo impegno politico a livello del suo Stato, la Virginia.\nGli ultimi anni.\nAlla vigilia della guerra di secessione americana Tyler present\u00f2 le richieste della Virginia al governo. La missione fall\u00ec, ma egli si dichiar\u00f2 favorevole alla secessione, e fu eletto deputato al Congresso confederato. Mor\u00ec per\u00f2 prima dell'inaugurazione dello stesso, il 18 gennaio 1862, a Richmond in Virginia. Venne sepolto nella medesima cittadina presso l'Hollywood Cemetery."}
{"id": "116177", "revid": "15756", "url": "https://it.wikipedia.org/wiki?curid=116177", "title": "Calcolo distribuito", "text": "Il calcolo distribuito \u00e8 un campo dell'informatica che studia i sistemi distribuiti, ovvero sistemi che consistono in numerosi computer autonomi che interagiscono/comunicano tra loro attraverso una rete al fine di raggiungere un obiettivo comune (un software eseguito in un sistema distribuito \u00e8 detto \"programma distribuito\", e la \"programmazione distribuita\" \u00e8 il processo di scrittura di tali software).\nUn tipico esempio di applicazione del calcolo distribuito \u00e8 l'uso di sistemi distribuiti per risolvere problemi computazionali di una certa complessit\u00e0: in tale ambito un problema \u00e8 suddiviso a sua volta in molti sottocompiti ognuno dei quali \u00e8 risolto da un singolo computer.\nStoria.\nL'uso di processi concorrenti che comunicano con il passaggio di messaggi ha le sue radici nelle architetture di sistemi operativi studiati negli anni 1960. Il primo sistema distribuito diffuso \u00e8 stato il local-area network come Ethernet che \u00e8 stato inventato negli anni 1970.\nArpanet, il predecessore di Internet, \u00e8 stato introdotto nei tardi anni 1960 e l'ARPANET e-mail \u00e8 stata inventata nei primi anni 1970. La posta elettronica divenne l'applicazione di maggior successo di ARPANET ed \u00e8 probabilmente il primo esempio di applicazione distribuita su larga scala. In aggiunta ad ARPANET ed al suo successore Internet, altre prime reti di computer in tutto il mondo sono state Usenet e Fidonet dagli anni 1980, entrambe le quali sono state utilizzate per sostenere sistemi distribuiti di discussione.\nLo studio del calcolo distribuito divenne propriamente branca dell'informatica nei tardi anni 1970 e primi 1980. La prima conferenza nel campo \u201cSimposio dei principi del calcolo distribuito\u201d, risale al 1980 e la sua controparte europea \u201cSimposio internazionale sul calcolo distribuito\u201d fu per la prima volta tenuta nel 1985.\nDescrizione.\nLa parola distribuito in termini come \u201csistema distribuito\u201d, \u201cprogrammazione distribuita\u201d, e \u201calgoritmo distribuito\u201d originariamente si riferiva a reti di computer dove singoli computer erano fisicamente distribuiti in certe aree geografiche. I termini sono oggi utilizzati in un pi\u00f9 ampio senso, anche quando si riferiscono a processi autonomi che sono eseguiti sullo stesso computer fisico ed interagiscono tra loro tramite il passaggio di messaggi.\nMentre non c'\u00e8 una singola definizione di sistema distribuito, le seguenti propriet\u00e0 sono comunemente usate:\nIn questa trattazione, le entit\u00e0 computazionali verranno chiamate computer o nodi.\nUn sistema distribuito pu\u00f2 avere un obiettivo comune, come risolvere un grande problema computazionale. Alternativamente, ogni computer pu\u00f2 avere il proprio utente con bisogni individuali, e lo scopo del sistema distribuito \u00e8 di coordinare l'uso delle risorse condivise o fornire servizi di comunicazione all'utente.\nAltre tipiche propriet\u00e0 dei sistemi distribuiti sono le seguenti:\nCalcolo parallelo o distribuito?\nI termini \u201ccalcolo concorrente\u201d, \u201ccalcolo parallelo\u201d, e \u201ccalcolo distribuito\u201d hanno molte sovrapposizioni, e non esiste nessuna chiara distinzione tra di loro. Lo stesso sistema pu\u00f2 essere caratterizzato sia come \u201cparallelo\u201d sia come \u201cdistribuito\u201d; i processori in un sistema distribuito tipico elaborano concorrentemente in parallelo. Il calcolo parallelo pu\u00f2 esser visto come una forma particolare strettamente unita al calcolo distribuito, ed il calcolo distribuito pu\u00f2 esser visto come una forma particolare strettamente unita al calcolo parallelo. Tuttavia \u00e8 possibile classificare sistemi concorrenti come \u201cparalleli\u201d o \u201cdistribuiti\u201d tramite i seguenti criteri:\nL'immagine a destra illustra la differenza tra sistemi distribuiti e sistemi paralleli. La figura (a) \u00e8 la vista schematica di un tipico sistema distribuito: il sistema \u00e8 rappresentato come un grafo in cui ogni nodo (vertex) \u00e8 un computer ed ogni riga (linea tra due nodi) \u00e8 un collegamento di comunicazione. La figura (b) mostra lo stesso sistema distribuito pi\u00f9 in dettaglio: ogni computer ha la propria memoria locale, e le informazioni possono essere scambiate solamente grazie al passaggio di messaggi da un nodo ad un altro usando i nodi di comunicazione disponibili. La figura (c) mostra un sistema parallelo in cui ogni processore ha accesso diretto alla memoria condivisa.\nLa situazione \u00e8 ulteriormente complicata dai tradizionali usi dei termini algoritmo parallelo e distribuito che non corrispondono alla definizione di sistemi paralleli e distribuiti. Tuttavia, come regola generale, il calcolo parallelo ad alte prestazioni con memoria condivisa multiprocessore usa algoritmi paralleli mentre per la coordinazione di sistemi distribuiti su larga scala si usano algoritmi distribuiti.\nFondamenti teorici.\nModelli.\nMolti compiti che vorremmo automatizzare usando il computer sono di tipo domanda-risposta: facciamo una domanda ed il computer dovrebbe dare la risposta. In informatica questi compiti sono chiamati problemi computazionali. Formalmente, un problema computazionale consiste in istanze, unitamente ad una soluzione per ogni istanza. Le istanze sono domande che possiamo porre e le soluzioni sono le risposte desiderate a queste domande.\nL'informatica cerca di capire quali problemi computazionali si possono risolvere usando un computer (teoria della computabilit\u00e0) e quanto efficientemente (teoria della complessit\u00e0 computazionale). Tradizionalmente \u00e8 come dire che un problema pu\u00f2 essere risolto usando un computer se possiamo scrivere un algoritmo che produce una soluzione corretta per qualsiasi istanza data. Un tale algoritmo pu\u00f2 essere implementato come un software che viene eseguito su un generico computer: il programma legge l'istanza del problema da un input, esegue dei calcoli, e produce la soluzione come output. Formalismi come macchine ad accesso casuale o macchine universali di Turing possono essere usati come modelli astratti di un generico computer sequenziale che esegue un tale algoritmo.\nIl campo del calcolo concorrente e distribuito studia questioni simili nel caso di molti computer, o un computer che esegue una rete di processi interagenti: quali problemi computazionali possono essere risolti in una tale rete e con quale efficienza? Tuttavia non \u00e8 cos\u00ec evidente cosa significhi risolvere un problema nel caso di sistemi concorrenti o distribuiti: per esempio, qual \u00e8 il compito del progettista dell'algoritmo e qual \u00e8 l'equivalente concorrente e/o distribuito per un generico computer?\nLa discussione sotto si concentra sul caso di molti computer, ma in ogni caso molte di queste questioni sono le stesse per i processi concorrenti eseguiti su un singolo computer.\nCi sono tre casi comunemente utilizzati:\nAlgoritmi paralleli in modelli a memoria condivisa\nAlgoritmi paralleli nel modello a passaggio di messaggi\nAlgoritmi distribuiti nel modello a passaggio di messaggi\nNel caso di algoritmi distribuiti i problemi computazionali sono tipicamente legati ai grafi. Spesso il grafo che descrive la struttura della rete di computer \u00e8 l'istanza del problema. Questo caso \u00e8 illustrato nel seguente esempio.\nUn esempio.\nSi consideri il problema computazionale di trovare una colorazione di un grafo G dato. Diversi settori potrebbero seguire i seguenti approcci:\nAlgoritmi centralizzati\nAlgoritmi paralleli\nAlgoritmi distribuiti\nMentre il campo degli algoritmi paralleli ha una caratterizzazione diversa rispetto al campo degli algoritmi distribuiti, ci sono diverse interazioni tra i due campi. Per esempio, l'algoritmo Cole\u2013Vishkin per la colorazione dei grafi \u00e8 stato originariamente presentato come un algoritmo parallelo, ma la stessa tecnica pu\u00f2 essere usata direttamente come algoritmo distribuito.\nInoltre, un algoritmo parallelo pu\u00f2 essere implementato sia in un sistema parallelo (usando memoria condivisa) che in un sistema distribuito (usando il passaggio di messaggi). Il confine tradizionale tra algoritmi paralleli e distribuiti (scegliere una rete adeguata vs esecuzione in ogni rete) non \u00e8 come il confine tra sistemi paralleli e distribuiti (memoria condivisa vs passaggio di messaggi).\nMisure di complessit\u00e0.\nUn algoritmo centralizzato \u00e8 efficiente se non richiede molto tempo (numero di passi computazionali) o spazio (ammontare di memoria). Questa misura di complessit\u00e0 danno luogo a classi di complessit\u00e0 come P (problemi decisionali risolvibili in tempo polinomiale) e PSPACE (problemi decisionali risolvibili in spazio polinomiale).\nNegli algoritmi paralleli un'altra risorsa in aggiunta a tempo e spazio \u00e8 il numero di computer. Infatti, spesso c'\u00e8 un bilanciamento tra il tempo d'esecuzione ed il numero di computer: il problema pu\u00f2 essere risolto velocemente se ci sono pi\u00f9 computer che elaborano in parallelo. Se un problema decisionale pu\u00f2 essere risolto in tempo polilogaritmico usando un numero polinomiale di processori allora il problema si dice che sia in classe NC. La classe NC si pu\u00f2 definire altrettanto bene usando il formalismo PRAM o i circuiti booleani. Le macchine PRAM possono simulare efficientemente circuiti booleani e viceversa.\nNelle analisi degli algoritmi distribuiti \u00e8 data solitamente pi\u00f9 attenzione all comunicazione delle operazioni che ai passi computazionali. Forse il pi\u00f9 semplice modello di calcolo distribuito \u00e8 un sistema sincrono dove tutti i nodi operano in blocco. Durante ogni turno di comunicazione, tutti i nodi in parallelo (1) ricevono gli ultimi messaggi dai suoi vicini, (2) effettuano arbitrari calcoli locali e (3) mandano nuovi messaggi ai loro vicini. In tali sistemi, una misura di complessit\u00e0 centrale \u00e8 il numero di turni di comunicazione sincroni richiesti per completare il compito.\nQuesta misura di complessit\u00e0 \u00e8 strettamente collegata al diametro della rete. Sia D il diametro della rete. Da un lato, qualsiasi problema computazionale pu\u00f2 essere risolto banalmente in un sistema sincrono distribuito in approssimativamente 2D turni di comunicazione: semplicemente per raccogliere tutte le informazioni in un unico punto (D turni), risolvere il problema, ed informare ogni nodo circa la soluzione (D turni).\nDall'altro lato, se il tempo d'esecuzione dell'algoritmo \u00e8 molto inferiore a D turni di comunicazione, allora i nodi della rete devono produrre i loro risultati senza avere la possibilit\u00e0 di ottenere informazioni circa le parti lontane della rete. In altre parole, i nodi devono prendere decisioni a livello globale basate su informazioni che sono disponibili nei loro paraggi. Molti algoritmi distribuiti sono conosciuti con il tempo d'esecuzione molto pi\u00f9 piccolo di D turni, e la comprensione di quali problemi possono essere risolti da tali algoritmi \u00e8 uno degli obiettivi centrali della ricerca di questo campo.\nUn'altra misura comunemente usata \u00e8 il numero totale di bit trasmessi nella rete (complessit\u00e0 di comunicazione).\nAltri problemi.\nI problemi computazionali generalmente consistono nel porre una domanda ad un computer (o ad un sistema distribuito), che elabora la domanda per un po' ed infine produce una risposta e si ferma. Tuttavia, ci sono anche problemi in cui noi vogliamo che il sistema non si fermi mai. Esempi di tali problemi includono il problema dei filosofi a cena ed altri simili problemi a mutua esclusione. In questi problemi il sistema distribuito dovrebbe coordinare costantemente l'uso delle risorse condivise senza la presenza di conflitti o stallo.\nCi sono anche fondamentali sfide che sono uniche per il calcolo distribuito. Il primo esempio \u00e8 la sfida riguardante il fault-tolerance. Esempi di problemi connessi includono problemi di consenso, Byzantine fault tolerance, e auto stabilizzazione.\nMolte ricerche sono anche focalizzate sulla comprensione della natura asincrona dei sistemi distribuiti:\nPropriet\u00e0 dei sistemi distribuiti.\nFinora l'attenzione si \u00e8 concentrata sulla progettazione di un sistema distribuito che risolve un dato problema. Un problema di ricerca complementare \u00e8 studiare le propriet\u00e0 di un dato sistema distribuito.\nIl problema della terminazione \u00e8 un esempio analogo al campo della computazione centralizzata: ci \u00e8 dato un software ed il compito \u00e8 decidere se si ferma o va per sempre. Il problema della terminazione \u00e8 indecidibile nel caso generico, e naturalmente capire il comportamento di una rete di computer \u00e8 almeno altrettanto difficile come capire il comportamento di un computer.\nTuttavia, ci sono molti interessanti casi particolari che sono decidibili. In particolare, \u00e8 possibile ragionare sul comportamento di una rete di macchine a stati finiti. Un esempio \u00e8 dire se una determinata rete interagente di macchine a stati finiti (asincrona e non deterministica) pu\u00f2 finire in una situazione di stallo. Questo problema \u00e8 PSPACE completo, \u00e8 decidibile, ma \u00e8 improbabile che ci sia un algoritmo efficiente (centralizzato, parallelo o distribuito) che risolve il problema nel caso di una grande rete.\nArchitetture.\nPer il calcolo distribuito sono usate varie architetture hardware e software. A basso livello \u00e8 necessario interconnettere CPU multiple con una sorta di rete, indipendentemente dal fatto che la rete sia stampata su un circuito o composta da dispositivi e cavi. Ad alto livello \u00e8 necessario invece interconnettere i processi eseguiti su quelle CPU con una sorta di sistema di comunicazione.\nLa programmazione distribuita di solito cade in uno dei numerosi elementi architettonici di base o categorie: Client-server, architettura 3-tier, architettura N-tier, oggetti distribuiti, loose coupling, tight coupling.\nUn altro aspetto basilare delle architetture di calcolo distribuito \u00e8 il metodo di comunicazione ed i lavori di coordinamento tra processi concorrenti. Tramite vari protocolli di scambio messaggi, i processi possono comunicare direttamente con un altro, tipicamente con relazione master/slave. Alternativamente, un'architettura con database centrale potrebbe rendere il calcolo distribuito eseguito senza nessuna forma di comunicazione inter processo, utilizzando un database condiviso.\nApplicazioni.\nCi sono due principali ragioni per usare sistemi distribuiti ed il calcolo distribuito. Primo, la natura dell'applicazione pu\u00f2 richiedere l'uso di un network di comunicazione che collega pi\u00f9 computer. Per esempio, i dati sono prodotti in una certa locazione fisica e servono in un'altra locazione.\nSecondo, sono molti i casi in cui l'uso di un singolo computer sarebbe possibile in linea di principio, ma l'uso di un sistema distribuito \u00e8 vantaggioso per motivi pratici. Per esempio, pu\u00f2 essere pi\u00f9 efficiente ottenere il livello prestazionale desiderato usando un cluster di diversi computer di fascia bassa, in confronto con un sistema non distribuito e non ci sono single point of failure. Inoltre, un sistema distribuito pu\u00f2 essere pi\u00f9 facile da espandere e dirigere confronto ad un sistema uniprocessore monolitico.\nEsempi di sistemi distribuiti ed applicazioni di calcolo distribuito sono inclusi di seguito:\nNote.\nLibri\nArticoli\nSiti web"}
{"id": "116180", "revid": "767487", "url": "https://it.wikipedia.org/wiki?curid=116180", "title": "Bruce Lee - Lotta di titani", "text": "Bruce Lee - Lotta di titani (noto anche con il titolo I maestri del Kung Fu; titolo originale: \"Tong sang ng foo\") \u00e8 un film del 1978 diretto da Lo Mar.\nFilm culto del genere, fa parte del filone \"umoristico\" del cinema marziale di Hong Kong, in seguito divenuto famoso a livello internazionale con i film di Jackie Chan.\nI combattimenti, coreografati da Hsu Hsia, sono l'elemento portante del film e ne ricoprono gran parte della durata. I vari stili del kung fu vengono tutti sviluppati con forti dosi di umorismo, unito alle grandi doti acrobatiche dei protagonisti.\nIn Italia il film esce seguendo il crescente interesse del pubblico per i film di arti marziali cinesi, e proprio per questo motivo viene distribuito con il titolo \"Bruce Lee - lotta di titani\", volendo far credere che il film sia interpretato da Bruce Lee, morto all'epoca da pi\u00f9 5 anni. In seguito la Warner Bros. lo distribuisce in home video con il titolo \"I maestri del Kung Fu\".\nTrama.\nIl Maestro Wan ha tre allievi in gamba, i quali per\u00f2 vengono battuti da un lottatore solitario, il quale gira per i paesi prefiggendosi di insegnare il vero kung fu.\nUmiliati dalla sconfitta, i tre ragazzi si rendono conto di avere ancora molto da imparare nelle arti marziali. Inoltre, l'unico modo per ripagare il loro maestro dell'umiliazione subita \u00e8 quello di battere il lottatore solitario.\nDecidono cos\u00ec di separarsi e di cercare ognuno un maestro diverso, per poi unirsi di nuovo entro sei mesi e sconfiggere il lottatore solitario come regalo di compleanno per il proprio maestro. Quest'ultimo, intanto, vistosi abbandonato senza spiegazioni dai propri allievi, cade in una forte depressione e comincia a bere. Trovato nuovi stimoli, torna ad allenarsi.\nPassati i sei mesi, gli allievi fanno ritorno e come sorpresa per il proprio maestro, invitano il lottatore solitario alla piccola festa che hanno organizzato, in modo da poter finalmente sconfiggere l'avversario, davanti agli occhi del loro amato maestro. Non essendo ancora all'altezza del lottatore solitario, invocano l'aiuto del proprio maestro, che vedendo i propri allievi cadere sotto i colpi dell'avversario ed allo stremo delle forze, decide di intervenire affrontando il lottatore solitario! Spinto da una rinnovata forza, il maestro riesce a sconfiggere il proprio avversario, cancellando l'onta del disonore per le diverse sconfitte che ha dovuto subire durante questi 6 mesi."}
{"id": "116182", "revid": "2056951", "url": "https://it.wikipedia.org/wiki?curid=116182", "title": "Hadron Elektron Ring Anlage", "text": "HERA (\"Hadron-Elektron-Ringanlage\" o Acceleratore ad Anello Adrone-Elettrone) \u00e8 un acceleratore di particelle che si trova ad Amburgo, Germania, presso il DESY (\"Deutsches Elektronen Synchrotron\"). Ha iniziato la sua attivit\u00e0 nel 1992. La sua attivit\u00e0 si \u00e8 conclusa nel 2007 con la chiusura del suo pre-acceleratore principale (PETRA), che verr\u00e0 convertito in una sorgente di radiazione sincrotronica.\nDescrizione.\nNell'apparato gli elettroni o i positroni venivano fatti collidere con i protoni ad un'energia nel centro di massa (o centro di inerzia) di 318 GeV. Era l'unico acceleratore leptone-protone al mondo ed anche quello pi\u00f9 avanzato per lo studio di frontiera di certe regioni del range cinematico. Il suo acronimo ricorda la dea Era, sorella e moglie di Zeus. Gli scienziati tedeschi hanno utilizzato spesso nomi della mitologia greca per nominare le loro apparecchiature o i loro esperimenti.\nHERA si trova al di sotto del DESY vicino al Volkspark, all'incirca tra i 15 e i 30 metri al di sotto della superficie ed ha una circonferenza di 6,3 km. Venivano studiate tre delle quattro interazioni (o forze) negli esperimenti chiamati \"H1\", \"ZEUS\" ed \"HERMES\". La quarta interazione \u00e8 stata studiata in un esperimento ora abbandonato che si chiamava HERA-B. Tutti questi esperimenti facevano uso di rilevatori di particelle.\nI leptoni ed i protoni venivano stoccati all'estremit\u00e0 di ciascuno dei due anelli posizionati all'interno del tunnel HERA.\nI leptoni (elettroni e positroni) venivano pre-accelerati fino a 450 MeV nell'acceleratore lineare \"LINAC-II\". Da qui venivano trasferiti nell'anello DESY-II ed accelerati fino a 7.35 GeV prima di essere trasferiti dentro PETRA dove venivano acceletari fino a 12 GeV. Infine venivano iniettati all'interno del tunnel HERA fino a raggiungere l'energia di 27.5 GeV. Quest'anello di confinamento era dotato di magneti per mantenere i leptoni nel loro percorso circolare mediante un campo magnetico che raggiungeva gli 0,17 tesla.\nI protoni venivano ottenuti da ioni idrogeno in origine caricati negativamente e pre-accelerati fino a 50 MeV in un acceleratore lineare. Poi venivano iniettati nel proto-sincrotrone \"DESY-III\" ed accelerati ulteriormente fino a 7 GeV. Poi vengono anch'essi trasferiti a \"PETRA\" ed accelerati fino a 40 GeV. Infine venivano iniettati nell'anello di confinamento all'interno del tunnel HERA per raggiungere l'energia finale di 920 GeV. Anche in questo caso venivano utilizzati dei magneti superconduttori per mantenere i protoni nel loro tragitto."}
{"id": "116183", "revid": "125397207", "url": "https://it.wikipedia.org/wiki?curid=116183", "title": "William Howard Taft", "text": "\u00c8 stato il 27\u00ba presidente degli Stati Uniti d'America.\nBiografia.\nCarriera forense.\nWilliam Howard Taft nacque a Cincinnati, in Ohio, il 15 settembre 1857 da una famiglia molto conosciuta: suo padre, Alphonso Taft, era stato ministro della Giustizia nell'amministrazione Grant e aveva anche svolto incarichi diplomatici a Vienna e a San Pietroburgo, mentre sua madre, Louise Taft, era la sua seconda moglie.\nDa giovane Taft studi\u00f2 Diritto al Cincinnati College, laureandosi e ottenendo l'abilitazione all'esercizio dell'attivit\u00e0 forense nel 1880. Due anni dopo, il giovane avvocato fu nominato \"internal revenue\", ossia ricevitore dei proventi interni per il primo distretto dell'Ohio; tornato semplice avvocato, Taft venne nominato giudice della Corte suprema del suo Stato, mentre, nel 1890, il presidente Benjamin Harrison lo nomin\u00f2 avvocato generale all'interno del gabinetto federale, dove si segnal\u00f2 favorevolmente. Nel 1892 divenne giudice federale: in questa veste mostr\u00f2 un notevole coraggio emettendo sentenze sfavorevoli alle organizzazioni sindacali e vantaggiose invece per i \"crumiri\".\nIncarichi politici.\nNel 1900 Taft, che all'epoca faceva parte del Dipartimento Giuridico dell'Universit\u00e0 di Cincinnati, fu nominato dal presidente McKinley governatore civile delle Filippine in previsione della guerra contro la Spagna. Ottenuto il governo effettivo dell'arcipelago filippino il 4 luglio 1901, il nuovo governatore svolse il suo incarico in maniera efficiente in tutti i campi, rifondando l'assetto civile dell'ex-colonia spagnola, ora sotto controllo statunitense, e risolvendo anche la difficile questione delle propriet\u00e0 ecclesiastiche, conducendo con notevole abilit\u00e0 diplomatica le trattative con i cattolici e la Santa Sede, per cui comp\u00ec anche un viaggio diplomatico a Roma nell'estate del 1902, incontrando in Vaticano il pontefice Leone XIII.\nNel 1904 Theodore Roosevelt succedette a McKinley alla presidenza; aveva con Taft in quegli anni un eccellente rapporto e gli diede l'incarico di segretario alla Guerra. Durante la presidenza Roosevelt Taft venne inoltre nominato per un breve periodo (28 settembre-13 ottobre 1906) governatore provvisorio di Cuba: inizialmente era stato inviato nell'isola per sedare il contrasto tra il presidente cubano Tom\u00e1s Estrada Palma e i suoi oppositori politici, che lo avevano accusato di brogli elettorali per la sua rielezione, ma quando Palma rifiut\u00f2 di intavolare trattative se i suoi avversari non avessero prima deposto le armi, allora, dietro direttive del governo federale e con l'appoggio di 200 marines appena sbarcati, Taft instaur\u00f2 un governo provvisorio con a capo egli stesso. Poco tempo dopo, nel 1907, gli venne affidata la direzione dei lavori del canale di Panama, interrotti qualche tempo prima, dove dimostr\u00f2 nuovamente una certa perizia.\nRoosevelt ammirava molto il professore dell'Ohio e aveva in lui fiducia totale, tanto che, al termine del suo mandato, si era formato la convinzione che egli sarebbe stato il suo miglior successore, finendo per rifiutare tutte le proposte per una terza candidatura (governare per pi\u00f9 di due mandati non era proibito dalla legge ma vigeva una tradizione, risalente a George Washington, di limitarsi a due mandati). Questo spian\u00f2 la strada a Taft, che vinse nettamente le elezioni presidenziali del 1908, superando il candidato del Partito Democratico, William Jennings Bryan, che ebbe 162 voti dei grandi elettori, contro i 321 di Taft.\nLa presidenza.\nTaft diede inizio al suo mandato presidenziale il 4 marzo 1909: nel suo discorso inaugurale il nuovo presidente annunci\u00f2 di voler continuare le politiche di Roosevelt. Secondo alcuni storici egli trad\u00ec il programma del suo predecessore. In politica estera, specie in America Latina, sostenne sostanzialmente tutti quei governi che potevano essere utili all'economia degli Stati Uniti, seguendo la cosiddetta diplomazia del dollaro. Ci\u00f2 lo port\u00f2 ad appoggiare amministrazioni poco democratiche o palesemente dittatoriali, alienandosi cos\u00ec le simpatie di gran parte dell'opinione pubblica. Inoltre, verso la fine del suo mandato, gli esponenti pi\u00f9 conservatori del Partito Repubblicano riuscirono a prendere il sopravvento su Taft, creando disagio all'interno del Partito. \nI rapporti con Roosevelt si deteriorarono quasi subito, quando Taft sostitu\u00ec il segretario degli Interni di Roosevelt, Garfield; pi\u00f9 tardi Taft rimosse il \"chief forester\" (capo forestale), Gifford Pinchot, che aveva accusato il nuovo segretario agli Interni Ballinger di essere contrario alla politica di tutela dell'ambiente, perseguita da Roosevelt e da Garfield. \nAlla scadenza del mandato di Taft, Roosevelt decise dunque di riproporre la propria candidatura, ma venendo battuto alla Convention del Partito Repubblicano da Taft, cre\u00f2 una nuova formazione politica, il Partito Progressista. La scissione provoc\u00f2 la definitiva caduta di Taft, che alle presidenziali del 1912 si piazz\u00f2 addirittura terzo, con soli 8 grandi elettori, dietro il democratico Woodrow Wilson (eletto presidente con 435 voti), e lo stesso Roosevelt, che raccolse 88 voti.\nUltimi anni.\nNel marzo del 1913, scaduto il suo mandato, William Howard Taft si trasfer\u00ec a Yale, dove riprese la sua vecchia professione di docente di Legge. Dopo la fine della prima guerra mondiale, l'ex-presidente, a differenza del suo partito, si dimostr\u00f2 favorevole alla Societ\u00e0 delle Nazioni, propugnata da Wilson, mentre fin dal 1919 avvers\u00f2 tenacemente il proibizionismo, ossia il divieto costituzionale di consumo e di vendita di alcolici, intuendone i rischi e la pericolosit\u00e0 sociale futuri.\nTaft rimase a Yale fino al 1921, quando fu nominato dal successore di Wilson, il presidente Harding, presidente della Corte Suprema (\"Chief Justice of the United States\"), carica alla quale aveva aspirato sin dalla giovinezza: rimane l'unico presidente degli Stati Uniti ad averla ricoperta. Si dimise da questo prestigioso incarico nel 1930 per motivi di salute, morendo l'8 marzo dello stesso anno, a 72 anni, per complicanze legate ad una cardiopatia che lo affliggeva da tempo. Taft venne sepolto nel cimitero nazionale di Arlington, in Virginia.\nVita privata.\nWilliam Howard Taft si spos\u00f2 il 19 giugno 1886 con Helen Taft, detta \"Nellie\", figlia del giudice John Williamson Herron e di Harriet Collins, che vantava anche dei parenti in politica: sia il nonno materno, Ela Collins, che lo zio materno, William Collins, erano deputati al Congresso degli Stati Uniti. I due si erano incontrati gi\u00e0 nel 1879, ma cominciarono a frequentarsi solo tre anni dopo. Dalla coppia nacquero tre figli: Robert Alphonso Taft (che segu\u00ec le orme politiche del padre), Helen Taft Menning e Charles Phelps Taft II.\nDurante la presidenza del marito, Helen fu colpita da un ictus che compromise la sua capacit\u00e0 di parlare e dal quale non si riprese mai del tutto, sebbene riuscisse a mantenere una certa vita sociale. Fu la prima first lady a pubblicare le proprie memorie e, alla sua morte, fu sepolta accanto alla tomba di Taft nel cimitero nazionale di Arlington: un privilegio raro, che la accomuna a Jacqueline Kennedy Onassis.\nTaft sullo schermo.\nTaft appare in una ventina di documentari e cinegiornali girati tra il 1904 e il 1913 e in una decina di filmati - documentari, serie tv, video - tra il 1933 e il 2005."}
{"id": "116184", "revid": "768068", "url": "https://it.wikipedia.org/wiki?curid=116184", "title": "Ottavino", "text": "L'ottavino, chiamato anche flauto piccolo o piccolino, \u00e8 la pi\u00f9 piccola taglia del flauto traverso. Viene realizzato in metallo o in legno duro (ebano o in grenadilla).\nStoria.\nFin dal Medioevo abbiamo testimonianze dell'uso di flauti traversi all'ottava come strumenti militari: il loro suono penetrante era infatti udibile sopra il fragore della battaglia. Nella musica colta, invece, i primi ottavini sono utilizzati in alcune opere di Jean Philippe Rameau nella prima met\u00e0 del Settecento, ma lo strumento inizia a diffondersi, e quindi ad avere un posto stabile in orchestra, solo all'inizio dell'800. Durante il periodo Barocco l'indicazione \"flautino\" o anche \"flauto piccolo\" indicava solitamente un flauto dolce di piccola taglia (soprano o sopranino), e in particolare \u00e8 questo il caso dei concerti che Antonio Vivaldi scrisse per \"flautino\".\nFino a tutto l'800 l'ottavino mantenne la medesima costruzione con pi\u00f9 chiavi del flauto classico e romantico del vecchio sistema, e solo alla fine del secolo si inizi\u00f2 a costruirlo con la meccanica Boehm, che comunque diventer\u00e0 lo standard solo durante il '900.\nNel 2014 \u00e8 nato un festival interamente dedicato all'ottavino, l'International Piccolo Festival, che si svolge annualmente nel mese di luglio a Grado (GO) e che vanta la partecipazione dei pi\u00f9 importanti ottavinisti su scala internazionale.\nCaratteristiche.\nLe sue dimensioni sono pari alla met\u00e0 di un flauto traverso. La sua estensione comprende il Re4 come nota pi\u00f9 grave (gli ottavini sono privi di trombino) e si estende per tre ottave. Controversa \u00e8 la sua appartenenza agli strumenti traspositori, in quanto pur essendo uno strumento in do (quindi non traspositore) l'effetto \u00e8 all'ottava superiore rispetto alla parte scritta. L'ottavino possiede l'ottava pi\u00f9 alta in assoluto fra tutti gli strumenti musicali.\n\u00c8 lo strumento pi\u00f9 agile e acuto dell'orchestra. Viene generalmente suonato da un flautista, come strumento principale o come secondo strumento (alternato al flauto). Questa soluzione richiede un particolare allenamento al flautista per adattarsi rapidamente allo strumento in quanto il foro della testata dell'ottavino \u00e8 pi\u00f9 piccolo rispetto a quella del flauto e le chiavi sono molto pi\u00f9 piccole e ravvicinate.\nGli ottavini attuali, sebbene siano generalmente costruiti col sistema Boehm, hanno mantenuto alcune caratteristiche del flauto precedente la riforma di Boehm, come la conicit\u00e0 del corpo (il flauto Boem \u00e8 cilindrico) e la mancanza delle chiavi per Do# e Do bassi (non presenti sul flauto barocco, come anche nei flauti successivi pi\u00f9 comuni; nell'ottavino sarebbero state comunque di scarsa utilit\u00e0), e la costruzione generalmente in legno anzich\u00e9 di metallo.\nL'ottavino \u00e8 uno strumento difficile dal punto di vista dell'emissione del suono e dell'intonazione e richiede quindi molta perizia e allenamento da parte dell'esecutore. Il carattere dello strumento \u00e8 estremamente brillante e si presta bene sia all'esecuzione di passaggi virtuosistici che alle melodie cantabili grazie alla particolarit\u00e0 del suo suono. \nLa sonorit\u00e0 di questo strumento, al contrario di quanto si possa pensare, non \u00e8 esile nel registro medio-grave: con una buona dose di studio giornaliero \u00e8 possibile ottenere una prima ottava corposa e unica nel suo genere. La terza ottava \u00e8 molto potente e penetrante al punto da \"bucare\" qualsiasi sonorit\u00e0 orchestrale.\nIl suo timbro si differenzia da quello del flauto per via del diverso tipo di materiale utilizzato, ma ne mantiene dolcezza e brillantezza. Tra i pi\u00f9 celebri esempi in cui l'ottavino emerge in tutta la sua personalit\u00e0 ricordiamo lo \"Scherzo\" dall'Ouverture dell'\"Italiana in Algeri\" di Gioachino Rossini, l'ultimo movimento della Sinfonia n. 9 in re minore di Ludwig van Beethoven, la \"Danza cinese\" dal balletto \"Lo schiaccianoci\" di P\u00ebtr Il'i\u010d \u010cajkovskij e nell'ambito della musica leggera in \"\u00c8 festa\" della Premiata Forneria Marconi, suonato da Mauro Pagani e contenuto nell'album \"Storia di un minuto\"."}
{"id": "116186", "revid": "1543377", "url": "https://it.wikipedia.org/wiki?curid=116186", "title": "12. SS-Panzer-Division &quot;Hitlerjugend&quot;", "text": "La 12. SS-Panzer-Division \"Hitlerjugend\" fu una formazione corazzata delle Waffen-SS, impiegata dalla Germania nazista durante la seconda guerra mondiale.\nCostituita da reclute giovanissime, profondamente ideologizzate, provenienti dalla \"Hitler-Jugend\" guidate da sottufficiali e ufficiali esperti veterani dei combattimenti sul fronte orientale nei quadri della \"Leibstandarte SS Adolf Hitler\", la divisione corazzata venne schierata sul fronte occidentale e partecip\u00f2 dal 7 giugno 1944 agli scontri con le forze di spedizione alleate, combattendo principalmente nel settore di Caen.\nSotto il comando di giovani, aggressivi e fanatici ufficiali delle Waffen-SS come Kurt Meyer, Fritz Witt e Max W\u00fcnsche, i soldati della \"Hitlerjugend\" dimostrarono grande combattivit\u00e0 e, dopo il fallimento dei loro contrattacchi, difesero a lungo con successo le posizioni a Caen, subendo pesanti perdite ma rallentando fino all'ultimo l'avanzata alleata e favorendo la ritirata dell'esercito tedesco dalla Normandia.\nStoria.\nLa divisione fu costituita il 1\u00ba maggio 1943 con il reclutamento di circa 8.000 giovani tedeschi, nati nel 1926, che provenivano dalla Giovent\u00f9 hitleriana. Gli ufficiali, invece, provenivano dalla \"Leibstandarte SS Adolf Hitler\" ed erano in maggioranza veterani del fronte orientale.\nLa base dell'addestramento militare fu fissata a Beverloo, in Belgio, e gli istruttori, per la maggior parte veterani della \"Leibstandarte\", adottarono una nuova tecnica di addestramento, basata su esercizi militari realistici, l'addestramento a quella che oggi verrebbe definita \"guerra psicologica\", il tutto combinato con giochi e sport. Tutto ci\u00f2, unito al fanatismo di questi giovani soldati, in poco tempo contribu\u00ec a rendere 12. SS-Panzer-Division \"Hitlerjugend\" una delle pi\u00f9 temute dagli Alleati e dai civili francesi, che sperimentarono la ferocia inumana di quei ragazzi indottrinati durante il massacro di Ascq.\nAgli inizi di giugno 1944 la divisione termin\u00f2 l'addestramento e l\"SS-Brigadef\u00fchrer\" Fritz Witt, un veterano della \"Leibstandarte\" ottenne il comando; l'unit\u00e0 venne equipaggiata con 81 Panzer V Panther ausf A/G, 104 Panzer IV ausf H/J, con alcuni cacciacarri Jagdpanzer IV L/70, e con un certo numero di cannoni contraerei da 20\u00a0mm, 37\u00a0mm e 88\u00a0mm, e cannoni semoventi Hummel e Wespe.\nIl 6 giugno 1944 gli alleati lanciarono l'operazione Overlord, la 12\u00aa era una delle unit\u00e0 pi\u00f9 vicine alla zona attaccata ma senza ordine diretto di Hitler non poteva essere impiegata in azione; gli ordini arrivarono solo nel pomeriggio del 6 giugno ma a causa dei bombardamenti alleati la divisione non riusc\u00ec ad arrivare nella zona dei combattimenti prima del 7 giugno. Appena arrivata la divisione lanci\u00f2 un contrattacco contro le truppe britanniche e canadesi sbarcate sulle spiagge di \"\"Juno\" e \"Sword\"\". Il 14 giugno, Witt rimase vittima di un bombardamento navale, e il comando della divisione fu assunto dall\"SS-Standartenf\u00fchrer\" Kurt Meyer, detto \"Panzermeyer\", un altro veterano della \"Leibstandarte\", che divenne in tal modo il pi\u00f9 giovane comandante di divisione dell'intera Wehrmacht all'et\u00e0 di 33 anni.\nMeyer guid\u00f2 la divisione nella difesa dell'aeroporto di Carpiquet e dei villaggi di Authie e B\u00fcron, tuttavia, dopo un mese di accaniti combattimenti, la divisione fu costretta ad abbandonare Caen e a ritirarsi sulle sponde del fiume Orne: durante questo mese, la divisione aveva perso circa 17.000 dei suoi 22.000 uomini, e la forza corazzata era ridotta a pochi carri armati.\nAlla met\u00e0 di agosto diciannove divisioni dell'esercito tedesco erano state intrappolate nella sacca di Falaise, e soltanto grazie alla determinazione e agli sforzi delle divisioni \"Das Reich\", \"Hohenstaufen\" e appunto \"Hitlerjugend\" pot\u00e9 restare aperto un corridoio per permettere a gran parte di queste divisioni di ritirarsi verso est, ed evitare una nuova Stalingrado.\nInizi\u00f2 quindi la ritirata, dapprima fino alla Senna e poi in Belgio, dove la divisione inizi\u00f2 a riformarsi, con nuove reclute, e nuovi armamenti. Nel frattempo Meyer era stato catturato dai partigiani belgi.\nGli ultimi mesi di guerra videro la divisione dapprima impegnata nella battaglia delle Ardenne, come parte del \" I. SS-Panzerkorps\", e, dopo il fallimento dell'offensiva tedesca, in Ungheria, nell'operazione Fr\u00fchlingserwachen.\nL'8 maggio 1945, alla fine della guerra, 455 uomini ed un carro armato della divisione attraversarono il fiume Enns, arrendendosi ad unit\u00e0 della 7\u00aa Armata statunitense in Austria.\nDecorati con la Croce di Cavaliere.\nIn totale furono 14 gli uomini decorati con la Croce di Cavaliere della Croce di Ferro.\nVideogiochi.\nUna rappresentazione videoludica della 12. SS-Panzer-Division \"Hitlerjugend\" \u00e8 presente in ."}
{"id": "116187", "revid": "729019", "url": "https://it.wikipedia.org/wiki?curid=116187", "title": "QCD perturbativa", "text": "La cromodinamica quantistica perturbativa (QCD perturbativa) \u00e8 lo studio della cromodinamica quantistica in termini di energia quando la costante di accoppiamento forte formula_1 \u00e8 piccola, consentendo di applicare la teoria perturbativa. Sotto molto aspetti, il calcolo attuale delle predizioni della QCD sono estremamente difficoltosi a causa di un infinito numero di possibili interazioni topologicamente non equivalenti. Alle alte energie l'accoppiamento \u00e8 cos\u00ec piccolo che un \nnumero infinito di termini pu\u00f2 essere approssimato in maniera accurata da numeri di termini molto pi\u00f9 trattabili. Sebbene limitata nello scopo, questo approccio si \u00e8 rivelato il pi\u00f9 preciso test della QCD."}
{"id": "116188", "revid": "842", "url": "https://it.wikipedia.org/wiki?curid=116188", "title": "Grid Computing", "text": ""}
{"id": "116189", "revid": "16073", "url": "https://it.wikipedia.org/wiki?curid=116189", "title": "Bitrate", "text": ""}
{"id": "116190", "revid": "149485", "url": "https://it.wikipedia.org/wiki?curid=116190", "title": "Conferenza di Bandung", "text": "La conferenza afroasiatica di Bandung si tenne dal 18 al 24 aprile 1955, a Bandung in Indonesia. Essa fu convocata su iniziativa di India, Pakistan, Birmania, Ceylon, Repubblica Popolare Cinese e Indonesia (vi parteciparono in tutto 29 Paesi del \"Sud del mondo\") allo scopo di cercare una coesione fondata sui caratteri comuni di povert\u00e0 e \"arretratezza\" e di riunire tutti i paesi contrari alla colonizzazione. I paesi partecipanti a questa conferenza non possono definirsi \"non allineati\" perch\u00e9 alcuni di essi appartenevano alla sfera bipolare. \nDescrizione.\nI protagonisti dell'incontro al vertice furono l'indonesiano Sukarno, l'indiano Nehru e il cinese Zhou Enlai. Il pi\u00f9 prestigioso leader del mondo arabo che prese parte alla conferenza fu l'egiziano Nasser, che nello stesso anno aveva rifiutato di aderire al patto di Baghdad. Nella dichiarazione finale si proclam\u00f2 l'eguaglianza tra tutte le nazioni, il sostegno ai movimenti impegnati nella lotta al colonialismo, il rifiuto delle alleanze militari egemonizzate dalle superpotenze e alcuni principi fondamentali di cooperazione politica internazionale fra i Paesi aderenti.\nLa conferenza segn\u00f2 l'affermazione del Terzo Mondo e del movimento dei non allineati sulla scena mondiale. Il termine \"Terzo Mondo\" fu utilizzato per la prima volta dal giornalista francese Sauvy, senza una connotazione denigratoria, ma riprendendo il dibattito della Rivoluzione francese sul \"Terzo Stato\". La conferenza fu coordinata dal ministro degli Esteri indonesiano Ruslan Abdulgani.\nIl ruolo di Zhou Enlai nella conferenza fu rilevante, poich\u00e9 la Cina dett\u00f2 l'agenda di questi incontri; introdusse e rafforz\u00f2 l'idea di neutralismo come principio ispiratore di questo movimento, e insistette perch\u00e9 il dibattito della conferenza non fosse subordinato a prospettive ideologiche. Furono definiti obiettivi prioritari la dissoluzione del colonialismo e la tutela della pace. Altro attore importante fu Nehru, che con Zhou Enlai ebbe un ruolo guida, sottolineando la necessit\u00e0 di adottare il pacifismo come principio fondante nelle relazioni tra Stati. Egli fu quindi uno dei pionieri della teoria del non-allineamento (il cui movimento si costitu\u00ec ufficialmente nel 1961, durante la conferenza di Belgrado).\nLa conferenza di Bandung termin\u00f2 con un documento in dieci punti, poi divenuto la base per varare il Non Allineamento, che si chiam\u00f2 \"Dichiarazione per la promozione della pace nel mondo e la cooperazione\".\nConseguenze.\nLa conferenza di Bandung contribu\u00ec ad accelerare il processo di \"decolonizzazione\" e all'emergere di un nuovo gruppo di paesi, quel \"Terzo Mondo\" non compreso n\u00e9 nel blocco comunista n\u00e9 in quello occidentale. In seguito sar\u00e0 la conferenza di Belgrado, tenutasi nel 1961, che riunir\u00e0 alcuni di tali paesi e porr\u00e0 le basi del Movimento dei Non-Allineati. Al di l\u00e0 di questo elemento di parziale continuit\u00e0 la conferenza di Bandung mise per\u00f2 anche in luce le divisioni esistenti tra i paesi politicamente prossimi ad uno dei due blocchi e quelli che avevano una posizione di effettivo non-allineamento rispetto ad essi.\nErano quelli gli anni delle speranze dell'America Latina (la vittoria di Fidel Castro) e dell'Africa (l'Algeria indipendente dai francesi), e i paesi del Terzo Mondo guardavano alla Cina, che in quei mesi iniziava a staccarsi duramente dalle posizioni sovietiche, come all'esempio concreto che si poteva, si doveva tentare una via alternativa alla divisione e allo sviluppo del mondo.\nGli anni successivi spazzarono via molti buoni propositi e si scopr\u00ec che le contraddizioni erano presenti prepotentemente proprio dentro il Movimento. Guerre tra poveri (l'Etiopia che stermina gli eritrei e combatte la Somalia), stermini (l'Indonesia che occupa l'isola di Timor e fa scempio di decine di migliaia di abitanti), lotte tra paesi fratelli o socialisti (l'India contro il Pakistan, il Pakistan contro il Bangladesh, la Cina contro l'India, il Vietnam contro la Cina, la Cambogia contro il Vietnam, la Libia contro il Ciad, il Marocco contro la Libia, la Giordania contro l'OLP, il Kenya contro l'Uganda, l'Iraq contro l'Iran...) misero in seria difficolt\u00e0 i Non Allineati.\nAd Algeri, nel 1973, i paesi Non Allineati, che allora erano 75, posero le basi per un Nuovo Ordine Economico Internazionale, il NOEI. Lo stesso anno, come un segnale di quale potenza devastante avevano in mano alcuni Stati membri del Movimento se soltanto avessero coordinato le loro azioni, i paesi estrattori usano l'arma del petrolio contro l'Occidente.\nAlla fine degli anni 1980, diviso da ideologie e da interessi contrastanti, il movimento non sembr\u00f2 cogliere i profondi mutamenti in atto, nello stesso paese dove era stato fondato, ossia in Jugoslavia, e nel sistema bipolare.\nLa decima conferenza dei Non Allineati che si tenne dall'1\u00b0 al 6 settembre 1992, dovette prendere atto della fine dell'URSS e del vuoto politico e strategico che si era creato nel mondo.\nL'impetuosa spinta economica di molti paesi del Terzo Mondo accanto all'accresciuta povert\u00e0 di altri (specialmente in Africa), la scomparsa dei grandi ideali di emancipazione e liberazione sostituiti dalle preoccupazioni finanziarie, i contrasti, spesso aspri, che dividevano gli stessi paesi all'interno del Movimento, furono altrettanti elementi che condizionarono pesantemente la conferenza che si apri in un marasma ideologico e propositivo.\nDurante i preparativi, infatti, si sono fatti i conti con l'Iran, appoggiato dalla Libia e da Cuba, che voleva i Non Allineati trasformati in un'organizzazione con sede stabile, preferibilmente a Teheran. L'Egitto, appoggiato dagli Stati del Golfo e da Cipro, propose la confluenza del Movimento nel cosiddetto Gruppo dei 77 (fondato nei 1967 per rappresentare gli interessi economici dei paesi in via di sviluppo, in quel momento composto in realt\u00e0 da 130 Stati).\nCome se non bastasse si \u00e8 posto il problema della Jugoslavia, che \u2014 altro paradosso - aveva tenuto la presidenza nei tre anni precedenti, della quale molti paesi islamici chiesero l'espulsione dai Non Allineati per la responsabilit\u00e0 nello sterminio dei musulmani bosniaci.\nIn sintesi, la fine del bipolarismo ha visto anche la crisi dell'Organizzazione dei paesi Non Allineati che ha difficolt\u00e0 tutt'oggi a trovare una collocazione politica in un sistema di relazioni globalizzate."}
{"id": "116191", "revid": "1534511", "url": "https://it.wikipedia.org/wiki?curid=116191", "title": "QCD su reticolo", "text": "In fisica, con l'espressione QCD su reticolo (cromodinamica quantistica su reticolo) ci si riferisce genericamente a quell'insieme di tecniche di studio della QCD, la teoria dei quark e dei gluoni, che fanno uso di un reticolo spazio-temporale discreto come procedura di regolarizzazione alla base di uno o pi\u00f9 schemi di rinormalizzazione.\nLa formulazione della QCD in uno spazio-tempo discreto invece che continuo fornisce una regolarizzazione particolarmente adatta allo studio di fenomeni di bassa energia (o equivalentemente di grande distanza) come il confinamento delle cariche di colore, lo spettro di massa adronico o la formazione del plasma di quark e gluoni, che non possono essere trattati con i tradizionali metodi perturbativi per via della propriet\u00e0 di libert\u00e0 asintotica che caratterizza la QCD (a differenza, per esempio, della QED)."}
{"id": "116195", "revid": "125610070", "url": "https://it.wikipedia.org/wiki?curid=116195", "title": "13. Waffen-Gebirgs-Division der SS &quot;Handschar&quot;", "text": "La 13. Waffen-Gebirgs-Division der SS \"Handschar\" (kroatische Nr. 1) fu costituita il 10 febbraio 1943 prevalentemente con musulmani provenienti dalla Bosnia, in misura minore, da territori di lingua albanese. L'appellativo \"Handschar\" (\"Hand\u017ear\" in Bosniaco) deriva dalla scimitarra, la tipica spada turca, che \u00e8 raffigurata come simbolo della divisione.\nFin dall'autunno del 1942 Heinrich Himmler e Gottlob Berger avevano studiato la possibilit\u00e0 di arruolare musulmani, provenienti dai Balcani. Dopo l'approvazione di Hitler, l\"SS-Obergruppenf\u00fchrer\" Artur Phleps e Amin al-Husayni, capo spirituale dei musulmani di Bosnia, iniziarono l'opera di reclutamento.\n, prevalentemente musulmani, e caso particolare, la divisione aveva reclutato per ogni battaglione un Imam e per ogni reggimento un mull\u0101; oltre a ci\u00f2 altra particolarit\u00e0 di questa divisione, era il caratteristico fez verde. Dopo un periodo di addestramento a partire dal febbraio 1944, la divisione, insieme con le altre divisioni SS \"Kama\" e \"Skanderbeg\", venne impegnata in diverse operazioni contro i partigiani comunisti di Tito.\nIn questo periodo gli uomini della divisione si resero protagonisti di decine di episodi di crudelt\u00e0 contro i civili; questo spiega anche perch\u00e9, con il procedere dell'avanzata sovietica verso i Balcani, decine di soldati iniziarono a disertare, non per unirsi alle nuove forze vincitrici, ma per proteggere la loro casa e le loro famiglie dalla vendetta delle vittime. Nel novembre del 1944 la divisione era ormai allo sbando, anche se un piccolo numero di unit\u00e0 continuarono a combattere fino all'8 maggio 1945 quando si arresero in Austria alle truppe inglesi.\nReclutamento.\nA partire dalla fine del 1942, il Reichsf\u00fchrer SS Heinrich Himmler, di concerto con il Gran Mufti di Gerusalemme, Amin al-Husayni, propone ad Hitler la formazione di una divisione SS bosniaca musulmana.\nHitler accorda il permesso di procedere alla formazione di questa unit\u00e0 Waffen SS il 10 febbraio 1943. Il successivo giorno 13 febbraio 1943 Himmler incarica il Gruppenf\u00fchrer SS Artur Phleps, sino ad allora comandante della 7. SS-Gebirgs-Division Prinz Eugen, di procedere al reclutamento della nuova divisione. Malgrado una certa resistenza opposta dalle autorit\u00e0 croate (la Croazia in quell'epoca includeva l'intero territorio bosniaco), Phleps ottiene la loro autorizzazione a procedere nell'operazione a condizione che gli effettivi siano membri degli Ustascia di Ante Paveli\u0107 e che la nuova divisione sia denominata \u00abSS-Ustasha Division Kroatien\u00bb o \u00abSS Division Bosnia-Hercegovina\u00bb. La campagna di reclutamento viene quindi avviata nel cuore della Bosnia facendo capo alle reti islamiste JMO e JMM, le due maggiori componenti politiche musulmane bosniache.\nSin dall'inizio questa nuova unit\u00e0 di montagna assume i propri simboli distintivi: una scimitarra con croce uncinata (in luogo delle \"S\" runiche) e il caratteristico fez. Nel mese d'aprile 1944 il Gran Mufti si reca personalmente in Bosnia per incitate i giovani musulmani balcanici ad arruolarsi nelle Waffen SS. Si presentano volontari in circa 10\u00a0000, ma il reclutamento non procede per via dell'opposizione di Ante Paveli\u0107, che accusa i tedeschi di sottrargli le reclute delle quali ha bisogno per la sua armata e, soprattutto, teme che - per le sue peculiari caratteristiche di reclutamento regionale e confessionale - la nuova unit\u00e0 possa di fatto rilanciare l'autonomismo bosniaco e finire per far scivolare la Bosnia fuori dal controllo di Zagabria, mettendo in gioco la stessa unit\u00e0 della Croazia.\nInfine, le unit\u00e0 musulmane dell'armata Ustasha vengono trasferite nei ranghi della nuova unit\u00e0 SS, mentre a Sarajevo, i \"Giovani musulmani\" (Mladi Muslimani) del futuro presidente della Bosnia ed Erzegovina indipendente Alija Izetbegovi\u0107 assicurano l'afflusso di nuovi volontari aprendo un attivo ufficio di reclutamento (Erzatzkommando der Waffen-SS), come attestato dagli archivi del SS-F\u00fchrungs-Haupt-Amt di Gottlob Berger a Berlino.\nL'organizzazione della nuova divisione \u00e8 affidata allo Standartenf\u00fchrer SS Herbert von Obwurzer. L'inquadramento avrebbe dovuto essere assicurato da ufficiali bosniaci ma, vista la scarsit\u00e0 di quelli disponibili, fu espletato da elementi \"Volksdeutsche\" jugoslavi (cittadini dell'ex Regno di Jugoslavia di origine tedesca) della divisione \u00abPrinz Eugen\u00bb ai quali sono aggiunti ufficiali bosniaco-musulmani formati presso le scuole SS di Sennheim (Cernay) e di Bad T\u00f6lz in Baviera.\nPer via della mancanza di tatto mostrata verso i propri volontari, von Obwurzer viene sollevato dal comando e sostituito dall'Oberf\u00fchrer SS Sauberzweig il 1\u00ba agosto 1944.\nNel frattempo il rappresentante di Himmler in Croazia, il Gruppenf\u00fchrer SS e Generaleutnant di Polizia Konstantin Kammerhofer, viene incaricato di prendere personalmente in mano il reclutamento della Divisione e di reclutare i 26\u00a0000 uomini necessari entro un mese. All'uopo Kammerhofer riceve una dotazione di oltre due milioni di Reichsmark e finalmente riesce a rimuovere gli ostacoli sino ad allora frapposti da Paveli\u0107, che d\u00e0 il proprio benestare definitivo all'arruolamento di Musulmani. Malgrado tutti gli sforzi, tuttavia, i volontari musulmani bosniaci sono insufficienti e si fa ricorso alla coscrizione, ristabilita a tale scopo dal governo croato, sebbene presso gli archivi tedeschi (BA/MA, RS 3-13) non risulti alcun arruolamento forzato.\nAllo scopo di completare a tutti i costi i quadri della Divisione sono quindi arruolati numerosi albanesi gheghi (dunque provenienti dal nord dell'Albania e dal Kosovo) e persino croati di religione cattolica. Tali afflussi non consentono comunque di superare il numero massimo di effettivi () raggiunto dall'unit\u00e0 a fine 1943. La composizione eterogenea che ne deriv\u00f2 non manc\u00f2 di creare gravi tensioni nell'ambito della Divisione.\nAddestramento e costituzione finale dell'unit\u00e0.\nDi fronte ai rischi di diserzione, di ostilit\u00e0 da parte delle popolazioni locali e, comunque, di creazione di tensioni a livello politico in Croazia, venne deciso che l'addestramento dell'unit\u00e0 avrebbe avuto luogo nella Francia occupata, nel Massiccio Centrale, regione che in qualche modo ricorda l'orografia accidentata del rilievo jugoslavo dove la divisione da montagna avrebbe dovuto operare. Il trasferimento degli uomini in Francia ebbe luogo durante il mese di luglio. Il comando fu costituito a Le Puy, il deposito divisionale a Mende.\nGi\u00e0 durante tale periodo di addestramento emersero tensioni tra gli ufficiali \"Volksdeutsche\" della divisione e i volontari musulmani. Gli ufficiali, con evidente disprezzo, soprannominano \"Mujos\" i soldati musulmani e li sottopongono ad umiliazioni e vessazioni. Tale rude disciplina non sembra potersi adattare alle giovani reclute. Himmler, informato dei problemi, scrive una lettera a Phleps e Kammerhofer nella quale insiste sul fatto che ai musulmani \u00abdeve essere dato modo di adempiere ai precetti della loro religione\u00bb e che gli autori di canzonature all'indirizzo dei musulmani vanno puniti: si tratta di una vera novit\u00e0 in seno all'armata nazista delle SS, tanto influenzata dalla mistica germano-pagana.\nA tal proposito \u00e8 opportuno tornare sui cosiddetti \"privilegi\" accordati ai Musulmani (in realt\u00e0 null'altro che normali concessioni, per permettere a ogni Musulmano di rispettare le prescrizioni islamiche): divieto - per ordine di Himmler - di fornire carne di maiale e alcol, sostituiti da viveri e bevande \"halal\" (lecite), concessione di praticare gli obblighi religiosi (cinque pilastri dell'Islam): preghiera cinque volte al giorno, rivolti in direzione della Mecca, inquadramento religioso: un mull\u0101 per reggimento e un imam per battaglione. Il 6 agosto 1943, Hitler promulg\u00f2 i seguenti dispositivi: \u00abSi deve garantire a tutti i membri musulmani delle Waffen-SS e della polizia il diritto indiscutibile, previsto dalla loro religione, di non mangiare carne di maiale e di non bere bevande alcoliche. Occorrer\u00e0 garantir loro menu equivalenti. [\u2026] Non voglio che, per stupidit\u00e0 e ristrettezza di vedute di qualche isolato individuo, uno solo di questi eroici volontari debba subire un fastidio e credersi privato di diritti che sono stati loro garantiti. [\u2026] Ordino che ogni infrazione a queste disposizioni sia punita senza la minima esitazione e che me ne si renda conto\u00bb.\nTeatri operativi.\nOperazione Sava.\nIniziata il 15 marzo 1944, con l'obiettivo di eliminare i partigiani dalla regione di Semberija, nel nord-est della Bosnia, oltre il fiume Sava, fu la prima operazione offensiva della Handschar. L'attacco fu condotto da Sauberzweig, che scrisse alle truppe dell'Handschar: \u00abAdesso abbiamo raggiunto la frontiera bosniaca e [presto] marceremo nella Patria [\u2026] Il F\u00fchrer vi ha fornito le armi migliori. Non solo avete (queste) nelle vostre mani, ma soprattutto avete un'idea nei vostri cuori: liberare la Patria\u2026 Tra poco, ciascuno di voi sar\u00e0 in piedi nel luogo che chiamate \"casa\" come soldati e come gentiluomini. Sarete fermamente a difesa dell'idea di salvare la cultura europea---l'idea di Adolf Hitler\u00bb\nSauberzweig inoltre ordin\u00f2 che, all'attraversare il fiume Sava, ogni comandante delle unit\u00e0 della Handzar leggesse ai propri uomini un messaggio che poneva l'enfasi sulla \"liberazione\" dell'\"Albania musulmana\" come obiettivo e che si fosse rivolto esplicitamente a fare appello alle truppe albanesi arruolate nella Divisione Handschar. Il 27\u00ba Reggimento della Divisione Handschar attravers\u00f2 il fiume Sava a Sremska Ra\u010da il 15 marzo 1944, avanzando nella pianura Pannonica attraverso Velino Selo e sino a Brodac. Diverse fonti affermano che Bijeljina fu espugnata tra il 16 e il 17 marzo. Il 27\u00ba Reggimento consolid\u00f2 quindi le proprie posizioni in citt\u00e0, mentre il 28\u00ba Reggimento conduceva il combattimento mentre avanzava tra Pukis, \u010celi\u0107 e Koraj verso le montagne Majevica.\nSauberzweig pi\u00f9 tardi registr\u00f2 che il 28\u00ba \u00aba \u010celi\u0107 attacc\u00f2 le difese dei partigiani agli ordini del nuovo comandante di battaglione Hans Hanke, al punto che\u00bb le forze nemiche ripiegarono dopo aver esaurito le munizioni ed aver sofferto pesanti perdite.\nDecorati con la Croce di Cavaliere.\nIn totale furono quattro gli uomini decorati con la Croce di Cavaliere della Croce di Ferro."}
{"id": "116199", "revid": "292552", "url": "https://it.wikipedia.org/wiki?curid=116199", "title": "Litosfera", "text": "La litosfera (dal greco: \u03bb\u03af\u03b8\u03bf\u03c2 (\"lithos\") = \"pietra, roccia\" + \u03c3\u03c6\u03b1\u03af\u03c1\u03b1 (\"sphaira\") = \"sfera\", vale a dire \"sfera rocciosa\") \u00e8 la parte esterna pi\u00f9 rigida del pianeta Terra, comprendente la crosta terrestre e la porzione del mantello esterno, fino all'astenosfera, mantenendo un comportamento elastico.\nStoria.\nIl concetto di litosfera come strato esterno rigido della Terra fu sviluppato nel 1914 da Joseph Barrell. Il concetto si basava sulla presenza di alcune anomalie nella gravit\u00e0 della crosta continentale, dalla quale fu dedotta l'idea di uno strato pi\u00f9 duro esterno (chiamato litosfera) soprastante uno strato meno rigido e fluido, chiamato astenosfera. Questa ipotesi fu espansa nel 1940, e in seguito ampiamente accettata in campo geologico e geofisico ancor prima dello sviluppo della moderna tettonica delle placche, per la quale i concetti di una litosfera rigida soprastante una zona fluida sono essenziali.\nDescrizione.\nCaratteristiche generali.\nLa litosfera \u00e8 la parte solida ed inorganica della Terra che comprende la crosta terrestre e la porzione pi\u00f9 superficiale del mantello superiore, per uno spessore complessivo variabile tra i 70-75 km in corrispondenza dei bacini oceanici e i 110-113 km al di sotto dei continenti. La suddivisione in litosfera e astenosfera degli involucri esterni della terra si basa su caratteri esclusivamente reologici, cio\u00e8 di comportamento dei materiali sottoposti a sforzi ad essi applicati: la litosfera ha comportamento reologico rigido, ed \u00e8 in grado di produrre terremoti; l'astenosfera \u00e8 facilmente deformabile e non produce sismi.\nUn altro modo di classificare gli involucri esterni della terra \u00e8 quello classico che si basa sulla composizione degli stessi: si parla allora di crosta e mantello. Il limite fra crosta e mantello rappresenta un'importante discontinuit\u00e0 composizionale e sismologica che prende il nome di discontinuit\u00e0 di Mohorovi\u010di\u0107 (Moho), dal nome del sismologo Mohorovi\u010di\u0107 che la propose nel 1909. La Moho \u00e8 completamente compresa entro la litosfera, in quanto la crosta \u00e8 mediamente spessa una trentina di km.\nNella zona crostale le onde sismiche P ed S aumentano leggermente di velocit\u00e0, mentre nel mantello superiore l'aumento \u00e8 decisamente pi\u00f9 marcato. Ad una profondit\u00e0 compresa tra i 70 e i 120 km tali onde subiscono un rallentamento; tale zona viene considerata come il limite di profondit\u00e0 della litosfera; al di sotto \u00e8 presente una zona dalle diverse propriet\u00e0 sismologiche, l'astenosfera. Lo spessore della litosfera viene ritenuto come la profondit\u00e0 dell'isoterma associata alla transizione tra comportamento viscoso e fragile.\nLa suddivisione geologica fra litosfera e astenosfera non va confusa con la suddivisione chimica in mantello e crosta terrestre.\nLa litosfera \u00e8 frammentata in una serie di placche tettoniche o litosferiche, ai cui margini si concentrano i fenomeni geologici endogeni, come il magmatismo (incluso il vulcanismo), la sismicit\u00e0 e la orogenesi. Le placche possono essere oceaniche o miste, coperte in parte dalla crosta di tipo continentale.\nSuddivisioni della litosfera.\nLa litosfera viene ulteriormente suddivisa in:\nDifferenze tra litosfera oceanica e continentale.\nLa litosfera oceanica \u00e8 spessa all'incirca fra i 100 e i 150 km (ma al di sotto delle dorsali oceaniche non \u00e8 pi\u00f9 spessa della crosta), mentre quella continentale ha uno spessore che va dai 40 ai 200 km; la zona pi\u00f9 superficiale fino a 30 o 50 km di profondit\u00e0 \u00e8 la tipica crosta. La parte del mantello della litosfera consiste principalmente di peridotite ed \u00e8 pi\u00f9 densa della litosfera continentale, ed \u00e8 separata dalla crosta dalla discontinuit\u00e0 di Mohorovi\u010di\u0107.\nLa litosfera oceanica consiste principalmente di crosta femica e mantello ultrafemico (peridotite) ed \u00e8 pi\u00f9 densa della litosfera continentale, nella quale il mantello \u00e8 associato a crosta composta di rocce felsiche. La litosfera oceanica si inspessisce man mano che si allontana dalla dorsale oceanica. Questo fenomeno avviene per raffreddamento conduttivo, che converte l'astenosfera calda in mantello litosferico, e causa l'incremento di densit\u00e0 della litosfera oceanica in funzione del tempo, che pu\u00f2 essere espresso da: \ndove formula_2 \u00e8 lo spessore del mantello oceanico, formula_3 \u00e8 la diffusivit\u00e0 termica (circa 10-6 m2/s), e formula_4 \u00e8 il tempo. L'ispessimento \u00e8 quindi proporzionale alla radice quadrata del tempo.\nLa litosfera oceanica \u00e8 inizialmente meno densa dell'astenosfera per le prime decine di milioni di anni, ma poi diviene sempre pi\u00f9 densa dell'astenosfera. L'instabilit\u00e0 gravitazionale della litosfera oceanica matura ha l'effetto di farla invariabilmente sprofondare nelle zone di subduzione al di sotto della litosfera, sia continentale che oceanica. Nuova litosfera oceanica viene costantemente prodotta nelle dorsali medio-oceaniche e viene \"riciclata\" indietro nel mantello attraverso le zone di subduzione. Come risultato, la litosfera oceanica \u00e8 molto pi\u00f9 giovane di quella continentale: la pi\u00f9 vecchia litosfera oceanica ha circa 170 milioni di anni, mentre alcune parti della litosfera continentale risalgono a due miliardi di anni fa. Le parti pi\u00f9 antiche della litosfera continentale celano dei cratoni, e l\u00ec la litosfera-mantello \u00e8 pi\u00f9 spessa e meno densa del normale. La relativa bassa densit\u00e0 di queste \"radici di cratoni\" del mantello aiuta a stabilizzare tali regioni.\nSubduzione della litosfera.\nStudi geofisici dell'inizio del XXI secolo hanno rilevato che consistenti parti della litosfera sono state soggette ad un processo di subduzione che le ha portate a sprofondare fino a 2900 km, cio\u00e8 vicino al confine tra mantello e nucleo; alcune galleggiano nel mantello superiore, mentre altre ancora sprofondano nel mantello fino a 400 km di profondit\u00e0, rimanendo per\u00f2 ancora collegate con la soprastante placca continentale come nel modello della \"tectosfera\".\nXenoliti del mantello.\n\u00c8 possibile studiare direttamente la natura del mantello subcontinentale esaminando la xenolite portata in superficie nella kimberlite e in altri camini vulcanici. La storia di queste xenoliti \u00e8 stata investigata con molti metodi, inclusa l'analisi dell'abbondanza degli isotopi di Osmio e Renio. Tali studi hanno confermato che la litosfera del mantello al di sotto di alcuni cratoni si \u00e8 mantenuta per un periodo di oltre tre miliardi di anni, nonostante i flussi associati alla tettonica delle placche."}
{"id": "116201", "revid": "857138", "url": "https://it.wikipedia.org/wiki?curid=116201", "title": "Rizomorfo", "text": "Rizomorfo significa dall'aspetto simile ad una radice ed indica una forma d'accrescimento miceliare in cui le cellule si sviluppano in modo apicale, pare per una deficienza di azoto amminico.\nSi \u00e8 osservato nelle colture di laboratorio che l'apporto di azoto favorisce nell'ifa la crescita di ramificazioni dalle pareti laterali.\nSe il substrato \u00e8 deficitario di quest'elemento, le ife si affastellano in senso longitudinale (solo raramente si crea qualche anastomosi) e crescono in modo apicale fino a quattro o cinque volte pi\u00f9 velocemente del normale.\nQuesto fenomeno pu\u00f2 avere origine da un micelio primario, generato ad esempio da una basidiospora, detto monocariotico, o da un dicarion, micelio secondario, dove due ife compatibili monocariotiche si sono unite.\nLe rizomorfe di Armillaria mellea non presentano \"giunti a fibbia\"."}
{"id": "116202", "revid": "793215", "url": "https://it.wikipedia.org/wiki?curid=116202", "title": "Ground zero", "text": "Ground zero () indica in origine l'area terrestre-marina perpendicolare all'epicentro di una esplosione atomica, sia essa avvenuta in atmosfera, sottoterra o sott'acqua. In seguito \u00e8 passato a identificare la zona di Manhattan, a New York, dove sorgevano le Torri Gemelle del World Trade Center.\nStoria.\nIl termine definiva originalmente l'area desertica del Nuovo Messico dove, nel 1945, erano stati svolti gli esperimenti sull'atomica del Progetto Manhattan, facendovi esplodere le prime bombe atomiche. In seguito \u00e8 stato usato per definire i luoghi dei bombardamenti atomici di Hiroshima e Nagasaki, in Giappone nel 1945. Successivamente \"ground zero\" \u00e8 stato anche utilizzato, impropriamente, per identificare il punto focale del luogo dove avviene una massiccia deflagrazione, l'epicentro di un terremoto o di un altro disastro.\nWorld Trade Center.\nDopo gli attentati dell'11 settembre 2001 alle Torri Gemelle, il termine \u00e8 stato utilizzato per identificare per antonomasia il sito nella parte meridionale di Manhattan dove sorgevano gli edifici WTC 1 e WTC 2 (Torri Gemelle), appartenenti al complesso del World Trade Center.\nPer il riassetto dell'area e la nuova edificazione di edifici \u00e8 stato indetto un concorso, vinto dall'architetto polacco-statunitense Daniel Libeskind, che ha portato alla costruzione del One World Trade Center."}
{"id": "116203", "revid": "120655293", "url": "https://it.wikipedia.org/wiki?curid=116203", "title": "Astenosfera", "text": "L'astenosfera (dal greco \"asthen\u0113s 'debole' \" + sfera), o \"zona delle basse velocit\u00e0\", \u00e8 una fascia superficiale del mantello terrestre, giacente sotto la litosfera e sopra la mesosfera, compresa tra i 100 e 300\u00a0km di profondit\u00e0, in cui le rocce sono parzialmente fuse, dal momento che le onde S in essa non si fermano del tutto ma rallentano. \u00c8 stata individuata con certezza sotto la crosta oceanica, mentre sotto la crosta continentale non \u00e8 stata ancora individuata, ma si presume che vi si possa trovare a profondit\u00e0 maggiori.\nOrigine.\nLe prime ipotesi sull'esistenza dell'astenosfera risalgono al 1926, ma la conferma avvenne in seguito all'analisi delle onde sismiche collegate al Grande Terremoto Cileno del 22 maggio 1960, il pi\u00f9 forte evento sismico finora registrato.\nCaratteristiche.\nLa scoperta dell'astenosfera \u00e8 stata possibile notando che la velocit\u00e0 delle onde sismiche, soprattutto quella delle onde di taglio, subisce una forte diminuzione alle profondit\u00e0 indicate, in funzione del fatto che la velocit\u00e0 di propagazione delle onde sismiche \u00e8 proporzionale alla rigidit\u00e0 del mezzo. Questa fascia viene per questo motivo chiamata la \"zona a bassa velocit\u00e0\" o LVZ (dall'inglese \"low-velocity zone\").\nLa presenza di materiale che si comporta come un fluido ad altissima viscosit\u00e0 \u00e8 provata dai movimenti isostatici della superficie terrestre. Si tratta di movimenti verticali conseguenti a variazioni di peso della crosta, interpretabili come fenomeni di \"galleggiamento\".\nL'astenosfera ha un ruolo essenziale nella tettonica globale della litosfera. A causa del gradiente termico interno alla Terra essa \u00e8 infatti soggetta a moti convettivi. Le sue caratteristiche geometriche, termiche e meccaniche fanno s\u00ec che tali moti siano ordinati in celle convettive. L'energia dei moti convettivi viene trasferita alla litosfera producendo l'evoluzione delle placche che la costituiscono."}
{"id": "116204", "revid": "1534511", "url": "https://it.wikipedia.org/wiki?curid=116204", "title": "Materia di quark", "text": "Con materia di quark ci si riferisce ad un certo numero di stati (di cui alcuni teorici) della materia, che la vedono costituita da quark e gluoni. Questi costituenti sono i responsabili del trasporto della carica di colore ed interagiscono secondo la cromodinamica quantistica (QCD). La scala di energie alla quale operano i processi tipici di queste teorie, \u039bQCD, \u00e8 dell'ordine di poche centinaia di MeV. Si indicano come \"bassa temperatura\" o \"basso potenziale chimico\" quelli corrispondenti a energie inferiori a questa. \nLa materia calda di quark chiamata plasma di quark e gluoni si crede che abbia riempito l'universo fino a circa 20 o 30 microsecondi dopo il big bang. Si pensa attualmente che alcuni stati pi\u00f9 freddi come la materia strana e i superconduttori di colore costituiscano le stelle dense quali le stelle di neutroni. Lo stato normale della materia di quark \u00e8 quello che vediamo ovunque intorno a noi. In questo stato i quark sono confinati all'interno degli adroni, insieme ad un antiquark a costituire un mesone oppure con altri due quark a formare un barione."}
{"id": "116206", "revid": "5809", "url": "https://it.wikipedia.org/wiki?curid=116206", "title": "Onda sismica", "text": ""}
{"id": "116215", "revid": "15756", "url": "https://it.wikipedia.org/wiki?curid=116215", "title": "Morgantina", "text": "Morgantina \u00e8 un'antica citt\u00e0 sicula e greca, sito archeologico nel territorio di Aidone, comune italiano del libero consorzio comunale di Enna in Sicilia.\nLa citt\u00e0 fu riportata alla luce nell'autunno del 1955 dalla missione archeologica dell'Universit\u00e0 di Princeton (Stati Uniti). Gli scavi sinora compiuti consentono di seguire lo sviluppo dell'insediamento per un periodo di circa un millennio, dalla preistoria all'epoca romana. L'area pi\u00f9 facilmente visitabile, recintata dalla Sovraintendenza, conserva resti dalla met\u00e0 del V alla fine del I secolo a.C., il periodo di massimo splendore della citt\u00e0.\nDa questo sito provengono importantissimi reperti archeologici come la Dea di Morgantina (talora erroneamente chiamata \"Venere\"), attualmente custodita presso il museo archeologico di Aidone cui \u00e8 giunta il 17 marzo 2011 dopo il contenzioso fra Italia e Stati Uniti dove era esposta presso il Getty Museum a Malib\u00f9, e il Tesoro di Morgantina, anch'esso restituito.\nCollocazione geografica.\nLa citt\u00e0 antica sorgeva su un ondulato e allungato pianoro, scosceso ai fianchi e culminante nel monte Cittadella () Posto a sbarramento della valle del Simeto e dei suoi tributari, il sito controllava una vastissima zona, delimitata dalle Madonie e dall'Etna a nord, dal mar Ionio a est, dagli Erei meridionali a sud e a ovest.\nSi trattava di un passaggio obbligato delle vie di comunicazione tra la costa orientale e l'interno della Sicilia.\nAi suoi piedi la fertile pianura del Gornalunga e i ricchi pascoli che lo circondano alle spalle, costituivano un ulteriore vantaggio per l'insediamento.\nStoria del sito.\nLe pi\u00f9 antiche tracce di frequentazione del sito appartengono alla prima et\u00e0 del bronzo (2100 -1600 a.C.), epoca a cui risale un villaggio di capanne circolari e rettangolari che occup\u00f2 il colle di Cittadella (contrada \"Terrazzi di San Francesco\").\nIl villaggio appartenne alla Cultura di Castelluccio, riconducibile ai Sicani, caratterizzata da un'elementare organizzazione civile e dal possesso di rudimentali tecniche di artigianato domestico e agricole e alla successiva cultura di Thapsos.\nNel sito sono state rinvenute anche ceramiche micenee e submicenee\nA partire dal XIV secolo a.C. sino all'XI secolo a.C. la popolazione dei Siculi,provenienti dall'Italia centrale, raggiunse in ondate successive la Sicilia, cacciando i Sicani nella parte occidentale.\nSecondo la leggenda un gruppo di Morgeti guidato dal mitico re Morgete, fond\u00f2 nel X secolo a.C. la citt\u00e0 di Morgantina, sul colle della Cittadella.\nPer oltre trecento anni i Morgeti occuparono il luogo, integrandosi con le altre popolazioni affini dell'interno e prosperando grazie allo sfruttamento agricolo della vasta pianura del Gornalunga\nNella seconda met\u00e0 dell'VIII secolo a.C., era iniziata in Sicilia la colonizzazione greca e verso la met\u00e0 del VI secolo a.C. Greci di origine calcidese giunsero a Morgantina risalendo la valle del Simeto e del suo affluente Gornalunga; si insediarono nella citt\u00e0 convivendo abbastanza pacificamente con i precedenti abitanti, come sembra testimoniare la mescolanza di elementi culturali nei corredi funebri.\nI coloni calcidesi assimilando la religiosit\u00e0 degli indigeni trasformarono la Dea Madre nelle loro divinit\u00e0 greca Demetra e Persefone, come testimoniato dai famosi acroliti teste marmoree complete di mani e piedi con il corpo composto da materiale deperibile risalenti agli anni 525-510 a.C.\nLa citt\u00e0 sembra venisse distrutta una prima volta alla fine del secolo, ad opera del tiranno di Gela, Ippocrate.\nNel 459 a.C., la citt\u00e0 venne presa e distrutta da Ducezio, condottiero dei Siculi, durante la rivolta contro il dominio greco e fu probabilmente in seguito abbandonata come centro abitato.\nDopo la disfatta di Ducezio nel 450 a.C. il territorio di Morgantina pass\u00f2 nell'orbita di Siracusa e fu in seguito ceduto a Camarina nel 424 a.C. in cambio di una somma di denaro. \nNel 396 a.C. la citt\u00e0 fu conquistato da Dionisio I, tiranno di Siracusa, durante una campagna militare per riportare le comunit\u00e0 dell'interno sotto il suo dominio.\nMa la Polis mal sopportava il giogo siracusano tanto che nel 392 a.C. ospit\u00f2 l'esercito punico guidato da Magone.\nNella guerra combattuta in Sicilia fra Dione, l'allievo del grande filosofo Platone, e suo nipote Dionisio II il giovane, Morgantina ader\u00ec alla causa del condottiero siracusano per riprendersi la propria autonomia.\nIntorno al 340 a.C. Timoleonte aveva sconfitto l'esercito punico e si era sbarazzato dei vari tiranni delle Polis: salito al potere si impadron\u00ec del territorio e la citt\u00e0 venne ricostruita sul pianoro di Serra Orlando: furono edificate le nuove mura e se ne deline\u00f2 l'assetto urbanistico a schema ortogonale, un nuovo Santuario venne eretto in onore di Demetra e Persefone e fu impiantato l'Ekklesiasterion con il Bouleterion.\nLa popolazione aument\u00f2 parecchio con l'arrivo di nuovi coloni dalla Grecia.\nAgatocle chiedendo ed ottenendo l'aiuto di soldati di Morgantina conquist\u00f2, nel 317 a.C., Siracusa e fece realizzare l'agor\u00e0 di Morgantina. Il massimo splendore fu quindi raggiunto nel III secolo a.C. durante il lungo regno di Gerone II (275-215 a.C.) e la citt\u00e0 arriv\u00f2 a contare circa abitanti. Durante la prima guerra punica, Morgantina insieme a tutta la Sicilia orientale sotto Gerone II fu alleata dei Romani.\nMorto Re Gerone II, durante la seconda guerra punica Morgantina e le altre citt\u00e0 siciliane passarono dalla parte dei cartaginesi (Tito Livio): \nInfatti il giovanissimo Geronimo, nominato Re dal Consiglio dei 15 saggi istituito dal nonno Gerone II, sconfess\u00f2 l'alleanza con Roma e ricevette alcuni emissari di Annibale il grande (IV Barq) i due fratelli Ippocrate ed Epicide (di origini siracusane).\nMorto Geronimo a Leontini nel 213 a.C. a Siracusa venne istituita la cosiddetta quarta Repubblica dal Senato ma il potere assoluto era nelle mani di Ippocrate ed Epicide che cercarono di fronteggiare le legioni romane guidate dal Console Claudio Marcello.\nMorgantina diventata la base operativa della lega siculo-punica si sbarazz\u00f2 del presidio romano e nella zecca furono coniate parecchie monete della serie SIKELIOTAN.\nAttraverso le fonti storiche sappiamo che l'esercito punico di Imilcone (mandato da Annibale) e quello siracusano di Ippocrate trovarono rifugio entro le mura fortificate di Morgantina. \nLa citt\u00e0 non si arrese neanche dopo la caduta di Siracusa nel 212 a.C. e fu assediata e distrutta nel 211 a.C., da Marco Cornelio Cethego che la consegn\u00f2 all'ispanico Merico e ai suoi mercenari ispanici quale premio per avere permesso al Console Claudio Marcello la conquista di Siracusa, difesa da Archimede.\nAnche la serie di monete di bronzo HISPANORUM coniate durante il dominio di Moerico sono servite agli studiosi per dimostrare la scoperta scientifica come pure i denarii romani emessi prima del 211 a.C.\n Dopo la conquista romana le mura vennero abbattute e l'abitato si restrinse notevolmente, ma la citt\u00e0 continu\u00f2 a vivere come importante nodo commerciale per la produzione di terrecotte nelle fornaci e soprattutto per la produzione di cereali (grano, orzo), dell'olio e del vino ricavato dalla famosa Vite Murgentina. (Marco Porcio Catone - Columella - Plinio il Vecchio).\nVenne costruito al centro dell'Agor\u00e0 il Macellum e molti edifici pubblici (Bouleterion-Pritaneo) furono utilizzati dai conquistatori romani come tabernae e termopolium.\nIn breve la Polis venne progressivamente trasformata in un oppidum romano utilizzato dalle varie legioni di passaggio per la Sicilia.\nDiodoro Siculo ricorda che a Morgantina, che si era anch'essa ribellata come Henna (Enna), venne tenuto prigioniero Euno, capo della rivolta servile del 135 a.C., repressa dalle legioni romane.\nAnche nella seconda guerra servile, (105-101 a.C.), Morgantina venne assediata dal capo dei ribelli Salvio e forse venne temporaneamente conquistata.\nSembra abbia parteggiato per Sesto Pompeo nella sua lotta contro Ottaviano, ma Strabone, poco dopo, la ricorda tra le citt\u00e0 scomparse e i dati archeologici confermano che, intorno al 30 a.C., essa venne gradualmente abbandonata. In Sicilia, in quegli anni, subirono il medesimo destino svariate antiche citt\u00e0, ne sono un esempio Abacena e Phoinix.\nI resti.\nI resti furono individuati per la prima volta alla fine del XIX secolo dall'archeologo Paolo Orsi e inizialmente la citt\u00e0 venne identificata con \"Herbita\". Il ritrovamento di alcune monete in bronzo e la concordanza dei dati archeologici con le notizie riportate dalle fonti permisero quindi il riconoscimento con l'antica Morgantina. La zona archeologica occupa un'area di oltre venti ettari.\nDella citt\u00e0 ellenistica restano nell'area recintata notevoli resti: diversi edifici pubblici, per lo pi\u00f9 articolati intorno alla piazza dell'Agor\u00e0 (ginnasio o \"sto\u00e0 nord\"), \"sto\u00e0 orientale\" e \"occidentale\", il pritaneo, l'\"ekklesiasterion\", il duplice \"santuario dell'Agor\u00e0\", il granaio pubblico, la \"Grande Fornace\", il teatro o \"koilon\" e il Macello romano e importanti case di abitazione, riccamente ornate da mosaici (case \"del Capitello dorico\", \"del Mosaico di Ganimede\", \"della Cisterna ad arco\", \"delle Antefisse\", \"dei Capitelli tuscanici\", \"del Magistrato\", e ancora, la \"Casa Fontana\" e la \"Casa sud-est\").\nLe altre emergenze, pur servite da sentieri, non sono visitabili senza una competente guida. \u00c8 prevista la realizzazione di un parco con corsi preordinati, pannelli informativi ed attrezzature ricettive turistiche.\nI numerosi reperti provenienti dagli scavi sono conservati nel Museo di Aidone.\nL'agor\u00e0.\nA lato di un'ampia strada in acciottolato che costituiva l'asse viario centrale della citt\u00e0, si notano i resti degli edifici pubblici del centro politico ed amministrativo della polis, disposti intorno alla piazza principale o agor\u00e0, che occupa un pianoro delimitato da due rilievi ad ovest (pi\u00f9 esattamente sud-ovest) e ad est (nord-est), e seguendo il dislivello naturale, \u00e8 suddivisa in una piazza alta, verso nord (nord-ovest), delimitata da portici (\"sto\u00e0i\") su tre lati, e una piazza bassa verso sud (sud-est).\nSul lato nord l'agor\u00e0 \u00e8 limitata da un lungo portico, di circa identificato come \"gymnasium\" (ginnasio), luogo destinato alle attivit\u00e0 sportive dei giovani. Sul portico si affacciavano vari ambienti di servizio (spogliatoi e bacini per le abluzioni). Fu realizzato nel III secolo a.C., sotto il regno di Gerone II.\nAlla sua estremit\u00e0 orientale sono stati rimessi in luce (1982-1984) i resti di una fontana monumentale (ninfeo) a doppia vasca, preceduta da un'ampia scalinata ed ornata con colonne a fregi dorici. Costruita verosimilmente nella seconda met\u00e0 del III secolo a.C., era dedicata alle Ninfe e fu distrutta violentemente, forse da un terremoto, nel corso degli ultimi anni del I secolo a.C.\nSul lato occidentale la piazza era limitata da una serie di botteghe, precedute da un altro lungo portico, le cui tracce sono oggi poco visibili. Sull'opposto lato orientale restano visibili le basi del colonnato del terzo portico (lungo ). L'edificio aveva funzioni polivalenti e poteva essere destinato a sede dell'amministrazione della giustizia popolare, a scuola e a luogo riparato d'incontro per gli affari. Alla sua estremit\u00e0 settentrionale, verso il ginnasio, sono chiaramente riconoscibili gli avanzi di un \"bouleuterion\" (luogo di riunione del consiglio cittadino) a pianta bipartita, con all'interno un muro a semicerchio e un podio rettangolare, attorno al quale dovevano essere disposti i seggi dei membri del consiglio.\nNella piazza superiore, spostato verso sud e verso est, s'incontra un edificio di epoca romana (prima met\u00e0 del II secolo a.C., con orientamento divergente da quello degli edifici ellenistici, costituito da un complesso di tredici botteghe d'uguali dimensioni, disposte sui lati nord e sud di un cortile porticato, dotato al centro di un'edicola circolare. Si tratta di un \"macellum\" o edificio per mercato, uno dei pi\u00f9 antichi conosciuti. Sul lato ovest, ove \u00e8 l'ingresso, \u00e8 inglobata un'area sacra greca preesistente, con ampio altare rettangolare\nSul lato sud della piazza superiore il dislivello con l'agor\u00e0 bassa viene superato per mezzo di una gradinata di forma trapezoidale, lasciata incompleta verso est, che veniva inoltre utilizzata per le riunioni dell'assemblea cittadina (\"ekklesiasterion\") ed \u00e8 perfettamente integrata nell'insieme urbanistico. \u00c8 qui che l'assemblea popolare della polis, si riuniva per assumere le pi\u00f9 importanti decisioni.\nLa piazza inferiore \u00e8 fiancheggiata sul lato ovest dal teatro, che si appoggia alle pendici della collina occidentale. In una prima fase, databile alla met\u00e0 del IV secolo a.C. sembra aver avuto una forma trapezoidale, mentre fu poi rifatto con cavea a ferro di cavallo, tra la fine dello stesso secolo e gli inizi del III secolo a.C., contemporaneamente alla costruzione della scalinata utilizzata come \"ekklesiasterion\", che ne riprende la forma originaria. Due corridoi laterali (\"p\u00e0rodoi\") permettono l'accesso all'\"orchestra\" (lo spazio entro il quale si muoveva il coro), chiuso dall'edificio scenico. Questo era costituito da un prospetto architettonico fisso, che doveva essere ornato da scenografie mobili sorrette da travi lignee, i cui alloggiamenti sono visibili su un grosso masso squadrato triangolare. Il teatro era dedicato a Dioniso, il cui nome compare sull'alzata di uno dei gradini, formanti la cavea. Questa, con circa quindici gradini suddivisi in pi\u00f9 settori era realizzata in modo da consentire un sorprendente effetto acustico, ancor oggi apprezzabile, ed \u00e8 sostenuta da un robusto muro di contenimento in blocchi accuratamente squadrati. Nei pressi sono visibili i resti di una conduttura d'acqua in elementi di terracotta ad incastro, provvisti di spioncino ellittico.\nAccanto al teatro e in stretta relazione con esso, in posizione elevata sorgeva il santuario di Demetra e Kore, le due divinit\u00e0 protettrici della citt\u00e0. L'edificio sacro, cui s'accede dal lato occidentale, era costituito da due settori ben distinti, articolati intorno a due cortili. Il settore settentrionale, preceduto da una vasca per le purificazioni ed una stanzetta per le offerte, comprendeva diversi ambienti, attorno all'ampio cortile in acciottolato, destinati alla sosta dei fedeli e alla produzione in loco d'oggetti votivi in terracotta, attestata anche da una ben conservata fornace nell'angolo nord-est. Il settore meridionale, destinato al culto, s'articola attorno ad un grande altare cilindrico, ancora coperto da tracce dell'originario intonaco. Accanto ad esso, circondato da un basso muretto circolare, vi \u00e8 un \"bothros\" o fossa sacra, per libagioni ed offerte alle divinit\u00e0 dell'oltretomba. Al momento dello scavo vi furono rinvenute molte lucerne probabilmente legate al culto in ore notturne, frequente nel caso di divinit\u00e0 ctonie. Il cortile dell'altare era fiancheggiato ad est da un'esedra con sedili, fronteggiata da una seconda pi\u00f9 piccola sul lato opposto, destinate probabilmente alle cerimonie del culto. Vi si affaccia anche un piccolo sacello.\nA sud del santuario \u00e8 presente un secondo recinto sacro (\"temenos\") ancora a pianta trapezoidale.\nSul lato opposto orientale della piazza inferiore, ai piedi della collina, imponenti contrafforti reggono i muri perimetrali di quello che fu il granaio principale della citt\u00e0, costituito da una serie continua di magazzini, dove si raccoglieva la produzione agricola e probabilmente le tasse dovute prima a Siracusa e poi a Roma.\nAll'estremit\u00e0 settentrionale del granaio, \u00e8 visibile una ben conservata fornace. Una seconda fornace pi\u00f9 grande, a forma d'ampio cunicolo, spartito da arcate, \u00e8 visibile all'angolo sud-est dell'agor\u00e0. Essa era destinata alla produzione di terrecotte per l'edilizia (mattoni e tubi per acquedotti).\nSul pendici della collina orientale, s'incontra salendo un vasto edificio, dotato di pi\u00f9 stanze ed ampio cortile pavimentato in cotto e affacciato sulla sottostante pubblica piazza. Secondo la ricostruzione fattane dagli archeologi si tratta di un \"prytaneion\" (pritaneo), luogo destinato al magistrato supremo della citt\u00e0 e che ospitava il fuoco sacro. Sono visibili tre grossi conci incavati per alloggiarvi capaci anfore per la conservazione dell'acqua e del vino, e il basamento di un forno domestico, con i mattoni ancora anneriti.\nI Quartieri residenziali.\nAd est dell'agor\u00e0 si trova un quartiere residenziale.\nProseguendo oltre il pritaneo si trovano in cima alla collina i resti della Casa del Capitello dorico (o Casa del Saluto, per un'iscrizione di benvenuto realizzata sul pavimento), anch'essa affacciata dall'alto sull'agor\u00e0.\nGli ambienti si articolano simmetricamente ai lati di un peristilio centrale che, oltre a dar luce agli ambienti interni, permetteva la raccolta dell'acqua piovana, convogliandola in due cisterne. Le colonne del peristilio sono realizzate con mattoni appositamente sagomati in forma anulare (tecnica utilizzata per contenere i costi e supplire alla mancanza di pietra adatta localmente).\nPer i pavimenti fu largamente utilizzato il cocciopesto, ottenuto mescolando cocci di terrecotte al cementizio, abbellito da disegni geometrici realizzati in tessere di pietra bianca.\nAll'angolo sud della collina orientale affiorano i resti della Casa di Ganimede con grande peristilio rettangolare colonne scanalate e capitelli di stile dorico.\nSono conservate due piccole stanze, ricostruite dagli archeologi con intonaco dipinto in rosso sulle pareti, tuttora ben conservate, e pavimenti a mosaico, tra i pi\u00f9 antichi dell'arte ellenistica in Magna Grecia (III secolo a.C.).\nIl primo riproduce il ratto di Ganimede ed il secondo un meandro prospettico, preceduto da un riquadro con un nastro annodato e foglie d'edera, simboli della vittoria in una competizione sportiva o letteraria.\nLa dimora, appartenente all'epoca geroniana, venne riutilizzata dopo la presa della citt\u00e0 da parte dei Romani e divisa in due parti con un muro che attraversava il peristilio.\nSulle pendici dell'opposta collina occidentale, raggiungibile costeggiando i resti delle fortificazioni a sud dell'abitato, si trova un secondo quartiere residenziale, non ancora interamente scavato, che mostra chiare evidenze dell'impianto urbanistico regolare ed ortogonale di Morgantina, articolato su una serie d'isolati d'uguali dimensioni ().\nLungo le strade che separano gli isolati correvano stretti canali di drenaggio, per lo smaltimento delle acque piovane.\nProcedendo da sud verso nord, s'incontra una grande dimora di ben ventiquattro stanze, molto verosimilmente appartenuta ad uno dei governanti della citt\u00e0 (da qui il nome di Casa del Magistrato).\nVi s'accede da un ampio ingresso sul lungo muro orientale ed \u00e8 divisa nettamente in due settori: quello privato a nord e quello di rappresentanza a sud.\nQuest'ultimo si articola sui due lati di un cortile porticato, su cui si affacciano un atrio preceduto da due colonne, con pavimento riccamente decorato, ed una grande sala quadrata (triclinio) con lo spazio sufficiente per nove klinai (triclini), destinata a ricevimenti e banchetti.\nUno stretto corridoio a destra dell'atrio immette nella parte privata, ove un secondo peristilio disimpegna le numerose camere che lo circondano. In epoca romana, la casa fu frazionata ed occupata da un vasaio, le cui fornaci, ancora integre, sono visibili all'angolo nord-ovest.\nOltre questa casa una grande arteria centrale in acciottolato, larga , con direzione ovest-est, divide il quartiere in due settori.\nLungo il suo percorso si incontra per prima la Casa dei Capitelli tuscanici, disposta su pi\u00f9 livelli e rimaneggiata nel corso del I secolo a.C., con l'inserimento d'elementi architettonici di tradizione italica.\nUn cortile delimitato da quattro colonne ne costituiva ad est l'atrio monumentale, mentre un lungo e stretto peristilio la chiudeva ad ovest.\nAffiancata ad essa \u00e8 la Casa sud-ovest, articolata attorno ad un peristilio a dodici colonne, sul quale si apre un soggiorno esposto a sud, costituito da un vano centrale di e due vani simmetrici laterali, il tutto pavimentato con un raffinato cocciopesto, arricchito da meandri di tessere bianche e da stelle a pi\u00f9 colori.\nL'isolato successivo comprende quattro case, la prima delle quali, detta Casa delle Botteghe, fu trasformata in epoca romana con l'inserimento di pi\u00f9 \"tabernae\" (negozi), composti da un vano per la vendita ed un retrostante deposito.\nSegue la Casa del Palmento, che conserva i resti di un locale per la produzione di olio, e quindi la Casa Pappalardo, con peristilio a dodici colonne e splendidi pavimenti a mosaico.\nRisale alla met\u00e0 del III secolo a.C. e misurava ben .\nLungo il muro perimetrale est della casa, \u00e8 visibile l'estremit\u00e0 del canale fognario che serviva tutto l'isolato. L'ultima delle abitazioni portate alla luce in questo settore \u00e8 la Casa delle quarantaquattro monete d'oro, dove venne rinvenuto un ripostiglio monetale con monete dell'epoca di Filippo II di Macedonia (359-336 a.C., di Alessandro Magno\n(336-323 a.C.) di Agatocle (304-289 a.C.) di Icetas (287-280 a.C.) di Pirro 280-278 a.C.).\nSulla parte pi\u00f9 settentrionale della collina si trova un altro isolato, met\u00e0 del quale \u00e8 occupato dalla Casa della cisterna ad arco, con ingresso sul lato occidentale e con ambienti dai pavimenti a mosaico articolati attorno a due peristili.\nLa grande sala di soggiorno (\"tablinium\") affacciata sul peristilio meridionale \u00e8 stata ricostruita per proteggerne l'intonaco dipinto delle pareti ed il mosaico pavimentale; sulla parete occidentale \u00e8 conservata l'imboccatura di una cisterna, con volta in conci squadrati e vasca in terracotta.\nDai resti di una scala si \u00e8 desunta l'esistenza di un secondo piano, presente in pi\u00f9 di una casa di Morgantina. Altre due abitazioni, molto meno lussuose (Casa delle antefisse e Casa sud-est), completano l'isolato, ma i resti allo stato attuale sono poco leggibili.\nAll'ingresso del sito archeologico sono stati collocati alcuni mulini familiari, costituiti da due elementi ad incastro in pietra lavica, moltissimi esemplari dei quali sono stati rinvenuti fra gli arredi delle case d'abitazione.\nResti sulla collina della Cittadella.\nLa collina, ad est del pianoro su cui sorge la citt\u00e0, a circa un chilometro, \u00e8 il sito dell'antica citt\u00e0, distrutta da Ducezio, i cui edifici, non ancora del tutto identificati, occupano i terrazzamenti a nord e ad ovest. Sulla sommit\u00e0 sono i resti di un tempio dalla pianta assai allungata, databile alla seconda met\u00e0 del VI secolo a.C.,\nLa ripida pendice orientale \u00e8 occupata da una serie di tombe a camera scavate nella roccia e, in pi\u00f9 tratti, sono anche visibili tracce delle mura di fortificazione, costituite da due cortine in pietra, riempite all'interno di terriccio.\nMonetazione.\nLa monetazione di Morgantina copre un arco di tempo, che s'estende dal V al II secolo a.C., ed \u00e8 una delle pi\u00f9 interessanti delle citt\u00e0 del centro della Sicilia, sia per la variet\u00e0 di tipologia dei coni, sia per l'alto livello artistico dell'incisione.\nUna piccola litra d'argento (circa ) con una spiga di grano e la scritta MORCA\u0418TINA venne coniata negli anni 465-460 a.C. poco prima della conquista di Ducezio \nLa moneta di bronzo coniata dalla zecca che divenne il simbolo della polis siculo-ellenizzata \u00e8 quella con Athena elmata con la scritta greca MORGANTINON e il leone che sbrana il cervo, una simbologia che richiama non solo le divinit\u00e0 Demetra e Persefone (vds. Acroliti- Santuario centrale) ma anche il programma politico del condottiero Dione (l'allievo di Platone) che sbarc\u00f2 in Sicilia con il suo esercito nel 357 a.C. e chiese l'aiuto dei morgantini per combattere il nipote Dionisio il giovane.\nSi possono identificare tre fasi, una di tipo greco, nel V e nel IV secolo a.C. (MO\u03a1\u0393ANTIN\u03a9N), una seconda fase durante la seconda guerra punica con monete siceliote-puniche (SIKELIOTAN) ed una dei mercenari Iberici (HISPANORVM).\nLe diverse emissioni contrassegnano le tappe fondamentali della storia politica ed economica della citt\u00e0: la citt\u00e0 sicula di Ducezio, la rifondazione sotto Timoleonte di Corinto e Agatocle, lo sviluppo urbanistico e la ricchezza sotto Re Gerone II, la resistenza antiromana ai tempi della seconda guerra punica e la conquista romana. Al tempo dell'alleanza siculo-punica, vennero coniate monete con l'iscrizione \"dei Sicelioti\" (SIKELIOTAN).\nLa metrologia adottata, sino al 213 a.C., \u00e8 quella propria delle citt\u00e0 greche in Sicilia, che utilizzarono come unit\u00e0 di misura la \"litra\", frazionabile in dodici once e corrispondente ad un quarto di dracma.\nMorgantina \u00e8 l'unica citt\u00e0 interna dell'isola, che abbia emesso un tetradramma durante il periodo di Agatocle (317-289 a.C.), moneta che, per il suo alto valore, testimonia una notevole potenza economica.\nBibliografia.\nin italiano\nin inglese"}
{"id": "116217", "revid": "125222359", "url": "https://it.wikipedia.org/wiki?curid=116217", "title": "Idrossiapatite", "text": "L'idrossiapatite \u00e8 un minerale avente composizione chimica Ca10(PO4)6(OH)2, facente parte del gruppo delle apatiti e contiene un gruppo OH. I cristalli di idrossiapatite hanno la forma di un prisma molto sottile dalla forma esagonale, il colore del minerale \u00e8 variabile e nelle forme pi\u00f9 comuni si trova in giallo pallido.\nL'idrossiapatite \u00e8 anche prodotta e riassorbita da tessuti organici, questa infatti \u00e8 uno dei componenti principali delle ossa trovandosi sotto forma di sali di calcio: CaCO3 (carbonato di calcio), Ca3(PO4)2 (fosfato di calcio) e CaF2 (fluoruro di calcio).\nL'idrossiapatite ha durezza 5 e peso specifico che varia da 2,9 a 3,2.\nIl calcio pu\u00f2 essere presente in natura anche sotto forma di Ca5(PO4)3(OH) (apatite), che di solito si scrive Ca10(PO4)6(OH)2 per evidenziare che la cella elementare contiene due unit\u00e0 di formula.\nIl gruppo OH\u2212 pu\u00f2 essere sostituito dallo ione fluoruro (F\u2212), dallo ione cloruro (Cl\u2212) o dal carbonato (CO).\nCristallizza secondo una struttura cristallina esagonale; ha una densit\u00e0 relativa (rispetto all'acqua) di 3,08 ed \u00e8 al 5\u00ba posto della scala di durezza di Mohs.\nLa polvere di idrossiapatite pura \u00e8 bianca; tuttavia questo minerale pu\u00f2 apparire in natura in altre colorazioni (marrone, gialla, verde).\nL'idrossiapatite \u00e8 il principale costituente minerale del tessuto osseo e dei denti (smalto, dentina). Il 99% del calcio presente nell'organismo umano \u00e8 immagazzinato nel tessuto osseo sotto forma di idrossiapatite. \nUtilizzi in medicina.\nL'idrossiapatite pu\u00f2 essere usata come riempitivo per sostituire ossa amputate, oppure come rivestimento per stimolare la crescita ossea all'interno di impianti protesici.\nAnche se questo minerale pu\u00f2 essere presente anche in altre fasi (con una formula chimica simile o addirittura identica), l'interazione che si crea con il corpo pu\u00f2 variare molto.\nGli scheletri di corallo possono essere trasformati in idrossiapatite se sottoposti ad alte temperature; la loro struttura porosa consente una rapida compressione a spese di uno sforzo meccanico iniziale. Le alte temperature inoltre neutralizzano eventuali molecole organiche, potenziali portatrici di malattie.\nAlcuni impianti dentari moderni sono rivestiti di idrossiapatite allo scopo di stimolare l'osteointegrazione (ma questa \u00e8 solo un'ipotesi ancora non confermata da sufficienti evidenze sperimentali).\nDi recente \u00e8 stato sperimentato un dentifricio con microcristalli di idrossiapatite (carbonato idrossiapatite zinco-sostituita), che potrebbe favorire una riduzione delle microfratture presenti sullo smalto dentale e ridurre la sensibilit\u00e0 dentinale.\nProtesica ossea.\n\u00c8 in fase avanzata di sperimentazione la possibilit\u00e0 di trasformare il rattan in una struttura biomimetica simil-ossea composta da carbonato-idrossiapatite, sottoponendo il legno a trattamenti ad alte pressioni e temperature. I campioni cos\u00ec ottenuti esibiscono una spiccata attitudine biomimetica nei confronti del tessuto osseo, con una porosit\u00e0 molto simile a quella del tessuto spugnoso dell'osso, capace di ospitare gli osteoblasti e di permettere il loro insediamento e la loro trasformazione in osteociti. Campioni cos\u00ec ottenuti sono stati utilizzati in vivo, in impianti protesici su cavie animali, in sostituzione di larghe porzioni di osso. L'obiettivo finale \u00e8 il suo utilizzo nell'impianto osseo umano, per la risoluzione delle conseguenze di gravi traumi o severe mutilazioni."}
{"id": "116221", "revid": "2935", "url": "https://it.wikipedia.org/wiki?curid=116221", "title": "Olismo", "text": "L'olismo (dal greco \u1f45\u03bb\u03bf\u03c2 \"h\u00f2los\", cio\u00e8 \u00abtotale\u00bb, \u00abglobale\u00bb) \u00e8 una posizione teorica (in ambito filosofico e scientifico, contrapposta al riduzionismo) secondo la quale le propriet\u00e0 di un sistema non possono essere spiegate esclusivamente tramite le sue singole componenti, poich\u00e9 la sommatoria funzionale delle parti \u00e8 sempre maggiore, o comunque differente, delle medesime parti prese singolarmente.\nUn tipico esempio di struttura olistica \u00e8 l'organismo biologico: un essere vivente, in quanto tale, va considerato sempre come una complessa unit\u00e0-totalit\u00e0, non riducibile ad un semplice assemblaggio delle sue parti costituenti. A differenza di una macchina, dove sono le singole parti a formare e spiegare il tutto in senso deterministico, \u00e8 solo a partire da un principio superiore che nell'organismo vivo \u00e8 possibile comprendere lo sviluppo dei suoi aspetti secondari.\nStoria.\nPer quanto in Occidente l'olismo venga formalmente teorizzato soltanto nel XVII secolo con il panteismo di Baruch Spinoza, e prima di lui da Giordano Bruno, esso si fonda sostanzialmente sulle concezioni filosofiche precedenti. Gi\u00e0 rispetto al dualismo di Platone tra spirito e corpo, Aristotele aveva riunificato la forma e la materia in un tutt'uno chiamato \u00absinolo\u00bb, fondando l'ordine della natura sull'unit\u00e0 per \"analogia\". Col neoplatonismo di Plotino tale monismo venne esteso a livello macrocosmico, nell'ottica del quale ogni aspetto della realt\u00e0 \u00e8 reso vivo e interconnesso da una comune Anima del mondo, di cui la corrispondenza universale tra l'Uno e il molteplice si contrapponeva radicalmente all'atomismo meccanicistico.\nSi trattava di una concezione, quella neoplatonica, affine alle filosofie orientali sorte sin dal XIII secolo a.C.. Le filosofie indiane sono infatti tutte di stampo olistico, e l'olismo \u00e8 uno degli elementi di base di tutta la speculazione filosofica orientale, quale si ritrova anche in Cina nel taoismo, che si origina a partire dal VI secolo a.C. circa. Una sua esplicita definizione ebbe luogo invece in Occidente solamente dal XX secolo, basandosi su una tradizione riferibile appunto al neoplatonismo.\nTra i precursori, in qualche misura, anche Johann Wolfgang von Goethe, che convert\u00ec in forma scientifica le suggestioni mistico-olistiche del pensiero tardo-medievale, pu\u00f2 essere considerato un pensatore olistico. Nella sua \"Teoria dei colori\", infatti, la luce bianca non viene ritenuta una mera somma delle frequenze elettromagnetiche dei suoi componenti (i differenti colori dell'iride), bens\u00ec un principio originario chiamato \"Urph\u00e4nomen\", secondo una visione olistica rivalutata in generale dal Romanticismo. Anche nel \"Faust\" del resto egli non manca di irridere le teorie meccaniciste della vita:\nDescrizione.\nLa parola, insieme all'aggettivo olistico, \u00e8 stata coniata negli anni venti da Jan Smuts (1870-1950), uomo politico, intellettuale e filosofo sudafricano, autore di \"Holism and Evolution\" (\"Olismo ed evoluzione\"), del 1926. Essendo Smuts un convinto evoluzionista, l'olismo \u00e8 secondo lui anche esprimibile come il frutto strutturale di un'\"evoluzione emergente\", dove la complessit\u00e0 strutturale che ne deriva in un ente non \u00e8 riducibile ai suoi aggregati. Secondo l'\"Oxford English Dictionary\", Smuts ha definito l'olismo come: \u00ab...la tendenza, in natura, a formare interi che sono pi\u00f9 grandi della somma delle parti, attraverso l'evoluzione creativa\u00bb.\nL'olismo, esprimibile anche come \"non-riduzionismo\", \u00e8 a volte descritto come l'opposto del riduzionismo. Pu\u00f2 anche essere considerato opposto all'atomismo, per quanto l'uno non escluda affatto l'altro. Gli atomi, infatti, come elementi-base del complesso, non escludono affatto che l'assemblato possegga prestazioni superiori alla somma delle propriet\u00e0 degli assemblati. L'olismo come dottrina si oppone in ogni caso alla logica della \u00abframmentazione\u00bb.\nTipologie di olismo.\nEssendo un approccio generale o forma di pensiero, l'olismo si pu\u00f2 applicare a molte discipline o ambiti. L'olismo ontologico, ad esempio, sostiene che la realt\u00e0 \u00e8 fondamentalmente fatta di interi. L'olismo confermativo nella filosofia della scienza, d'altro canto, significa semplicemente che le teorie scientifiche dovrebbero essere confermate o confutate nella loro interezza, piuttosto che in singoli aspetti (si veda la tesi di Duhem-Quine). Altre forme di olismo includono l'olismo sociale, metodologico, etico, semantico, di significato e tipologico. Quanto al cosiddetto olismo originario, si tratta di una scienza dei cicli e le sue pi\u00f9 grandi applicazioni si hanno proprio nelle pratiche orientali come l'agopuntura.\nOlismo ontologico.\nNell'opera \"Il fantasma nel sistema\", Arthur Koestler ha teorizzato che l'esistenza consista in una vasta gerarchia di sottoinsiemi, detti oloni, che egli chiama olarchia. I tipi di insiemi costituiscono i livelli di organizzazione del sistema. Questi livelli includono, ad esempio, quark, protoni, atomi, molecole, organelli, cellule, tessuti, organismi, popolazioni. Quindi, un vasto organismo su larga scala come la biosfera non pu\u00f2 essere compreso solo studiandone gli elementi, ma deve essere visto come un'entit\u00e0 a s\u00e9 e studiato attraverso i differenti livelli gerarchici, considerando le relazioni tra i diversi elementi. Quest'ontologia di Koestler \u00e8 stata paragonata alla Grande Catena dell'Essere.\nIl filosofo Ken Wilber ha approfondito notevolmente la teoria di Koestler. Secondo lui \u00ab...ci sono infinite tartarughe in alto e in basso\u00bb, per dire che le gerarchie di sottoinsiemi continuano nell'infinitamente grande e nell'infinitamente piccolo. Nel suo libro \"Sesso, Ecologia, Spiritualit\u00e0\", Wilber definisce 20 caratteristiche che tutti gli oloni hanno in comune. Queste includono le propriet\u00e0 di autotrascendenza, autodissoluzione e, a vari gradi, coscienza.\nIl pensiero dei sistemi \u00e8 strettamente correlato all'olismo ontologico. Secondo la teoria dei sistemi, i fenomeni come la vita, la mente e la coscienza sorgono solo all'interno di sistemi. Questo significa che non possono essere spiegati soltanto dallo studio delle cellule, degli atomi o delle particelle subatomiche, cos\u00ec come il sistema circolatorio non pu\u00f2 essere spiegato solo in riferimento alle cellule del sangue o alle cellule muscolari.\nOlismo in psicologia.\nKen Wilber ed i teorici della Spiral Dynamics considerano l'olismo come un particolare livello transpersonale dello sviluppo umano, conseguente al livello sistemico o integrale. Nella teoria della Spiral Dynamics, l'olismo \u00e8 il livello pi\u00f9 avanzato di sviluppo umano finora documentato. Wilber vede anche livelli pi\u00f9 elevati, mistici.\nOlismo in medicina.\nAnche la psichiatria considera l'unit\u00e0 psicofisica dell'individuo come caratteristica peculiare di base per l'indagine e la terapia psichiatrica, indagando a fondo sia il rapporto mente-corpo che quello corpo-mente (psichiatria biologica), ad es. con tutti i possibili disturbi organici come causa di disturbi o malattie mentali. \nL'approccio \"olistico\" \u00e8 una forma di medicina alternativa che sarebbe, secondo i suoi sostenitori, integrativo alla medicina, volendo affrontare in modo globale uno o pi\u00f9 determinanti di salute secondo quello che i suoi sostenitori chiamerebbero asse PNEI (psico-neuro-endocrino-immunitario). Tale approccio non considera il singolo sintomo o segno come segnale da sopprimere ad ogni costo, ma legge questi avvertimenti come segnali del corpo nel tentativo di ripristinare un equilibrio andato perso. In questo senso si cerca di controllare tali sintomi/segni senza sopprimerli, regolando l'asse immunitario, biochimico e citochimico nel perseguimento della \"restitutio ad integrum\" completa: fisica e psichica.\nLa salute globale non \u00e8 vista come semplice assenza di malattia, ma benessere globale di corpo, mente, societ\u00e0 e ambiente, e anche come un'evoluzione psicofisica. Esistono numerosi autori indipendenti che possono essere ascritti a questa corrente di pensiero, i pi\u00f9 noti dei quali sono il medico austriaco R\u00fcdiger Dahlke e la biologa canadese Claudia Rainville.\nSolo alla fine dell'Ottocento emersero i temi centrali propri della medicina olistica. Oggi vengono considerati precursori dei vari approcci olistici psicoanalisti come Georg Groddeck (1866-1934), naturopati come Edward Bach (1886-1936) e teologi come Mary Baker Eddy (1821-1910).\nOlismo semantico.\nLa dottrina filosofica che discute delle condizioni metafisicamente necessarie per cui qualche cosa abbia un significato o un contenuto.\nOlismo del contenuto.\n\u00c8 la dottrina che sostiene che le propriet\u00e0 quali \"avere un contenuto\" sono olistiche, nel senso che nessuna espressione in un linguaggio pu\u00f2 possederle a meno che molte altre (non sinonimi di questa) la posseggano.\nOlismo antropologico.\n\u00c8 la dottrina che sostiene che vi sia una connessione interna tra la propriet\u00e0 \"essere un simbolo\" e il fatto di giocare un ruolo in un sistema di convenzioni, pratiche, rituali ecc. di tipo non linguistico.\nSi pu\u00f2 anche ipotizzare la condizione opposta: proprio \"l'essere un simbolo\" impedisce di giocare un ruolo effettivo nel sistema di convenzioni, poich\u00e9 altrimenti quel simbolo apparterrebbe alla stessa gerarchia logica dell'intero.\nOlismo delle traduzioni.\n\u00c8 la posizione di chi sostiene che propriet\u00e0 come \"avere lo stesso significato di una formula nel linguaggio X\" sono propriet\u00e0 olistiche.\nOlismo tipologico.\nNella classificazione e nella tipologia, olismo significa che solo con alcune caratteristiche ben scelte un oggetto o un sistema pu\u00f2 essere riconosciuto come un tipo. Il suolo, la vegetazione, i biomi sono comunemente considerati insiemi e possono quindi essere classificati tramite una serie di caratteristiche diagnostiche (vedi ad esempio classificazione ecologica).\nOlismo nella tecnologia dell'informazione.\nL'olismo \u00e8 uno dei principi di base di ITIL un insieme di linee guida nella gestione dei servizi IT. I servizi non devono essere analizzati singolarmente ma nell'insieme.\nDibattito sull'olismo.\nLa maggior parte degli scienziati e filosofi ritengono che i concetti dell'olismo siano poco significativi nel campo biomedico e scientifico. Altri li giudicano addirittura come non corretti o come pseudoscienza. Alcune forme, comunque, come l'olismo epistemologico e confermativo, sono le correnti principali della filosofia contemporanea.\nPresso alcuni settori l'olismo viene anche considerato un nuovo tipo di approccio della ricerca scientifica, chiamato perci\u00f2 scienza olistica."}
{"id": "116223", "revid": "1186766", "url": "https://it.wikipedia.org/wiki?curid=116223", "title": "Glucuronolattone", "text": "Il glucuronolattone (detto anche acido lattone glucuronico) \u00e8 un tipo di zucchero presente naturalmente nell'uomo, prodotto dal metabolismo del glucosio nel fegato umano. \u00c8 un importante componente strutturale di pressoch\u00e9 tutti i tessuti connettivi. Il glucuronolattone si ritrova anche in molte resine vegetali. Spesso si nomina la sua tipica forma a carrozzina. \nUtilizzo commerciale.\n\u00c8 presente in molte bevande di recente introduzione comunemente conosciute come \"bevande energetiche\". La maggior parte di queste bevande energetiche contengono anche caffeina."}
{"id": "116226", "revid": "4175", "url": "https://it.wikipedia.org/wiki?curid=116226", "title": "Palazzo Madama", "text": "Palazzo Madama pu\u00f2 riferirsi ai seguenti edifici istituzionali:"}
{"id": "116227", "revid": "92723", "url": "https://it.wikipedia.org/wiki?curid=116227", "title": "Transistor bipolare a gate isolato", "text": "Il Transistor bipolare a gate isolato (sigla inglese IGBT da \"Insulated Gate Bipolar Transistor\") \u00e8 un dispositivo a semiconduttore usato come interruttore elettronico in applicazioni ad alta potenza, cio\u00e8 \u00e8 in grado di commutare alte tensioni e alte correnti. Esso pu\u00f2 essere schematizzato come il collegamento di un MOSFET e di un transistor a giunzione bipolare. Sebbene le correnti massime sopportabili dal singolo dispositivo siano inferiori a quelle del tiristore, utilizzando moduli con pi\u00f9 IGBT in parallelo si ottengono componenti capaci di commutare correnti di con tensione massima di .\nIl dispositivo abbina le caratteristiche favorevoli di un BJT e di un MOSFET; \u00e8 un dispositivo di potenza adatto a trattare correnti elevate, che abbina al pregio dell'alta impedenza di ingresso dei transistor MOS quello della bassa tensione di saturazione dei transistor a giunzione bipolare (BJT).\nIn ingresso \u00e8 presente un MOS di bassa potenza che pilota il BJT di uscita con potenza elevata. Siccome il MOS risulta interessato solo dalla bassa corrente di base del BJT, anche l'area del chip, che nei MOS di potenza \u00e8 estesa, risulta ridotta.\nIl primo brevetto su dispositivi IGBT \u00e8 del 1980, mentre i primi modelli commercializzati risalgono al 1983. Questi primi esemplari erano piuttosto lenti nella commutazione e soggetti a guastarsi facilmente (distruzione per \"latchup\"): le successive generazioni hanno migliorato molto i parametri di funzionamento ed eliminato tale vulnerabilit\u00e0. Gli IGBT di oggi commutano con la stessa velocit\u00e0 dei migliori MOSFET, tollerano molto bene i sovraccarichi e non sono pi\u00f9 soggetti al latchup. Attualmente hanno assunto grande importanza per tutte le applicazioni di commutazione di potenza in cui sono in gioco alte tensioni e correnti: praticamente tutti gli inverter di recente progettazione usano IGBT, quali ad esempio gli inverter industriali per i motori trifase, oppure nel fotovoltaico. Sono dei componenti chiave nelle automobili elettriche e ibride, in cui sono l'unica soluzione praticabile per avere unit\u00e0 di controllo motori piccole, potenti ed efficienti: la Toyota Prius sfrutta un inverter da basato su IGBT che controlla due motori/generatori collegati al pacco batterie.\nFunzionamento.\nUn transistor IGBT rimane in interdizione finch\u00e9 la tensione fra gate ed emettitore non supera il valore Vg di soglia del dispositivo. In stato di interdizione, tutta la tensione fra collettore ed emettitore \u00e8 sopportata dalla giunzione P/N- che, in virt\u00f9 del basso drogaggio della regione di deriva N-, \u00e8 molto spessa e pu\u00f2 tollerare senza problemi tensioni inverse molto alte, tipiche dei tiristori e dei triac, dell'ordine delle centinaia di volt.\nQuando la tensione del gate aumenta oltre il valore Vg la giunzione P/N- viene bypassata dal gate e il dispositivo entra in stato di conduzione. Il passaggio di corrente avviene in senso verticale attraverso la regione di deriva; in questa condizione entrano in gioco le regioni N+ e P inferiori, che insieme alla regione di deriva realizzano il transistor principale di conduzione. La regione N+ inietta portatori di carica nella regione di deriva debolmente drogata, aumentandone la conduttivit\u00e0 e migliorando il tempo di commutazione del dispositivo.\nSe si nota dal circuito equivalente gli IGBT sono delle doppiette Sziklai."}
{"id": "116229", "revid": "599013", "url": "https://it.wikipedia.org/wiki?curid=116229", "title": "Alexander Rodriguez", "text": "Biografia.\nDi origini dominicane, viene scelto al primo giro dai Seattle Mariners nel 1993 e l'8 luglio 1994, a meno di 19 anni, esordisce in Major League, in una partita contro i Boston Red Sox.\nNel 2001 passa ai Texas Rangers e l'anno successivo batte 57 fuoricampo, suo record personale. Nel 2003 viene eletto per la prima volta miglior giocatore della lega (premio poi rivinto nel 2005).\nNello stesso anno si trasferisce nella sua squadra del cuore, i New York Yankees, dove gioca sino al 2016, e con cui ha conquistato le World Series del 2009.\nIl suo record di media in battuta risale al 1996 ed \u00e8 di 0.358. \u00c8 il pi\u00f9 giovane giocatore a raggiungere il traguardo dei 500 home run: ce l'ha fatta a 32 anni e 8 giorni, superando di slancio Jimmie Foxx, che comp\u00ec l'impresa a 32 anni e 338 giorni. Rodriguez \u00e8 nell'esclusivo club dei migliori slugger di sempre, quelli che sono riusciti a colpire almeno 500 homer: \u00e8 il 22\u00ba giocatore nella storia a riuscire nell'impresa. Prima di lui hanno toccato questo traguardo altri due Yankees, poi diventati leggenda: Babe Ruth e Mickey Mantle. In tutta la carriera ha totalizzato 696 home run.\n\u00c8 stato il giocatore pi\u00f9 pagato della MLB, con 33 milioni di dollari all'anno. \u00c8 stato per anni considerato il pi\u00f9 completo ed il miglior giocatore delle Major.\nNel febbraio 2009, dopo aver negato in passato di aver fatto uso di sostanze dopanti, Rodriguez ha ammesso di aver utilizzato steroidi, dicendo che li ha utilizzati dal 2001 al 2003 per via di ci\u00f2 che ha chiamato \u00abun'enorme quantit\u00e0 di pressione\u00bb.\nNell'agosto 2013 \u00e8 stato squalificato per 211 partite per uso di sostanze vietate, a seguito di un'indagine nei confronti della clinica \"Biogenesis\" in Florida. La squalifica \u00e8 rimasta sospesa a causa dell'appello proposto da Rodriguez, all'esito del quale le giornate di squalifica sono state ridotte a 162, con la conseguenza che il giocatore ha saltato l'intera stagione 2014 di MLB.\nIl 20 giugno 2015, con un homerun, diventa il 29\u00ba giocatore di MLB ad entrare nel club delle 3000 valide. Il 12 agosto 2016 gioca la sua ultima partita di carriera nella vittoria 6-3 contro i Tampa Bay Rays.\nCon la nazionale di baseball degli Stati Uniti d'America ha disputato il World Baseball Classic 2006.\nNel febbraio 2017 ha annunciato il proprio ritiro.\nVita privata.\n\u00c8 stato sposato con la psicologa Chynthia Scurtis, da cui ha avuto due figlie, Natasha (nata il 18 novembre 2004) ed Ella (nata il 21 aprile 2008).\nNel 2007 \u00e8 stato inserito da \"People\" fra i 50 uomini pi\u00f9 belli del mondo.\nDal 2017 al 2021 ha avuto una relazione con la cantante e attrice statunitense Jennifer Lopez."}
{"id": "116231", "revid": "30610", "url": "https://it.wikipedia.org/wiki?curid=116231", "title": "Casin\u00f2 di Sanremo", "text": "Il Casin\u00f2 Municipale \u00e8 una delle tre case da gioco italiane. Ha sede nella citt\u00e0 di Sanremo, in un edificio in stile Liberty progettato dall'architetto francese Eug\u00e8ne Ferret.\nStoria.\nPrimi anni.\nVenne inaugurato il 14 gennaio 1905 ai tempi del sindaco Augusto Mombello con il nome di Kursal. Durante una delle prime serate pi\u00f9 importanti, il dott. Andrea Fileti venne assassinato in circostanze sospette. Gestito per i primi due anni dall'architetto parigino Eugene Ferret, fu un teatro dove si organizzavano feste, ricevimenti, spettacoli e concerti. Era gestito come Circolo privato in cui si poteva praticare \"I grandi e Piccoli Giochi\", come d'altronde accadeva in molte citt\u00e0 turistiche, ma senza alcuna autorizzazione ufficiale, solo con il placet delle amministrazioni locali. I primi croupier a operare all'interno della casa da gioco provenivano da Ostenda, in Belgio, dove esisteva una rinomata scuola. Nel corso degli anni si \u00e8 consolidata la professionalit\u00e0 dei croupier sanremesi, considerati tra i migliori del mondo. \nNel 1927 fu nominato podest\u00e0 della citt\u00e0 di Sanremo l'ingegnere Pietro Agosti il quale, con un lungo lavoro di tessitura, richiedendo anche l'intervento diretto di Benito Mussolini ottenne il Regio decreto del 22 dicembre 1927: esso ratific\u00f2 l'apertura annuale del Casin\u00f2 di Sanremo in cui poter praticare il gioco di azzardo in deroga alla normativa vigente Il Casin\u00f2 di Sanremo apr\u00ec ufficialmente i battenti il 21 gennaio 1928 con una serata di gala inaugurale. La concessione nel frattempo era stata affidata ufficialmente alla \"Societ\u00e0 Anonima Casin\u00f2 Municipale di Sanremo\" diretta da Luigi De Santis, banchiere, fine conoscitore del mondo artistico, teatrale, culturale e musicale dell'epoca.\nSubito fu indetta un'assemblea che deliber\u00f2 l'ampliamento dei locali creando due nuove ali, l'allestimento del salone interno in stile '500 e le due cupole laterali visibili sulla facciata.\nNumerose furono le attivit\u00e0 collaterali che si svolsero al suo interno, come il Torneo scacchistico internazionale di San Remo svoltosi nel 1930. Luigi De Santis istitu\u00ec il festival della canzone partenopea, i \"Luned\u00ec Letterari\" le rassegne di teatro, Operetta ed opera, nonch\u00e9 i pomeriggi danzanti e dedicati alla musica classica valorizzando l'Orchestra Sinfonica di Sanremo.\nDal 1913 il Casin\u00f2 ebbe anche il suo collegamento tranviario: la fermata della tranvia Ospedaletti-Sanremo-Taggia, ubicata di fronte all'edificio, era dotata di binario di raddoppio che fungeva talora, nelle ore serali, da capolinea per servizi speciali dedicati.\nIl 14 aprile 1934 la societ\u00e0 cambi\u00f2 ufficialmente nome in \"Societ\u00e0 Anonima Iniziative Turistiche\" (SAIT). Nell'ottobre dello stesso anno, a causa della morte del cavalier De Santis, le azioni passarono alla moglie Maria Strambini che nei primi mesi del 1935 le cedette al cavalier Angelo Belloni che ne assunse la direzione.\nNel giugno 1940 fu chiuso con decreto del Ministero dell'Interno per via della guerra. Riapr\u00ec a conflitto concluso.\nNel dopoguerra.\nDopo gli anni del conflitto, il casin\u00f2 riapri ufficialmente la sera del 31 dicembre 1945. Nella primavera 1948 la societ\u00e0 concessionaria CIRT (Compagnia Italiana di Ricostruzione Turismo) viene estromessa, cos\u00ec il Ministero dell'Interno il 25 febbraio 1948 commissari\u00f2 il casin\u00f2 con il prefetto Omodeo Sal\u00e8, il quale riusc\u00ec a sistemare la situazione che era precedentemente sfuggita di mano. Affianc\u00f2 alla normale gestione del casin\u00f2 molte serate mondane che richiamarono nuovamente a Sanremo la clientela del primo dopoguerra. Alla fine del 1949 la gara d'appalto vide nuovo concessionario della casa da gioco il commendator Pier Busseti.\nIl 29 gennaio 1951, nel \"Salone delle feste\" si svolse la prima edizione del Festival di Sanremo presentato da Nunzio Filogamo. Il casin\u00f2 fu sede del Festival della Canzone Italiana ininterrottamente dal 1951 al 1976; nel 1977 si spost\u00f2 al Teatro Ariston.\nIl 19 febbraio 1953, in seguito alla morte del commendator Pier Busseti, la concessione del casin\u00f2 fu affidata alla societ\u00e0 ATA dell'industriale milanese, nonch\u00e9 presidente dell'Inter, Carlo Masseroni. Il gennaio 1959 il vertice dell'ATA fu preso dall'avvocato Luigi Bertolini, proprietario dell'albergo Reale. Durante la gestione Bertolini scoppi\u00f2 uno scandalo di tangenti che travolse l'amministrazione comunale, tra cui il sindaco Viale. Il 16 febbraio 1969 il casin\u00f2 fu commissariato, le gestioni si alternarono alla organizzazione diretta del Comune, che avvenne negli anni Ottanta. Il 1\u00ba dicembre 2001 fu istituita la societ\u00e0 Casin\u00f2 Spa, il cui unico socio \u00e8 attualmente il Comune di Sanremo. Casin\u00f2 Spa ha rilanciato la Casa da Gioco sanremese, polo di intrattenimento, sede di eventi internazionali e di manifestazioni culturali di grande livello. \u00c8 rinomata l'offerta di ristorazione gestita dalla societ\u00e0 internazionale Elior."}
{"id": "116233", "revid": "831312", "url": "https://it.wikipedia.org/wiki?curid=116233", "title": "Giro d'Italia 2003", "text": "Il Giro d'Italia 2003, ottantaseiesima edizione della \"Corsa Rosa\", si svolse in 21 tappe dal 10 maggio al 1\u00ba giugno 2003, per un percorso totale di 3\u00a0489,5 km. Fu vinto dall'italiano Gilberto Simoni.\nVenne trasmesso in tv su Raitre e in radio da Rai Radio 1.\nResoconto degli eventi.\nDopo il primo arrivo in salita il Giro sembr\u00f2 incanalarsi verso una lotta serrata fra Garzelli e Simoni. Quest'ultimo per\u00f2 strapp\u00f2 la maglia rosa al rivale nella tappa appenninica con arrivo a Faenza, e da l\u00ec controll\u00f2 agevolmente la gara, aggiudicandosi anche tre tappe. Petacchi si aggiudic\u00f2 sei tappe, le prime per lui al Giro, eguagliando il Cipollini del 2002. Ultimo Giro per Marco Pantani, che dopo due stagioni buie riusc\u00ec a fare una buona corsa classificandosi quattordicesimo, dopo essere rimasto a lungo nelle prime posizioni.\nLa gara si apr\u00ec con le tappe per i velocisti: Alessandro Petacchi vinse a Lecce, Catania e Avezzano tenendo la maglia rosa per sei giorni, poi il simbolo del primato pass\u00f2 a Stefano Garzelli, primo sul Terminillo davanti a Gilberto Simoni. Si torn\u00f2 in pianura e questa volta il re delle volate fu, come nel 2002, Mario Cipollini, che con i due successi di Arezzo e Montecatini Terme (18 e 19 maggio) eguagli\u00f2 e super\u00f2 il record assoluto di 41 tappe vinte al Giro, primato detenuto da Alfredo Binda.\nIl giorno dopo a Faenza la tappa and\u00f2 al norvegese Kurt Asle Arvesen; Simoni attacc\u00f2 per\u00f2 a sorpresa sul Monte Casale, stacc\u00f2 Garzelli e lo super\u00f2 nella generale prendendogli la maglia rosa. Poi, sulle Alpi, consolid\u00f2 il primato vincendo le tappe dello Zoncolan (monte inedito al Giro, affrontato dal versante di Sutrio) e dell'Alpe di Pampeago, guadagnando in entrambe lo occasioni una quarantina di secondi sul rivale. Intanto Petacchi vinse sui traguardi di Marostica, Pavia e Asti e aggiunse altre tre tappe al bottino del Giro 2003 (alla fine saranno sei i suoi trionfi).\nSi torn\u00f2 sulle Alpi, in Piemonte. La tappa di Chianale, sotto la pioggia, risult\u00f2 decisiva: sulla discesa del Sampeyre Marco Pantani, in quel momento decimo, e Garzelli caddero, e al traguardo Simoni, secondo dietro a Frigo, riusc\u00ec a guadagnare loro 16'01\" e 5'10\" rispettivamente, ipotecando la corsa (quel giorno 34 atleti conclusero fuori tempo). L'indomani Pantani tent\u00f2 pi\u00f9 volte di andare all'attacco, ma Simoni gli rimase a ruota e anzi and\u00f2 a batterlo sull'arrivo di Cascata del Toce. Fu quella l'ultima prestazione di livello per Pantani \u2013 chiuder\u00e0 il Giro al quattordicesimo posto \u2013 prima della morte, avvenuta nel febbraio 2004. Simoni invece sal\u00ec sul podio finale con Garzelli e il giovane ucraino Jaroslav Popovy\u010d, terzo."}
{"id": "116240", "revid": "729019", "url": "https://it.wikipedia.org/wiki?curid=116240", "title": "5. SS-Panzer-Division &quot;Wiking&quot;", "text": "La 5. SS-Panzer-Division \"Wiking\" fu una divisione, inizialmente motorizzata e successivamente corazzata, delle Waffen-SS durante la Seconda guerra mondiale.\nStoria.\nLa 5. SS-Panzer-Division \"Wiking\" fu costituita nel dicembre 1940: inizialmente denominata \"Germania\", venne rinominata \"Wiking\" nel gennaio 1941. Il mese successivo, un gruppo di volontari finlandesi venne aggregato alla divisione; cos\u00ec formata, gli uomini iniziarono l'addestramento nel campo dell'esercito di Heuberg, addestramento concluso nell'aprile del 1941.\nTrasferita sul Fronte Orientale, la divisione venne assegnata al Gruppo d'armate Sud, e inviata a Tarnapol in Galizia il 29 giugno 1941, impressionando i generali della Wehrmacht per l'aggressivit\u00e0 e la destrezza nell'assalto. In agosto la \"Wiking\" si trovava lungo il Dnepr, nel tentativo di stabilire una testa-di-ponte; ben presto le prime unit\u00e0 corazzate riuscirono a sfondare la resistenza sovietica e a raggiungere Dnepropetrovsk e poco dopo Rostov; con il sopraggiungere dell'inverno, la divisione prese posizione lungo la linea del fiume Mius.\nLa successiva offensiva tedesca della primavera ed estate del 1942 spinse la divisione in pieno Caucaso, nel tentativo di raggiungere i campi petroliferi intorno a Baku, dove rimase fino alla primavera dell'anno successivo. In questo periodo, come normalmente avveniva per tutti i reparti militari tedeschi, diverse unit\u00e0 vennero trasferite: primo fra tutti il Reggimento \"Nordland\", che divenne il nucleo per la nuova divisione \"Nordland\", in seguito anche i reparti estoni e lituani furono trasferiti nella nuova divisione.\nNell'ottobre 1943 la divisione fu trasformata in divisione corazzata. Con il rafforzamento della potenza militare sovietica, nell'estate e nell'autunno del 1943, la divisione venne dapprima impegnata nell'area di Charkiv e del fiume Dnepr, e, successivamente, col collasso della linea del Dnepr la Wiking rimase intrappolata nella sacca di Korsun'-\u0160ev\u010denkivs'kyj insieme ad elementi dell'8\u00aa armata di W\u00f6hler, e si ritrov\u00f2 a giocare un ruolo chiave nei successivi tentativi di sfondamento, uscendone, per\u00f2, stremata.\nI pochi superstiti della sacca di Korsun'-\u0160ev\u010denkivs'kyj vennero riuniti per formare un \"Kampfgruppe\" (gruppo di combattimento) e vennero trasferiti in Polonia per un periodo di riposo; allo stesso tempo per\u00f2 i sovietici continuarono nella loro marcia di avvicinamento alla Germania, pertanto la \"Wiking\", insieme con la \"Totenkopf\", la 19. Panzer-Divisione della Wehrmacht e la 1. Fallschirm-Panzer-Division \"Hermann G\u00f6ring\" della Luftwaffe, riusc\u00ec, a fronte di sacrifici immani, a contenere i sovietici sulla Vistola e a impedir loro di raggiungere immediatamente Varsavia, stabilizzando il fronte fino alla fine del gennaio 1945.\nLa \"Wiking\" abbandon\u00f2 la zona di Varsavia nel dicembre 1944 e trasferita a sud, nel tentativo di rompere l'accerchiamento intorno a Budapest e di liberare i 45.000 soldati tedeschi che vi erano rimasti intrappolati. Due settimane di aspri combattimenti non riuscirono a migliorare la situazione, consumando uomini e materiali, per cui la divisione venne trasferita a ovest della capitale ungherese, per arginare l'avanzata sovietica, venendo impegnata in diverse operazioni difensive, fino in Cecoslovacchia, dove si arrese in parte agli americani, in parte ai sovietici nel maggio 1945.\nReparti stranieri.\nLa divisione \"Wiking\" non fu conosciuta solamente per l'audacia e la combattivit\u00e0 dei propri uomini, ma anche per il gran numero di soldati non tedeschi, molti dei quali volontari provenienti da diversi paesi dell'Europa Occidentale e nordica. Questa la lista, per nazionalit\u00e0, degli uomini impegnati:\nDecorati con la Croce di Cavaliere.\nIn totale furono 55 gli uomini decorati con la Croce di Cavaliere della Croce di Ferro.\nL'insegna divisionale.\nL'insegna divisionale \u00e8 caratterizzata da uno scudo appuntato, che presenta un intaglio al cantone sinistro del capo, di nero alla bordura d'argento a un cerchio solare (Sonnenrad) destrorso anch'esso alla bordura d'argento.\nIl Sonnenrad, svastica solare, simbolo runico di origine antico norvegese, utilizzato come simbolo della Societ\u00e0 Thule, caratterizzava i reparti delle SS formati da personale proveniente dai Paesi del nord Europa. Il medesimo simbolo appare infatti nell'insegna della 11. SS-Freiwilligen-Panzergrenadier-Division Nordland, oltre che nell'insegna del corpo di Schalburg, ramo delle Allgemeine-SS formato da personale di origine danese."}
{"id": "116244", "revid": "6923", "url": "https://it.wikipedia.org/wiki?curid=116244", "title": "Aleksandar \u0110or\u0111evi\u0107", "text": "Carriera.\nGiocatore.\nFiglio di Bratislav, un allenatore di fama continentale, Aleksandar cresce nelle giovanili del Partizan Belgrado, con cui vince una Coppa Kora\u0107, tre titoli nazionali e un'Eurolega, vinta proprio grazie ad una sua tripla allo scadere nella finale contro lo Joventut Badalona. Questa esperienza al Partizan \u00e8 stata inframezzata da una breve apparizione nei Boston Celtics, senza peraltro nessuna presenza.\nNel 1992 \u00e8 all'Olimpia Milano, dove vince un'altra Kora\u0107 da grande trascinatore. Rimarr\u00e0 a Milano fino al 1994, anno in cui passa alla Fortitudo Bologna, guidata allora da Sergio Scariolo, per 2 campionati disputati ad altissimi livelli.\nSegue nel 1996 l'esordio nell'NBA, con 8 partite nei Portland Trail Blazers, ma negli USA Djordjevic non convince e si trasferisce quindi in Spagna, dove gioca dapprima a Barcellona, vincendo due campionati e una Coppa Kora\u0107, poi al Real Madrid, dove vince uno scudetto (2000).\nNel 2003 torna in Italia accasandosi alla Scavolini Pesaro. Con la squadra raggiunge la finale di Coppa Italia contro la Benetton Treviso che vede quest'ultima vincitrice, chiude in quarta posizione la classifica regolare, utile per la qualificazione all'Eurolega, e arriva alle semifinali dei play-off, dove verr\u00e0 sconfitto dalla Montepaschi Siena, poi campionessa.\nA met\u00e0 della stagione successiva torna all'Olimpia Milano, con la quale il 16 giugno 2005 perde lo scudetto in finale contro la Fortitudo Bologna, con un tiro all'ultimo decimo di secondo del fortitudino Rub\u00e9n Douglas, passato alla storia, poich\u00e9 gli arbitri hanno convalidato il tiro scoccato nel finale grazie all'instant replay, introdotto proprio nel corrente anno dalla Lega Basket. Poco dopo annuncia il suo ritiro.\nCon la nazionale della Jugoslavia e poi della Serbia e Montenegro ha vinto tre Europei, un Mondiale e un argento alla XXVI Olimpiade.\nAllenatore.\nClub.\nNel gennaio 2006, intraprende la carriera di allenatore: pur senza essere in possesso del patentino, viene chiamato dall'Olimpia Milano per prendere il posto di Lino Lardo, esonerato. Alla prima partita da coach esordisce strapazzando i campioni d'Europa in carica del Maccabi Tel Aviv con un vantaggio di 23 punti alla sirena finale. Ha ottenuto un 7\u00ba posto finale e accedendo ai play-off, ma uscendo dagli stessi ai quarti di finale in gara-5 contro la Benetton Treviso.\nNella successiva stagione 2006-07 porta Milano al terzo posto nella regular season con eliminazione in semifinale dei play-off, come in semifinale termina la partecipazione alla Coppa Italia.\nIl 2 luglio 2011 viene nominato allenatore della Benetton nell'ultima stagione della societ\u00e0 nei campionati maggiori.\nA giugno 2015 viene nominato allenatore del Panathinaikos da dove poi viene esonerato nel maggio successivo a seguito dell'eliminazione in Eurolega.\nNell'estate 2016 diventa allenatore del Bayern di Monaco.\nL'11 marzo 2019 torna ad allenare in Italia subentrando a Pino Sacripanti come coach della Virtus Bologna. Nella prima partita disputata sotto la guida del coach serbo, la squadra bolognese ha surclassato Le Mans per 81-58 negli ottavi di Champions League.\nIl 5 maggio 2019 conquista la Champions League battendo in semifinale il Bamberg per 67-50 e in finale l\u2019Iberostar Tenerife per 73-61.\nDopo quattro sconfitte consecutive in casa nel campionato italiano 2020-21 e il mancato esordio di Marco Belinelli contro la Dinamo Sassari viene esonerato dalla Virtus il 7 dicembre 2020, per poi essere reintegrato alla guida della squadra il giorno successivo. Al termine della stagione 2020-2021 guida la Virtus alla conquista del sedicesimo scudetto ottenuto con lo straordinario punteggio di 4-0 nei playoff ai danni dell'Olimpia Milano.\nIl 31 luglio 2021 firma un contratto triennale come allenatore del Fenerbah\u00e7e Spor Kul\u00fcb\u00fc (pallacanestro maschile) \nNazionale.\nDal novembre 2013 diventa allenatore della Nazionale serba con cui partecipa ai Mondiali 2014, portando la squadra a meritarsi il 2\u00ba posto e la medaglia d'argento contro gli Stati Uniti nella finale, giocata il 14 settembre 2014. Ai successivi Europei del 2015 perde la finale per il terzo posto battuto dalla Francia.\nGuida la nazionale ai XXXI Olimpiade nel 2016 dove conquista la medaglia d'argento sconfitto in finale dagli USA.\nSuccessivamente la squadra perde anche gli Europei 2017 in finale contro la Slovenia.\nAi Mondiali 2019 la Serbia arriva come la favorita del torneo dopo gli Stati Uniti; tuttavia la squadra viene sorprendentemente eliminata ai quarti di finale dall'Argentina. La squadra termine con un deludente 5\u00ba posto e lui rassegna le sue dimissioni al termine della competizione."}
{"id": "116245", "revid": "124829006", "url": "https://it.wikipedia.org/wiki?curid=116245", "title": "L'uomo in fuga", "text": "L'uomo in fuga (titolo originale \"The Running Man\") \u00e8 un romanzo di fantascienza scritto da Stephen King e pubblicato con lo pseudonimo di Richard Bachman nel 1982.\nIn Italia il romanzo venne pubblicato per la prima volta il 22 gennaio 1984 nella collana fantascientifica \"Urania\" (n. 962), ma sono state numerose le successive ristampe.\nNel 1987 dal libro \u00e8 stato liberamente tratto un film, \"L'implacabile\", con protagonista Arnold Schwarzenegger.\nIl romanzo \u00e8 strutturato in 101 capitoli intitolati, come un conto alla rovescia, da \"Meno 100...\" a \"... 000\".\nTrama.\nIl romanzo \u00e8 ambientato nel XXI secolo, nel 2025, teatro di una vita da incubo in cui la televisione tridimensionale domina totalmente la mente e le funzioni umane.\nSecondo il testo, a quel tempo \u00e8 obbligatorio possedere una tiv\u00f9 in ogni casa, anche se \u00e8 ancora concesso spegnerla (in questo pi\u00f9 ottimista di 1984 di George Orwell: ogni abitante deve avere uno schermo e non pu\u00f2 spegnerlo).\nI giochi televisivi sono agghiaccianti: devono esserlo per distrarre la gente dall'orrore della realt\u00e0, una realt\u00e0 che \u00e8 difficile dimenticare e dalla quale solo il superficiale sfarzo dello show pu\u00f2 temporaneamente salvare. Al posto di film e telefilm, in cui tutto era \"finto\" e i protagonisti erano attori che recitavano una parte, ora la TV trasmette vicende reali.\nIl protagonista, Ben Richards, ha bisogno di soldi per la figlia Cathy, affetta da polmonite. Non volendo che la moglie Sheila continui a prostituirsi per pagare le bollette, Richards si presenta alla \"Games Federation\", casa di produzione di molte gare violente in TV. I partecipanti vincono soldi se sopravvivono ai \"giochi\" in cui vengono coinvolti, ad esempio un cardiopatico dovr\u00e0 rispondere a una serie di domande mentre corre su un cilindro rotante (\"il Macinadollari\"). Dopo rigorosi test, fisici e mentali, Richards \u00e8 selezionato per il pi\u00f9 importante di questi giochi, \"L'uomo in fuga\".\nPer giocare, Richards \u00e8 dichiarato nemico dello Stato e quindi rilasciato. Gli sono concesse 12 ore di vantaggio prima che un gruppo di persone chiamato \"i cacciatori\" (una sorta di addestratissimo corpo di polizia) inizi a cercarlo per ucciderlo. I partecipanti guadagnano 100 dollari per ogni ora in cui sopravvivono, 500 per ogni poliziotto che uccidono, ed un miliardo di dollari se riescono a sopravvivere per l'intero mese (cosa cui nessuno si \u00e8 mai neppure avvicinato). Ma il gioco non \u00e8 limitato solo a questi giocatori \u2014 la TV paga i cittadini d'America per segnalazioni del fuggitivo, o per informazioni che portino direttamente alla sua fine. Il \"fuggitivo\" pu\u00f2 andare ovunque nel mondo, se riesce a viaggiare in modo anonimo. Ogni giorno il corridore deve girare due brevi filmati che deve spedire allo show. Se non lo fa l'erogazione del premio viene interrotta. Qui si nasconde il fallimento dei precedenti partecipanti: nonostante il presentatore giuri il contrario, non appena una cassetta viene ricevuta, i cacciatori sanno immediatamente (dal bollo postale) la posizione approssimativa del fuggitivo. Appena viene catturato, il partecipante viene ucciso in diretta TV. Generalmente, ci sono due giocatori rilasciati contemporaneamente, una riserva in caso che il primo venga ucciso troppo presto.\nRichards riesce ad evitare i cacciatori per pi\u00f9 di nove giorni, viaggiando da New York a Boston, fino a raggiungere Portland, nel Maine. Durante una violenta caccia, in cui Richards viene ferito, prende un ostaggio, Amelia Williams, come scudo fino all'aeroporto di Portland. Nonostante Amelia non conosca Richards e rifiuti di credere alla sua storia, lo aiuta a prolungare la sua sopravvivenza. Richards si ritrova in un faccia a faccia con il capo dei cacciatori, Evan McCone, e, tentando di ottenere un aereo, dichiara di avere addosso molto esplosivo.\nRichards si imbarca, portando Amelia e McCone con s\u00e9, ma in questo modo si tradisce e fa scoprire alla Rete (che lo spia con un congegno piazzato sull'aereo) che non possiede esplosivi. Divenuto il recordman di sopravvivenza, a Richards viene fatta una proposta: gli viene offerto il posto di Capo Cacciatore, quello di Evan McCone. Ma altre novit\u00e0 lo aspettano. Poco dopo aver iniziato il gioco, Sheila e Cathy sono state assassinate (si suppone a opera di alcuni clienti violenti della donna). Dopo lo shock iniziale, e con l'assicurazione che il suo nuovo ruolo lo aiuter\u00e0 a vendicarsi degli assassini, Richards accetta.\nMa ha una crisi di coscienza. Non volendo diventare uno degli uomini che ha iniziato ad odiare, Richards uccide quasi tutti sull'aereo, ferendosi mortalmente durante la lotta. D\u00e0 un paracadute ad Amelia e la fa lanciare prima che l'aereo si schianti sul Quartier Generale della Federazione.\nGenesi dell'opera.\nNell'introduzione, King dichiara di aver scritto il libro nell'arco di 72 ore.\nNel saggio \"\" (2000) afferma di averlo scritto in una settimana."}
{"id": "116247", "revid": "767487", "url": "https://it.wikipedia.org/wiki?curid=116247", "title": "Duane Woodward", "text": "Carriera.\nEsce dal Boston College nel 1998, dopo un ultimo anno con 15,4 punti, 4,3 rimbalzi e 5,1 assist a partita.\nGioca poi in Austria, Francia, Germania, Cipro, Venezuela e nella lega USBL negli USA.\nNell'estate 2004 \u00e8 stato ingaggiato dal Roseto Basket, dove ha tenuto una media di 15,4 punti nella serie A italiana.\nNel 2005-06 ha militato nella MontePaschi Siena, con cui ha accumulato 19 presenze con una media di 9,8 punti a incontro.\nNella stagione successiva \u00e8 stato ingaggiato dalla Siviglia Life Wear Teramo."}
{"id": "116253", "revid": "1543377", "url": "https://it.wikipedia.org/wiki?curid=116253", "title": "Caodaismo", "text": "Il caodaismo o Cao \u0110\u00e0i (nome ufficiale \"Chiesa della Terza Rivelazione\"), cio\u00e8 \"luogo elevato\", o secondo altre versioni \"Grande Palazzo\", \u00e8 un nuovo movimento religioso fondato nel 1926 presso Tay Ninh (Vietnam meridionale) da Ngo Van Chieu e da altri discepoli dell'Essere Supremo. I fondatori di questo culto sostenevano di avere ricevuto, nel corso di una seduta spiritica, una rivelazione da Dio, il quale ordin\u00f2 loro di creare una nuova religione sincretica mescolando vari elementi di dottrine religiose orientali e occidentali.\nStoria.\nLa storia di tale Chiesa, concretamente, inizia nel 1919 quando Ngo Van Chieu, funzionario dell'amministrazione coloniale francese e spiritista praticante, coordinava una serie di esperimenti con diverse ragazze medium. In varie sedute si manifest\u00f2 un'entit\u00e0 chiamata \"Cao Dai\", che si present\u00f2 come la somma divinit\u00e0. Sempre in una seduta spiritica, la notte di Natale del 1925, fu indicato che si doveva procedere alla fondazione della Chiesa e che ne doveva diventare il primo pontefice, l'anziano mandarino Le Van Trung.\nDottrina e pratica religiosa.\nI caodaisti credono in un unico Dio, il quale ha fondato le principali religioni del mondo, quali lo Zoroastrismo, l'ebraismo, l'induismo, il taoismo, il confucianesimo, lo shintoismo, il buddhismo, il cristianesimo, l'islamismo e il Sikhismo.\nLa pratica religiosa caodaista si fonda su preghiere, culto degli antenati, non-violenza (per quanto, fino ad un recente passato, la Chiesa Cao Dai aveva delle proprie milizie armate private, che hanno svolto un ruolo nelle varie guerre civili indocinesi) e vegetarianesimo allo scopo di ottenere una rinascita favorevole tramite reincarnazione o, meglio ancora, entrare in paradiso e sottrarsi al ciclo di vita e di morte.\nI \"santi\" o \"spiriti guida\" o epifanie (manifestazioni) del divino, nel caodaismo sono diversi. Tra loro si ricordano in particolare: la divinit\u00e0 indiana Krishna, il mitico conquistatore preistorico tartaro dell'Indocina, nonch\u00e9 inventore delle arti marziali, l'imperatore Huang Vong, Mos\u00e8, Buddha, Laozi, Confucio, Ges\u00f9, Maometto, sant'Antonio Abate, Giovanna d'Arco, Victor Hugo, il poeta francese, celeberrimo in tutta l'Asia, Li Bai e il presidente cinese Sun Yat-sen. Dio viene rappresentato come un occhio divino.\nIl luogo di culto per eccellenza di questa religione \u00e8 la cattedrale di Tay Ninh, un capolavoro dell'architettura costruito durante il periodo coloniale. La volta della cattedrale viene sostenuta da 18 pilastri a forma di drago che discendono avvolti al pilastro in tutta la sua lunghezza e con il capo all'altezza dei fedeli.\nIl caodaismo presenta un'organizzazione sacerdotale simile a quella della Chiesa cattolica con un papa, cardinali, vescovi e preti, inoltre, caso pi\u00f9 unico che raro tra le fedi che hanno, in qualche modo, un legame con la Bibbia, i medium. Alle donne \u00e8 permesso di raggiungere la carica di cardinale.\nGli aderenti credono che la dottrina, il simbolismo e l'organizzazione del caodaismo siano stati comunicati direttamente da Dio, esattamente come \u00e8 stata guidata da Dio la costruzione del Tay Ninh Holy See.\nDiffusione.\nI seguaci del caodaismo in Vietnam sono circa 7-8 milioni, a cui si aggiungono 30.000 fedeli (soprattutto di origine vietnamita) negli Stati Uniti, in Europa e in Australia.\nInfluenza culturale.\nIl carattere militante della Chiesa, sottolineato appunto dalla presenza della milizia privata, oltre all'atmosfera di mistero dovuta alla presenza dell'elemento spiritico, hanno ispirato anche alcune opere di fantasia, tra cui il romanzo di fantascienza del 1957 \"Le navi di Pavlov\" di Frederik Pohl e il romanzo \"Un americano tranquillo\" (1955) di Graham Greene, da cui, nel 1958 fu tratto il celebre film omonimo con Giorgia Moll, e di cui \u00e8 stata girata nel 2002 una nuova versione. Una larga parte di tale romanzo narra dei tentativi, da parte delle varie fazioni indocinesi, di stringere legami con la Chiesa Cao-Dai, al fine di ottenere l'appoggio delle milizie controllate da tale Chiesa."}
{"id": "116260", "revid": "554814", "url": "https://it.wikipedia.org/wiki?curid=116260", "title": "Deschutes", "text": "Deschutes era il nome in codice di un progetto alla base di 2 differenti processori Intel, arrivato sul mercato nel corso del 1998: era alla base della seconda generazione della CPU Pentium II (ed era quindi il successore del core Klamath) e del primo \"Pentium II Xeon\", il capostipite di una lunga generazione di processori Xeon, pensati da Intel per i server a 32 bit, e che andava di fatto a succedere al Pentium Pro.\nCaratteristiche tecniche.\nProcesso produttivo.\nLe differenza tra Deschutes e il suo diretto predecessore, Klamath, erano relativamente ridotte e risiedevano soprattutto nell'adozione del nuovo processo produttivo a 250 nm (a differenza del precedente a 350 nm) che consent\u00ec di diminuire in maniera tangibile il consumo di energia e quindi la temperatura di esercizio, grazie anche all'abbassamento del voltaggio di alimentazione che era sceso a soli 2 V, rispetto ai 2,8 V del modello precedente.\nOltre alle maggiori frequenze di funzionamento venne aumentato anche il bus, portato a 100 MHz, e che ora non costituiva pi\u00f9 un \"collo di bottiglia\" alle prestazioni della CPU come era invece accaduto per la generazione precedente. Anche per Deschutes venne utilizzato lo Slot 1 per collegare il processore alla scheda madre, in luogo del tradizionale socket. Ci\u00f2 era reso necessario dal fatto che la cache L2, pari ancora a 512 KB, era posizionata all'esterno del die del processore, su una scheda elettronica chiamata SECC (acronimo di \"Single Edge Connector Cartdrige\"), e funzionava alla met\u00e0 della frequenza del processore.\nDiverse velocit\u00e0 per la cache.\nLa velocit\u00e0 dei chip della cache aveva differenti velocit\u00e0 a seconda della frequenza del processore e, pi\u00f9 precisamente, i moduli usati nelle CPU a 333 MHz e 350 MHz avevano chip da 5,5 ns (nanosecondi), il modello a 400 MHz utilizzava chip da 5 ns, mentre il pi\u00f9 veloce a 450 MHz sfruttava moduli da 4,4 ns.\nAlcuni modelli \"strozzati\".\nPur avendo dismesso la produzione di Pentium II Klamath alla fine di agosto 1998, Intel fu costretta a utilizzare alcuni esemplari costruiti secondo il nuovo progetto, facendoli funzionare a clock inferiore (pur potendo funzionare a frequenze pi\u00f9 alte) e cio\u00e8 a 266 MHz e 300 MHz, a causa della pressante richiesta del mercato per queste frequenze.\nLa variante per i server: Pentium II Xeon (Drake).\nCome detto prima, venne progettata anche una specifica versione di Deschutes che divent\u00f2 la base della nuova CPU Xeon dedicata ai server di fascia media; tale versione era conosciuta anche con il nome in codice Drake, e commercialmente come \"Pentium II Xeon\"; infatti, solo dal progetto Foster, Intel decise di abbandonare il riferimento al processore desktop da cui deriva lo Xeon in questione. Tale versione, operante alle frequenze di clock di 400 MHz e di 450 MHz, era dotata di una cache L2 direttamente saldata sulla SECC e non sul die (come avveniva nelle cpu Celeron Mendocino), operante alla stessa frequenza di clock del processore (e non alla met\u00e0 della frequenza di clock come nei Pentium II tradizionali) ed era disponibile in tagli variabili da 512 KB fino a ben 2 MB, una quantit\u00e0 enorme per l'epoca, resa disponibile proprio dalla mancata integrazione nel die del processore. La connessione alla motherboard avveniva invece per mezzo dello Slot 2, non compatibile meccanicamente ed elettronicamente con lo Slot 1.\nChipset supportati.\nIl chipset utilizzato per le versioni di Deschutes indirizzate ai Pentium II, era l'i440BX che rispetto al precedente i440LX usato per Klamath poteva supportare il nuovo BUS a 100 MHz. Quello per le versioni Xeon, era o l'i440GX per i sistemi biprocessore, oppure l'i440NX per i sistemi a 4 vie.\nModelli arrivati sul mercato.\nLa tabella seguente mostra i modelli di Pentium II e Pentium II Xeon, basati sul core Deschutes, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quelle complete contenute nelle pagine del Pentium II e dello Xeon.\"\nI successori.\nNel settore desktop, Deschutes fu al tempo stesso il migliore esponente della famiglia Pentium II e il suo tramonto, dato che era ormai evidente la necessit\u00e0 di un rinnovamento sostanziale del processore; il suo successore fu Katmai, il primo Pentium III, presentato il 26 febbraio 1999.\nNel settore server, dopo il Pentium II Xeon Deschutes (o meglio, Drake), arriv\u00f2 il Pentium III Xeon Tanner, derivato da Katmai, il 17 marzo 1999. In realt\u00e0 non apportava grandi differenze rispetto a Deschutes, se non alcuni affinamenti tecnici che permisero l'aumento del clock massimo, arrivato a 600 MHz."}
{"id": "116261", "revid": "31886", "url": "https://it.wikipedia.org/wiki?curid=116261", "title": "Covington (Intel)", "text": "Il primo processore Intel Celeron, aveva nome in codice Covington e ha fatto il suo debutto nell'aprile del 1998 con la versione a 266 MHz, seguita a breve da quella a 300 MHz.\nCaratteristiche tecniche.\nProcesso produttivo.\nSi trattava fondamentalmente di un Pentium II con core Deschutes, quindi costruito a 0.25 micron (250 nm) sprovvisto della cache L2 da 512 KB e dotato della sola cache L1 da 32 KB; questa scelta progettuale, mirante a contenere i costi e a lanciare la soluzione Slot 1 anche per il segmento pi\u00f9 economico dei personal computer, ha portato ad un notevole abbassamento delle prestazioni, rispetto ai Pentium II di pari frequenza, con calcoli interi, mentre in virgola mobile il calo di prestazioni \u00e8 stato decisamente inferiore. Il numero di transistor era stato ridotto a 7,5 milioni e l'area del core era di circa 131 mm\u00b2\nTecnologie implementate.\nEssendo basato interamente sul progetto Deschutes, Covington ne ereditava tutte le altre caratteristiche (esclusa la cache) quindi offriva il supporto alle istruzioni MMX.\nModelli arrivati sul mercato.\nLa tabella seguente mostra i modelli di Celeron, basati su core Covington, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Celeron.\"\nIl successore.\nDate le scarse prestazioni il successo di pubblico \u00e8 stato decisamente scarso e Intel \u00e8 passata velocemente all'evoluzione basata sul core Mendocino dopo pochi mesi, nell'agosto 1998."}
{"id": "116263", "revid": "33689", "url": "https://it.wikipedia.org/wiki?curid=116263", "title": "Mendocino (Intel)", "text": "Il Celeron 300A e 333, meglio noti con il nome in codice di Mendocino, sono microprocessori messi in commercio da Intel alla fine del mese di agosto 1998, a seguito dell'insuccesso commerciale della prima CPU Celeron, basata su core Covington (che era privo di cache L2). \nCaratteristiche tecniche.\nProcesso produttivo.\nIl core Mendocino era in sostanza una versione ridotta del core Deschutes alla base della seconda generazione dei processori Pentium II. \"Ridotta\" in quanto Mendocino implementava solo 128 KB di cache L2, invece dei 512 KB inseriti in Deschutes. Vi era per\u00f2 una differenza sostanziale, nelle 2 cache oltre alla diversa dimensione. In Mendocino essa era inserita direttamente \"on die\" (e non sulla SECC), ovvero era interna al core della CPU e funzionava alla stessa frequenza di clock del processore (nei Pentium II invece, essendo esterna, essa funzionava alla met\u00e0 della frequenza della CPU). La cache L1 invece era rimasta sempre di 32 KB.\nTecnologie implementate.\nDerivando dal core Deschutes, Mendocino vantava le stesse tecnologie implementate, vale a dire solo il supporto alle istruzioni MMX.\nIl primo vero Celeron.\nLe prestazioni di questa CPU erano pressoch\u00e9 equivalenti a quelle di un Pentium II di pari clock, infatti la ridotta dotazione di cache veniva compensata dal raddoppio della frequenza di funzionamento grazie all'implementazione \"on die\". Con un totale di 19,2 milioni di transistor su un singolo chip, Mendocino si rivel\u00f2 ben difficoltoso e costoso da produrre, ma Intel gest\u00ec in maniera perfetta questo ambizioso progetto.\nCome detto prima, il primo modello di Celeron basato su questo core era cloccato a 300 modesti MHz, ma era veloce quasi il doppio, a parit\u00e0 di clock, rispetto al Covington. Per distinguerlo dal precedente modello, Intel lo chiam\u00f2 300A. Nonostante gli altri Celeron Mendocino non avessero la \"A\" nella sigla, alcuni si riferiscono col nome \"Celeron-A\" a tutti gli appartenenti a questa categoria.\nLe innovazioni/rivoluzioni del nuovo Celeron.\nQuesto microprocessore fu inoltre la prima CPU commercializzata in grandi numeri ad utilizzare della cache L2 integrata sul chip: questa \u00e8 difficile da produrre (soprattutto la secondaria, che deve essere di dimensioni maggiori della L1 per ottenere buone prestazioni), ma offre grandi benefici in quanto \u00e8 molto pi\u00f9 veloce rispetto a quanto sarebbe se montata su un chip individuale. Allora le CPU usavano in genere cache L2 installata sulla scheda madre o su uno slot, facile da produrre, economica, e facile da scalare ad ogni grandezza, che variava tra 512 KB e 1 MB; la velocit\u00e0 tra 66 MHz e 100 MHz.\nIl Pentium II aveva una cache L2 piuttosto veloce montata su un supporto speciale accanto al processore stesso, la SECC. Questa schedina aggiuntiva, su cui veniva saldata la CPU vera e propria e il cui compito era anche quello di interfacciare il processore con la motherboard, era comunque costosa e imponeva limiti pratici alla grandezza della cache per contenere in parte i costi, ma consentiva maggiori velocit\u00e0. La capacit\u00e0 tipica di tale cache era di 512 KB, e la velocit\u00e0 era la met\u00e0 di quella del processore. Mendocino disponeva invece di soli 128 KB, ma funzionanti a piena velocit\u00e0 (generalmente 300 MHz).\nLa maggiore velocit\u00e0 non faceva assolutamente rimpiangere la minore capacit\u00e0, e il Celeron fu un successo, soprattutto tra gli esperti. Fu presto scoperto che con l'overclock di un Celeron 300A su una scheda madre di fascia alta lo si poteva portare fino a 450 MHz, semplicemente aumentando la velocit\u00e0 del BUS dai 66 MHz predefiniti ai 100 MHz, che altrimenti erano appannaggio solo della seconda generazione di Pentium II. A questa velocit\u00e0 Mendocino poteva competere, come detto anche prima, con i processori pi\u00f9 veloci sul mercato.\nVia via, furono messi in commercio nuovi Celeron a 333 MHz, 366 MHz, 400 MHz, 433 MHz, 466 MHz, 500 MHz, e 533 MHz. Possedevano tutti un FSB a 66 MHz, che non era un grosso problema con i 300 MHz, ma lo divenne con l'aumentare della velocit\u00e0, e i Mendocino dai 433 MHz in su erano pi\u00f9 decenti che buoni dato che a queste frequenze la ridotta velocit\u00e0 del BUS diventava un \"collo di bottiglia\". Successivamente furono prodotte anche versioni da 400 e 450 MHz con bus a 100 MHz.\nQuesto processore ebbe anche un derivato per i portatili, a velocit\u00e0 di 266 MHz, 300 MHz, 333 MHz, 366 MHz, 400 MHz, 433 MHz, e 466 MHz.\nVarianti di Socket.\nMendocino aveva un nuovo involucro: i primi modelli erano costruiti per lo Slot 1 dei Pentium II, ma successivamente arrivarono anche le versioni per il Socket 370 PPGA. Le versioni su Slot 1, comunque era stato introdotto solo per includere la cache del Pentium II e aveva problemi di connessione con le schede madri. Data la natura a chip singolo dei Celeron, lo Slot 1 fu abbandonato con la produzione dei processori a 466 MHz. Alcune aziende producevano adattatori per inserire processori basati su socket in schede madri con attacco slot, detti Slocket.\nDi questo processore ne \u00e8 stata progettata anche una versione per un altro tipo di socket; tale socket era compatibile meccanicamente, ma non elettricamente, con il Socket 7 delle CPU Pentium MMX, AMD K6 e AMD K6-2, pertanto necessitava comunque la progettazione e produzione di nuove schede madri. All'inizio non era chiaro se questo tipo di soluzione sarebbe stata utilizzata veramente da Intel, infatti tutto dipendeva dal successo o meno di AMD con la CPU AMD K6-III (pensata per motherboard Socket 7).\nModelli arrivati sul mercato.\nLa tabella seguente mostra i modelli di Celeron, basati su core Mendocino, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Celeron."}
{"id": "116266", "revid": "1543377", "url": "https://it.wikipedia.org/wiki?curid=116266", "title": "Armando Diaz", "text": "Biografia.\nGiovinezza ed esordi nell'esercito.\nDi lontane origini spagnole da parte di padre, Armando Vittorio Antonio Giovanni Nicola Diaz nacque a Napoli nel palazzo al numero 22 di strada Cavone a Sant'Eframo nuovo, oggi via Francesco Saverio Correra, in sezione Avvocata. Figlio dell'ufficiale di Marina ingegnere del Genio Navale Don Ludovico, nativo di Gaeta e di Donna Irene dei baroni Cecconi, Armando fu avviato giovanissimo alla carriera militare come allievo dell'Accademia militare d'artiglieria di Torino, dove divenne ufficiale. \nPrese servizio nel 1884 al 10\u00ba Reggimento di artiglieria da campo, e dal 1890 al 1\u00ba Reggimento di artiglieria da campo col grado di capitano. Nel 1894 frequent\u00f2 la Scuola di guerra, classificandosi primo, due anni dopo (23/IV/1896, cf. annotazione su atto di nascita) spos\u00f2 a Napoli Sarah De Rosa-Mirabelli. Dal 1895 al 1896 serv\u00ec nello Stato Maggiore, nella segreteria del generale Alberto Pollio, e nel 1899 fu promosso maggiore, comandando per 18 mesi un battaglione del 26\u00ba Reggimento fanteria.\nTenente colonnello nel 1905, pass\u00f2 dopo alcuni anni alla Divisione di Firenze come capo di Stato Maggiore. Nel 1910, durante la guerra italo-turca, comand\u00f2 il 21\u00ba fanteria e l'anno dopo il 93\u00ba Reggimento fanteria in Libia, che era rimasto improvvisamente senza comando. Sempre in Libia, a Zanzur, fu ferito nel 1912.\nPrima guerra mondiale.\nSotto Cadorna.\nNel 1915, alla dichiarazione di intervento dell'Italia nella prima guerra mondiale, Luigi Cadorna lo nomin\u00f2 generale di brigata, con incarico al Corpo di Stato Maggiore come addetto al comando supremo del reparto operazioni. Ma nel giugno del 1916 chiese di essere destinato a un reparto combattente. Promosso generale di divisione, gli fu affidato il comando della 49\u00aa Divisione nella 3\u00aa Armata, e nell'aprile del 1917 assunse la carica superiore al XXIII Corpo d'armata. Questo breve periodo prima di Caporetto gli valse la medaglia d'argento al valor militare per una ferita riportata alla spalla.\nA capo dell'esercito e difesa del Piave.\nLa sera dell'8 novembre 1917 fu chiamato, con Regio Decreto, a sostituire Luigi Cadorna nella carica di capo di Stato Maggiore dell'esercito italiano. Egli disse in proposito: \u00abAssumo la carica di capo di Stato Maggiore dell'esercito. Conto sulla fede e sull'abnegazione di tutti\u00bb. E ancora, sulla condizione dell'esercito: \u00abL'arma che sono chiamato a impugnare \u00e8 spuntata: la rifaremo\u00bb.\nRecuperato quello che rimaneva dell'esercito italiano dopo la disfatta di Caporetto, organizz\u00f2 la resistenza sul fiume Piave e sul monte Grappa, da dove si ricollegava poi al vecchio fronte sull'altopiano di Asiago e nel Trentino meridionale. L'esercito italiano pot\u00e9 cos\u00ec godere di un fronte di combattimento pi\u00f9 corto rispetto al passato di circa 170 chilometri dove poter concentrare le proprie armate facilitando cos\u00ec la sua difesa. Gli uomini schierati sul monte Grappa (punto chiave strategico per la difesa italiana) poterono inoltre approfittare delle grandi opere d'ausilio che in previsione di una disfatta simile a quella verificatasi a Caporetto erano state fatte erigere gi\u00e0 da Cadorna all'indomani della \"Strafexpedition\" (una camionabile dalla pianura alla vetta, una strada campestre, due teleferiche e un impianto di sollevamento dell'acqua. Il tutto rientrante nell'importante arteria denominata strada Cadorna). Diaz poteva schierare solo 33 divisioni intatte e pronte al combattimento, circa met\u00e0 di quelle disponibili prima di Caporetto. Per rimpinguare i ranghi si ricorse alla mobilitazione dei diciottenni della classe 1899 (i cosiddetti \"Ragazzi del '99\") e per il febbraio 1918 altre 25 divisioni erano state ricostituite. Entro l'8 dicembre 1917 sei divisioni francesi e cinque britanniche con artiglieria e unit\u00e0 di supporto (in tutto circa 130.000 francesi e 110.000 britannici) erano affluite in Italia e, sebbene non entrate subito in azione, funsero da riserva strategica permettendo al Regio Esercito di concentrare le proprie truppe in prima linea.\nRistrutturazione dell'esercito.\nAl momento della sua nomina a capo dell'esercito Diaz aveva 11 anni meno di Cadorna e un'esperienza diretta della guerra di trincea del Carso (cosa che mancava al predecessore). Non \u00e8 sorprendente quindi che avesse un'idea molto pi\u00f9 realistica e moderna della condotta della guerra. Memore dell'esperienza nello Stato Maggiore di Cadorna, decentr\u00f2 molte funzioni ai sottoposti, riservandosi un ruolo di controllo ed appoggiandosi ai due sotto-capo di Stato Maggiore (vice-comandante) che lo affiancavano, i generali Gaetano Giardino (rimosso nel febbraio del 1917) ma soprattutto Pietro Badoglio. I continui siluramenti dei comandanti sotto Cadorna avevano favorito la salita di grado di ufficiali giovani all'interno dell'esercito creando quindi un ambiente pi\u00f9 pronto ad accettare i radicali cambiamenti che Diaz aveva in mente di attuare. Il nuovo Comando supremo dell'esercito italiano sotto Diaz fu meglio organizzato (il generale napoletano fu probabilmente aiutato in questo dalla sua carriera pre-bellica negli uffici dello stato maggiore dell'esercito) dando fiducia ai collaboratori ed ai sottoposti. Fu favorita la cooperazione e lo spirito di squadra venendo attribuite ad ognuno responsabilit\u00e0 concrete e definite. Fu potenziato il servizio informativo dell'esercito retto dal colonnello Odoardo Marchetti, che divenne un elemento decisivo nella pianificazione delle operazioni, mentre l'Ufficio Operazioni, retto dal colonnello Ugo Cavallero, assicur\u00f2 poi il controllo effettivo di quanto accadeva al fronte, grazie anche a una rete di ufficiali di collegamento, come non succedeva sotto Cadorna. Diaz si occup\u00f2 personalmente dei rapporti, cercando sempre di mantenerli buoni, con il re ed il governo Orlando riconoscendo la necessit\u00e0 di una stretta collaborazione fra le forze politiche e l'esercito, pur continuando, come il predecessore, a non accettare nessuna ingerenza esterna nella sua sfera di responsabilit\u00e0 e comando. Stessa cosa avvenne anche nei confronti dei rapporti con gli altri stati Alleati.\nDiaz e Badoglio cercarono, con discreti risultati, di migliorare l'addestramento della fanteria italiana e di svilupparne l'armamento (distribuendo ai singoli reparti mitragliatrici Fiat-Revelli Mod. 1914, pistole mitragliatrici Villar Perosa, mortai Stokes, lanciafiamme, cannoncini da 37\u00a0 mm e bombe a mano). Sotto Diaz furono sperimentati i primi moschetti automatici, furono distribuite 3 milioni delle migliori maschere antigas di fabbricazione inglese, fu avviata la progettazione dei primi carri armati Fiat 3000 su modello del francese Renault FT e fu potenziata l'aviazione fino a conseguire il dominio dei cieli. Fu inoltre potenziata l'artiglieria migliorando l'addestramento, le tecniche d'impiego e l'intensit\u00e0 del fuoco. Si procedette anche ad una riorganizzazione ed un potenziamento del corpo degli Arditi.\nSopra ogni cosa Diaz dedic\u00f2 molta cura a migliorare il trattamento dei soldati onde guarire i guasti del morale dei reparti: la giustizia militare rimase severa ma furono abbandonate le pratiche pi\u00f9 rigide, prima tra tutte la decimazione; vi furono miglioramenti nel vitto (che raggiunse le 3.500 calorie) e nell'allestimento delle postazioni, furono introdotti turni pi\u00f9 brevi da passare in prima linea, fu migliorata la paga e le licenze furono aumentate per frequenza e durata. Con la collaborazione del ministro del Tesoro Francesco Saverio Nitti fu creata una polizza gratuita d'assicurazione di 500 lire per i soldati e di 1.000 per i graduati. Fu poi disposto in termini tassativi che i feriti e i malati dimessi dagli ospedali militari dovessero rientrare ai reparti d'origine, anzich\u00e9 essere destinati dove capitava, aumentando cos\u00ec l'affiatamento tra i soldati. Alle unit\u00e0 che scendevano dal fronte furono assicurati un riposo effettivo, alloggiamenti confortevoli e possibilit\u00e0 di svago con lo sviluppo di centri ricreativi detti \"case del soldato\", spacci cooperativi, organizzazione di spettacoli, manifestazioni sportive e case chiuse.\nFra le risorse messe in campo per reagire alla disfatta e riarmare lo spirito di resistenza dei soldati, si fece ricorso a un certo numero di intellettuali e artisti scelti fra i soldati competenti in quelle aree, che furono impegnati nella redazione dei giornali di trincea per curare il morale, intrattenere le armate impegnate nella difesa del Piave e i soldati nelle retrovie. Proprio nel periodo tra Caporetto e Vittorio Veneto, l'utilizzo di disegnatori, illustratori e pittori si fece pi\u00f9 che mai importante: questi furono incaricati di creare vignette per i giornali delle armate, manifesti propagandistici, cartoline e in generale per rendere pi\u00f9 efficace e comunicativo l'immaginario della guerra e delle vicende al fronte. Queste \"truppe scelte\" dell'intellettualit\u00e0 militare trovarono identit\u00e0 e voce nel servizio P (Propaganda), diretto ad attuare una capillare campagna di promozione dello spirito patriottico, utilizzando la psicologia, la pedagogia e soprattutto la retorica.\nParallelamente il servizio P pianific\u00f2 e miglior\u00f2 la censura, soprattutto per quanto riguardava i giornali. In questo caso si diede maggior impegno nel rendere le notizie pi\u00f9 semplici e di carattere ideologizzante, eliminando dai giornali destinati alle truppe i rapporti con i paesi alleati, gli avvenimenti in Russia, i quattordici punti di Wilson e soprattutto la pace. Allo stesso tempo veniva elogiata la guerra dell'Italia, le notizie avevano un carattere educativo e politico, dirette in particolare al soldato, che in questo modo manteneva un contatto col paese: si otteneva cos\u00ec una propaganda senza l'utilizzo di rime o manifesti altisonanti, ma col naturale commento delle notizie. Fondamentale era perci\u00f2 la collaborazione nella stesura dei giornali dei soldati stessi, a volte redatti da piccolissimi reparti, dove il fante aveva l'opportunit\u00e0 di leggere e immedesimarsi nelle vignette divertenti, fatte spesso da uomini che conosceva, che celebravano il suo reparto e rappresentavano la vita in trincea con umorismo.\nVittorio Veneto.\nNell'autunno del 1918 guid\u00f2 alla vittoria le truppe italiane, iniziando l'offensiva il 24 ottobre, con lo scontro tra 58 divisioni (51 italiane, 3 britanniche, 2 francesi, 1 cecoslovacca, 1 reggimento statunitense) contro 73 austriache. Il piano non prevedeva attacchi frontali, ma un colpo concentrato su un unico punto \u2013 Vittorio Veneto \u2013 per spezzare il fronte nemico. Iniziando una manovra diversiva, Diaz attir\u00f2 tutti i rinforzi austriaci lungo il Piave, che il nemico credeva essere il punto dell'attacco principale, costringendoli all'inazione per la piena del fiume.\nNella notte tra il 28 e 29 ottobre, Diaz pass\u00f2 all'attacco, con teste di ponte isolate che avanzavano lungo il centro del fronte, facendo allargare le ali per coprire l'avanzata. Il fronte dell'esercito austro-ungarico si spezz\u00f2, innescando una reazione a catena ingovernabile. Il 30 ottobre l'esercito italiano arriv\u00f2 a Vittorio Veneto, mentre altre armate passarono il Piave e avanzarono, arrivando a Trento il 3 novembre.\nIl 4 novembre 1918 l'Austria-Ungheria capitol\u00f2, e per la storica occasione Diaz stil\u00f2 il famoso \"Bollettino della Vittoria\", in cui comunicava la rotta dell'esercito nemico ed il successo italiano.\nNegli anni seguenti ramment\u00f2 quei giorni di fortuna senza alcuna presunzione, ma conscio dell'importanza dell'opera compiuta. Egli disse: \u00abNon mi faccio illusioni su me stesso, ma posso dire di avere avuto un merito: quello di equilibrare le forze e gli ingegni altrui, di far regnare la calma fra i miei generali e la fiducia fra le mie truppe. Sento che questa \u00e8 la mia caratteristica\u00bb; giudizio col quale, decenni dopo, si mostrer\u00e0 concorde lo storico Denis Mack Smith, scrivendo: \u00abCadorna fu sostituito da Diaz, un napoletano di discendenza spagnola. Il quale si preoccup\u00f2 maggiormente del benessere materiale dei suoi uomini ed istitu\u00ec degli uffici di propaganda con il compito di esporre ai soldati la condotta e le finalit\u00e0 della guerra\u00bb.\nAl termine della guerra Diaz con Regio Decreto \"motu proprio\" del 24 dicembre 1921 e Regie Lettere Patenti dell'11 febbraio 1923, venne insignito del titolo di \"Duca della Vittoria\".\nMinistro della guerra.\nIl 24 febbraio 1918 era stato nominato dal re senatore del Regno.\nNel 1921, Diaz fu il primo italiano ad essere onorato da una \"ticker-tape parade\" dalla citt\u00e0 di New York, in occasione del suo viaggio negli USA. Durante lo stesso viaggio, il 1\u00ba novembre, Diaz si rec\u00f2 a Kansas City per prendere parte alla cerimonia d'inaugurazione del Memoriale della Libert\u00e0 \u2013 il monumento nazionale statunitense in ricordo della Grande Guerra \u2013 che era stato eretto in quella citt\u00e0. Erano presenti per l'occasione anche gli altri comandanti vittoriosi delle nazioni dell'Intesa: il tenente generale Baron Jacques del Belgio, l'ammiraglio David Beatty della Gran Bretagna, il maresciallo francese Ferdinand Foch e il generale statunitense John J. Pershing. A riceverli c'era il vicepresidente degli Stati Uniti Calvin Coolidge.\nAndando contro il parere di Pietro Badoglio, Diaz sconsigli\u00f2, nel 1922, una soluzione militare della crisi innescata dalla marcia su Roma. Dopo essere entrato nel primo governo Mussolini, su precisa condizione del re Vittorio Emanuele III che intendeva in questo modo porre nel governo una figura di prestigio e lealmente monarchica, assunse l'incarico di Ministro della Guerra, varando la riforma delle forze armate e accettando la costituzione della Milizia Volontaria per la Sicurezza Nazionale sottoposta al potere personale di Mussolini.\nTerminata l'esperienza governativa il 30 aprile 1924, si ritir\u00f2 a vita privata.\nUltimi anni e morte.\nNello stesso anno, venne premiato insieme al generale Cadorna del grado di Maresciallo d'Italia, istituito espressamente da Mussolini per onorare i comandanti dell'esercito nella prima guerra mondiale. L'appartenenza di Armando Diaz alla massoneria, secondo Aldo A. Mola, \u00e8 asserita ma non accertata.\nMor\u00ec nel 1928 e fu sepolto a Roma nella Basilica di Santa Maria degli Angeli e dei Martiri, dove riposa vicino all'ammiraglio Paolo Thaon di Revel."}
{"id": "116269", "revid": "125610187", "url": "https://it.wikipedia.org/wiki?curid=116269", "title": "7. SS-Freiwilligen-Gebirgs-Division &quot;Prinz Eugen&quot;", "text": "La 7. SS-Freiwilligen-Gebirgs-Division \"Prinz Eugen\" fu una divisione di fanteria da montagna delle Waffen-SS costituita nel marzo 1942 durante la seconda guerra mondiale con \"Volksdeutsche\" (uomini di stirpe tedesca o tedeschi \"etnici\") provenienti dai territori dell'ex Impero austro-ungarico, principalmente gli svevi del Danubio della Vojvodina, della Croazia e della Transilvania. Il nome di tale divisione fu scelto in onore di Eugenio di Savoia, aristocratico e condottiero che serv\u00ec nell'esercito asburgico in numerose battaglie tra la fine del Seicento e gli inizi del Settecento.\nFamosa per la combattivit\u00e0 e l'aggressivit\u00e0 dimostrata dai suoi soldati (definiti \"svevi\" nelle fonti jugoslave) soprattutto durante le grandi offensive antipartigiane sul Fronte jugoslavo, era molto temuta dai partigiani; fu inoltre protagonista di brutali azioni di repressione contro nemici, prigionieri e civili, macchiandosi di numerosi crimini e atrocit\u00e0.\nStoria.\nLa divisione venne fin dall'inizio impegnata in operazioni anti-partigiane nei Balcani, e proprio durante queste operazioni, nell'ottobre del 1942, ebbe il battesimo del fuoco mentre svolgeva attivit\u00e0 di pattuglia sulle montagne al confine tra Serbia e Montenegro a est del fiume Ibar. Poco dopo quest'azione, la divisione venne trasferita nell'area di Zagabria-Karlovac, prendendo parte all'Operazione Weiss con altre unit\u00e0 tedesche; il cui obiettivo era la distruzione delle forze partigiane di Tito.\nNei mesi seguenti, la divisione venne inserita nel Gruppo d'armate E, e, nel maggio 1942 prese parte ad una nuova operazione anti-partigiana, questa volta denominata Operazione Schwarz, con unit\u00e0 inviate a nord di Sarajevo, e in seguito nella zona di Mostar. Successivamente fu impegnata lungo la costa dalmata per disarmare i soldati italiani dopo l'armistizio dell'8 settembre, occupando di l\u00ec a poco Spalato, le cittadine di Brazza, Lesina, l'isola di Curzola e la penisola di Sabbioncello.\nDurante questa fase, in seguito alla resa non immediata della divisione di fanteria \"Bergamo\", che insieme ad altri reparti difendeva la piazza di Spalato, venne compiuto il massacro di Trilj, nel quale trov\u00f2 la morte la maggior parte degli ufficiali della \"Bergamo\", oltre a diversi altri ufficiali appartenenti a reparti ausiliari o di Corpo d'armata presenti sul posto, per un totale di 3 generali e 47 ufficiali superiori o subalterni.\nNel dicembre 1943 la divisione prese parte ad una nuova operazione contro le forze di Tito, che si concluse nuovamente con un nulla di fatto.\nNel gennaio 1944 la Prinz Eugen venne trasferita nella zona di Spalato e Ragusa per un ulteriore addestramento e per essere riorganizzata e riequipaggiata. A marzo riprese la propria attivit\u00e0 anti-partigiana in Bosnia, a maggio tale attivit\u00e0 spinse la divisione fino alla Drvar. In seguito, ad agosto la divisione venne destinata al fronte, dato che le truppe sovietiche e bulgare, stavano avanzando velocemente: operazione R\u00fcbezahl.\nNel settembre del 1944 la divisione venne impegnata nel ruolo pi\u00f9 importante di tutta la propria storia. La Prinz Eugen, insieme con altre unit\u00e0 delle Waffen-SS, fu impegnata nel costituire una testa di ponte per permettere a oltre 350.000 soldati tedeschi, di stanza in Grecia, di sfuggire ad un accerchiamento sovietico nei pressi del Corridoio di Vardar, in Macedonia. Dopo il successo dell'operazione la divisione, come retroguardia delle armate tedesche, fu impegnata in una lunga ritirata da \u010ca\u010dak, passando per Br\u010dko e superando la Drina.\nNel gennaio del 1945 fu attaccata da formazioni partigiane nei pressi di Otok, e, in seguito fu trasferita nei pressi di Vukovar per fronteggiare l'avanzata combinata delle truppe sovietiche e delle forze partigiane di Tito. Dal febbraio all'aprile del 1945 la divisione fu impegnata contro sovietici e partigiani, terminando la guerra in Slovenia.\nDecorati con la Croce di Cavaliere.\nIn totale furono 6 gli uomini decorati con la Croce di Cavaliere della Croce di Ferro."}
{"id": "116270", "revid": "281901", "url": "https://it.wikipedia.org/wiki?curid=116270", "title": "Roccia carbonatica", "text": "Le rocce carbonatiche sono rocce sedimentarie calcaree e dolomitiche formate da carbonati (CO) che comprendono per la maggior parte carbonato di calcio (CaCO3) e carbonato di magnesio (CaMg[CO3]2). Le rocce carbonatiche composte da carbonato di calcio si corrodono a contatto con gli acidi mentre quelle composte da carbonato di magnesio sono pi\u00f9 resistenti alla corrosione.\nOrigine.\nL'origine avviene in acque ricche di sali dove il primo a precipitare \u00e8 il carbonato semplice di calcio secondo la reazione:\nIl minerale risultante prende il nome di calcite.\nNei fondali marini, a causa della precipitazione, si viene a formare un fango finissimo che subisce il processo di diagenesi per compattazione e cementazione in tempi relativamente brevi.\nAlternativamente alla precipitazione chimica, si pu\u00f2 verificare la sedimentazione di fanghi derivanti da microscopici gusci carbonatici di organismi planctonici, chiamati Foraminiferi.\nLa diagenesi del fango pu\u00f2 generare banchi, strati o lamine di calcare a seconda dell'energia sul fondale.\nIn ambienti continentali, presso i circuiti termali avviene la stessa reazione, ma in questo caso a spese dello ione idrogeno carbonato e anche con la degasazione della CO2:\nLa roccia che ne deriva \u00e8 un calcare continentale che prende il nome di travertino, facilmente riconoscibile dagli spazi vuoti lasciati dai gas.\nNell'acqua marina la presenza di magnesio pu\u00f2 determinare la precipitazione di un carbonato doppio di calcio e di magnesio, la dolomite:\nLa dolomite dopo il processo di diagenesi prende il nome di dolomia, che pu\u00f2 essere presente in bancate molto massicce.\nLe dolomie e i calcari trapassano spesso gli uni e gli altri dando origine a numerose rocce carbonatiche etichettate a seconda della composizione in percentuale di uno o dell'altro sale."}
{"id": "116273", "revid": "547034", "url": "https://it.wikipedia.org/wiki?curid=116273", "title": "Katmai", "text": "Katmai era il nome in codice della prima generazione del processore Pentium III sviluppato da Intel come successore dell'ultima evoluzione del Pentium II (basato sul core Deschutes), e arriv\u00f2 sul mercato il 26 febbraio 1999.\nCaratteristiche tecniche.\nProcesso produttivo.\nKatmai era in realt\u00e0 molto simile al suo diretto predecessore, Deschutes: vennero mantenuti inalterati il processo produttivo a 250 nm, il BUS a 100 MHz (portato a 133 nei modelli 533B e 600B) e la dotazione di cache L2 di 512 KB posizionata all'esterno del die del processore, sulla una scheda elettronica chiamata SECC (acronimo di \"Single Edge Connector Cartdrige\"), e funzionante alla met\u00e0 della frequenza del processore. Proprio per la presenza della cache esterna al processore non poteva venire utilizzato un tradizionale socket, ma continuava a venire utilizzato lo Slot 1 per collegare la CPU alla scheda madre.\nTecnologie implementate.\nDerivando dal Pentium II Deschutes, anche Katmai offriva il supporto alle istruzioni MMX ma la pi\u00f9 evidente variazione rispetto al proprio predecessore fu l'introduzione di 70 nuove istruzioni, definite inizialmente \"KNI\" (acronimo di \"Katmai New Instruction\") e poi rinominate nelle pi\u00f9 famose SSE che velocizzavano le applicazioni in virgola mobile, 3D, video e audio.\nModelli arrivati sul mercato.\nLa tabella seguente mostra i modelli di Pentium III, basati su core Katmai, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium III.\"\nIl successore.\nKatmai venne sostituito tra la fine del 1999 e l'inizio del 2000 dal core Coppermine che, oltre a introdurre il nuovo processo produttivo a 180 nm, integrava la memoria cache L2 direttamente nel die del processore, aumentando l'efficienza della stessa e rendendo di fatto inutile l'adozione dello Slot 1, in favore di un ritorno ad un socket di tipo tradizionale."}
{"id": "116275", "revid": "177744", "url": "https://it.wikipedia.org/wiki?curid=116275", "title": "Tanner (microprocessore)", "text": "Tanner era il nome in codice della seconda versione del processore Intel Xeon ed era il successore del core (una variante del core Deschutes) che venne presentato alla stampa il 17 marzo 1999.\nA quei tempi il nome commerciale Xeon veniva ancora abbinato al nome commerciale del processore desktop dal quale derivava; il precedente core Drake veniva commercializzato come \"\"Pentium II Xeon\" dato che derivava, come detto, dal core Deschutes che era alla base della seconda generazione del Pentium II, mentre il nuovo core Tanner, derivando dal progetto Katmai alla base del primo Pentium III, venne commercializzato come \"Pentium III Xeon\"\".\nCaratteristiche tecniche.\nProcesso produttivo.\nDerivando dal progetto Katmai, le caratteristiche di Tanner erano molto simili a questo processore desktop. Grazie ad una serie di affinamenti tecnici, il core Tanner permise di portare la frequenza massima dei primi Xeon, prima a 500\u00a0MHz e poi a 600\u00a0MHz. Ancora una volta, come avvenuto anche per il predecessore, il socket rimaneva lo Slot 2, mentre la cache L2 era saldata direttamente sulla SECC e operante a met\u00e0 della frequenza di clock del processore, e disponibile in dotazioni che andavano da 512\u00a0kB fino a 2\u00a0MB. Al pari del core Katmai, il bus restava a 100\u00a0MHz, cos\u00ec come il processo produttivo, ovvero quello a 250 nm.\nTecnologie implementate.\nCos\u00ec come il predecessore, derivando dal Pentium II, implementava le istruzioni MMX, cos\u00ec il nuovo progetto ereditava anch'esso dal processore desktop le nuove funzionalit\u00e0 introdotte, ovvero le istruzioni SSE, un set di 70 nuove istruzioni multimediali che velocizzavano le applicazioni in virgola mobile, 3D, video e audio.\nPrezzi dei vari modelli al lancio.\nInizialmente vennero presentati solo i modelli a frequenza di 500\u00a0MHz, ma con diverse dotazione di cache L2:\nche successivamente vennero rimpiazzati da analoghi modelli a 550 MHz, aventi le stesse dotazioni di cache L2 e gli stessi prezzi.\nModelli arrivati sul mercato.\nLa tabella seguente mostra i modelli di Xeon, basati sul core Tanner, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nTanner ebbe una vita piuttosto breve, dopo solo 6 mesi infatti, il 25 ottobre 1999, Intel present\u00f2 il core Cascades che introduceva, tra le altre cose, un nuovo processo produttivo a 180 nm e un BUS maggiorato a 133 MHz."}
{"id": "116276", "revid": "30610", "url": "https://it.wikipedia.org/wiki?curid=116276", "title": "Guglielmo III d'Inghilterra", "text": "Nato come membro della Casa d'Orange-Nassau, Guglielmo ottenne le corone d'Inghilterra, Irlanda e Scozia in seguito alla Gloriosa rivoluzione, durante la quale il re Giacomo II, che era suo suocero e zio (fratello della madre), fu deposto. Nei \"tre regni\" Guglielmo govern\u00f2 congiuntamente con sua moglie e cugina Maria II (che aveva sposato a Londra il 4 novembre 1677), fino alla morte di quest'ultima, avvenuta il 28 dicembre 1694. Tra gli Orangisti in Irlanda del Nord egli \u00e8 al giorno d'oggi noto con il nome informale di \"King Billy\".\nGuglielmo III fu nominato Statolder d'Olanda il 28 giugno 1672 e ricopr\u00ec tale carica fino alla morte. In tale contesto, egli era in genere chiamato col titolo \"Guglielmo Enrico, Principe d'Orange\", traduzione dall'olandese \"Willem Hendrik, Prins van Oranje\". Come membro d'una casata protestante, Guglielmo prese parte a molte delle guerre in Europa contro il re di Francia Luigi XIV. Molti protestanti vedevano in Guglielmo il campione della loro fede: egli aveva conquistato la corona inglese perch\u00e9 molta gente era spaventata dal ritorno del cattolicesimo e dall'influenza papale, sebbene altre ragioni per il suo successo furono senza dubbio il suo efficiente esercito ed una flotta quattro volte pi\u00f9 grande della famosa Invincibile Armata spagnola. Il suo regno segn\u00f2 l'inizio del passaggio dalla forma di monarchia personale esercitata dagli Stuart al sistema parlamentare della Casa d'Hannover.\nGli anni giovanili.\nGuglielmo d'Orange, l'unico figlio dello Statolder Guglielmo II, Principe d'Orange, e di Maria Enrichetta Stuart, Principessa Reale d'Inghilterra, nacque a L'Aia, nei Paesi Bassi. Otto giorni prima della sua nascita il padre mor\u00ec di vaiolo, cosicch\u00e9 Guglielmo divenne Principe d'Orange ancora in fasce. Subito sorse un conflitto tra la Principessa Maria e la madre di Guglielmo II, Amalia di Solms-Braunfels, riguardo al nome da dare al nuovo nato. Maria voleva chiamarlo Carlo, come suo fratello, mentre sua suocera insisteva per il nome Guglielmo per rafforzare la sua futura nomina a \"Statolder\". Guglielmo II aveva nominato nel suo testamento la moglie come tutrice, tuttavia le carte non furono firmate e la questione rimase irrisolta. Il 13 agosto 1651 l\"'Hoge Raad\" (l'Alta Corte) stabil\u00ec che la potest\u00e0 fosse affidata congiuntamente a Maria, Amalia e Federico Guglielmo, Elettore di Brandeburgo.\nIl principe prussiano \u2013 di confessione protestante \u2013 fu scelto per tale onore come parte neutrale, al fine di mediare tra le due donne, ma anche perch\u00e9, come possibile erede, egli aveva un vivo interesse nel proteggere i beni della Casa d'Orange che Amalia temeva avrebbero potuto essere scialacquati dalla frivola Maria. La Principessa Maria, infatti, mostr\u00f2 scarsa attenzione per suo figlio - essendo spesso assente per anni preferendo passare il tempo fra le dissolutezze della corte francese \u2013 e si era sempre deliberatamente tenuta da parte dalla societ\u00e0 olandese, cosa che le imped\u00ec persino una accettabile padronanza di quella lingua.\nIl giovane Guglielmo fu educato in principio da varie nobildonne olandesi di origini inglesi, tra le quali Walburg Howard (una figliastra della futura Contessa di Chesterfield e sorellastra del futuro Conte di Bellomont); dall'aprile 1656 il predicatore Cornelius Trigland, un seguace del teologo puritano Gisbertus Voetius, fu scelto per istruire il principe nella religione di Stato, il Calvinismo. \u00c8 conosciuto un breve trattato, scritto forse da Christiaan Huygens, sull'istruzione del giovane Guglielmo: il \u201c\"Discours sur la nourriture de S.H. Monseigneur le Prince d'Orange\"\u201d. Il principe, un retto e serio ragazzo, si convinse pian piano della sua predestinazione a divenire uno Strumento di Dio sotto la guida della Divina Provvidenza, realizzando lo storico destino della Casa d'Orange.\nAll'inizio del 1659 Guglielmo fu mandato per sette anni presso l'Universit\u00e0 di Leida per un'educazione pi\u00f9 formale \u2013 sebbene ufficialmente non fu mai iscritto come studente \u2013 sotto la guida del professore di morale Hendrik Bornius. Fino al febbraio 1660 Samuel Chappuzeau, uno studente protestante, insegn\u00f2 al principe il francese. Guglielmo mostr\u00f2 inclinazione per i trattati dei grandi filosofi e per la letteratura classica, sebbene prefer\u00ec studiare le arti, specialmente la pittura e l'architettura, che fiorirono durante l'Et\u00e0 dell'Oro olandese. Mentre risiedeva presso \"Prinsenholf\", a Leida, a Guglielmo fu data una scorta ed un nuovo sovrintendente, Federico di Nassau, Barone di Zuylestein, figlio illegittimo dello Statolder Federico Enrico d'Orange, nonno di Guglielmo. Era presente anche un paggio d'onore, Hans Willem Bentinck. Guglielmo, che sempre si mostr\u00f2 leale ai due amici, rimase affettivamente molto attaccato ad entrambi.\nIl 25 settembre 1660 le Province Unite sotto la guida di Gran pensionario Johan de Witt, reggente Cornelis de Graeff, Pieter de Graeff e Gillis Valckenier decisero di farsi carico dell'educazione di Guglielmo per assicurarsi che egli avrebbe acquisito le necessarie abilit\u00e0 per assolvere le future ed ancora non ben determinate funzioni. Questo primo coinvolgimento non sarebbe stato lungo tuttavia. Il 23 dicembre 1660, quando Guglielmo aveva appena dieci anni, sua madre mor\u00ec di vaiolo nel Palazzo di Whitehall, a Londra, mentre era in visita a suo fratello Carlo II. Nelle sue volont\u00e0 Maria designava Carlo come tutore legale di Guglielmo. Carlo ora chiese che le Province Unite cessassero le loro interferenze; per placare il potente re d'Inghilterra, il 30 settembre 1661 esse acconsentirono a mettersi da parte. Carlo deleg\u00f2 le sue funzioni di tutore alla nonna paterna di Guglielmo, la Principessa Amalia, con l'intendere che i suoi consigli sarebbero stati in ogni modo seguiti. Questo accordo non ostacol\u00f2 Carlo dal mantenere una stabile corrispondenza con il nipote. Nel 1661 Zuylestein inizi\u00f2 a lavorare per Carlo, collaborando con l'ambasciatore inglese George Downing, l'informatore inglese de facto nelle Province d'Olanda. Questi spinse Guglielmo a scrivere delle lettere allo zio chiedendo di intercedere in suo nome per migliorare le sue prospettive di Statolder. Carlo sfrutt\u00f2 tale richieste per tornaconto politico, tentando di far nascere dissensi nella societ\u00e0 olandese, tra le fazioni degli Orangisti e dei repubblicani.\nLe autorit\u00e0 olandesi in un primo momento finsero di ignorare gli intrighi di palazzo, ma durante la Seconda guerra anglo-olandese, scoppiata nel 1665, queste rigettarono la proposte di pace di Carlo II che prevedevano un miglioramento della posizione di suo nipote. Come contromisura nel 1666, quando Guglielmo aveva sedici anni, le Province Unite ufficialmente lo posero sotto tutela d'ufficio. Il consenso di Amalia fu ottenuto con la promessa di una considerevole pensione di stato, cosa che Guglielmo non avrebbe mai dimenticato di adempiere. Tutto ci\u00f2 fu disposto al fine di preparare Guglielmo per il ruolo governante, sebbene in che cosa avrebbe dovuto consistere tale ruolo fosse ancora vago od omesso. Un diretto risultato di tali disposizioni fu comunque l'allontanamento di tutti gli elementi filo-inglesi, primo fra tutti Zuylestein, che fu rimosso dalla guardia di Guglielmo. Quest'ultimo fu affranto da siffatta decisione e preg\u00f2 il De Witt e De Graeff di permettere a Zuylestein di restare. La richiesta venne rifiutata, ma De Witt prese l'educazione di Guglielmo nelle sue mani, istruendolo settimanalmente nelle questioni di stato\u00a0\u2013 e facendolo prendere regolarmente parte nelle partite di pallacorda. Guglielmo e De Witt, avendo entrambi un carattere introverso e restio a far trasparire emozioni, non riuscirono ad intrattenere una reciproca amicizia.\nIl conflitto con la Francia.\nQuando le altre province nel 1666 vollero affidare al principe il comando delle truppe, gli Stati di Olanda si opposero e con l'Editto perpetuo del 1667 abolirono la carica di statolder per la loro provincia e stabilirono inoltre che mai un capitano generale o ammiraglio generale dell'Unione avrebbe potuto essere allo stesso tempo statolder in una regione qualsiasi. Ma poi la minaccia sempre pi\u00f9 grave di una guerra con la Francia fece s\u00ec che gli Stati di Gheldria, la provincia pi\u00f9 esposta al pericolo, proponessero di nominare Guglielmo capitano generale. La forte opposizione dell'Olanda fu vinta e segu\u00ec la nomina, per\u00f2 ristretta ad una sola campagna.\nPoco dopo cominci\u00f2 la guerra: Francia, Inghilterra, i vescovati di Colonia e M\u00fcnster assalirono insieme le Sette Province. L'esercito era in un pessimo stato e le fortificazioni trascurate. Con meno di 20\u00a0000 uomini, Guglielmo, generale novello e di scarsa educazione militare, si trovava dietro il fiume Yssel, mentre Luigi XIV invadeva, con un esercito sei volte pi\u00f9 forte e sotto la guida di famosi generali come Cond\u00e9, Turenne e Luxembourg, il territorio della repubblica. Non si venne a battaglia aperta: le citt\u00e0 non erano in stato di difesa e l'unica cosa da fare era ritirarsi nella provincia d'Olanda, dove con l'inondare il paese si poteva fermare il nemico. L'Olanda fu colpita da terrore e panico: il popolo credette, falsamente, che Giovanni de Witt e gli altri reggenti fossero in rapporti segreti col re di Francia per far fallire la prima impresa di Guglielmo, e vi fu una ribellione violenta a favore del principe, il quale personalmente per\u00f2 non fece nulla per rinforzare quel movimento.\nIl 27 giugno 1672 la citt\u00e0 di Veere in Zelanda ed la vecchia Dordrecht in Olanda abolirono per prime l\"'Editto Perpetuo\". Una settimana dopo gli Stati d'Olanda riconobbero Guglielmo come statolder e capitano generale; la Zelanda aveva fatto lo stesso gi\u00e0 un giorno prima e cos\u00ec fecero le altre regioni. Gli animi si entusiasmarono e finalmente si trovava la forza di resistere al nemico. Un tentativo del De Witt di ristabilire la pace con Luigi XIV fall\u00ec e quando Guglielmo riusc\u00ec ad ottenere l'aiuto del grande elettore di Brandeburgo e dell'imperatore - aiuto che del resto si limit\u00f2 a ben poco - rifior\u00ec la speranza. Segu\u00ec per\u00f2 l'episodio dell'assassinio dei due De Witt: il principe non ebbe nessuna colpa in questa brutta pagina della storia olandese, ma \u00e8 certo che per sua volont\u00e0 i principali colpevoli non furono puniti. Tutti i posti d'importanza furono poi dati agli Orangisti e immediatamente l'esercito, che per volont\u00e0 degli Stati d'Olanda era sempre tenuto debole, fu rinnovato. Ma un tentativo di tagliare le comunicazioni dell'esercito francese d'invasione con la Francia fall\u00ec a Charleroi nel dicembre del 1672, e Guglielmo ritorn\u00f2 appena in tempo in Olanda per impedire al duca di Luxembourg di forzare la linea di difesa costituita dai terreni inondati.\nNella primavera seguente la guerra ricominci\u00f2 con pi\u00f9 lena e alla fine del 1673 il principe si pot\u00e9 riunire con le truppe dell'imperatore e del Brandeburgo nella Renania e prendere Bonn. Con l'Inghilterra, dopo alcune delle pi\u00f9 gloriose vittorie del De Rutyer, si venne ad una pace favorevole. M\u00fcnster e Colonia seguirono l'esempio: cos\u00ec la diplomazia di Guglielmo aveva isolato Luigi XIV, suo principale nemico. Nel 1674 tutto il territorio della repubblica venne liberato e nelle province riconquistate, Utrecht, Overijssel, Gheldria, Guglielmo rafforz\u00f2 il suo potere: gli fu concesso infatti nelle cinque regioni lo statolderato ereditario della sua famiglia, mentre fall\u00ec invece il progetto di farlo sovrano. Continuava la guerra e anche quando l'esito delle battaglie era indeciso (Seneffe, 1674), o addirittura sfavorevole per lui (Montcassel, 1677), Guglielmo riusciva con i suoi movimenti strategici ad annullare i vantaggi del nemico e, specialmente, a dare delle amare sorprese diplomatiche a Luigi XIV.\nPace con la Francia e rapporti con l'Inghilterra.\nIl 10 agosto 1678 la Pace di Nimega poneva fine alla guerra, in modo assai onorevole per la repubblica. Tuttavia, per quanto ufficialmente si fosse in pace, Guglielmo non tralasci\u00f2 da allora di contrastare Luigi XIV ed i suoi piani di monarchia universale. Proprio mentre la conclusione della Lega di Augusta del 1686 coronava la lunga e tenace propaganda antifrancese di Guglielmo, si preparava in Inghilterra quel rivolgimento per cui Guglielmo sarebbe salito sul trono.\nNel 1677 aveva sposato Maria Stuart, primogenita di Giacomo duca di York (chiamato in seguito Giacomo II): questo matrimonio aveva avuto un'importanza politica grandissima, giacch\u00e9 Giacomo non aveva figli maschi e quindi per Maria si affacciava l'eventualit\u00e0 della successione alla corona inglese. Tuttavia al matrimonio non segu\u00ec alcuna nascita. Guglielmo aveva persino cercato di far escludere dal trono inglese il suocero e nel luglio 1681 s'era recato in Inghilterra, mettendosi a tale scopo in contatto con i Whigs. Tuttavia, all'ascesa al trono d'Inghilterra di Giacomo II, Guglielmo mantenne un atteggiamento corretto: invi\u00f2 in aiuto del suocero i reggimenti inglesi e scozzesi che erano a servizio dell'Olanda ed offr\u00ec se stesso come comandante.\nGuglielmo non riusc\u00ec ad associare Giacomo nei suoi piani antifrancesi: la revoca dell'Editto di Nantes (1685) in Francia, e la coercizione esercitata sui suoi sudditi nel Principato d'Orange sdegnarono Guglielmo, ma Giacomo rifiut\u00f2 di protestare presso la corte di Versailles. Anzi, in Inghilterra egli stesso cercava di ridar forza ai cattolici contro i protestanti. Gli oppositori alla politica regia cercarono allora aiuto in Guglielmo: il vescovo Burnett venne in Olanda ma Guglielmo fece comprendere che non si sarebbe mosso senza un invito scritto.\nInvasione dell'Inghilterra.\nLa crisi finale fu raggiunta quando i Sette Vescovi furono processati e assolti per aver protestato contro la seconda Dichiarazione di Indulgenza. Un invito cifrato, firmato da sette uomini politici inglesi, fu mandato a Guglielmo, a cui veniva richiesto \u00ab \"di salvare l'infranta libert\u00e0\" \u00bb del paese. Il 5 novembre 1688 Guglielmo sbarc\u00f2 dunque a Torbay, marciando poi su Londra, mentre attorno a lui s'andavano ingrossando le file dei seguaci. Giacomo, che aveva rifiutato follemente l'aiuto di Luigi XIV, si trov\u00f2 ridotto alle sue sole risorse. Egli aveva raccolto il suo esercito a Salisbury e mosse per raggiungerlo. Allarmato per\u00f2 dal gran numero di disertori, fra i quali era anche John Churchill (pi\u00f9 tardi duca di Marlborough), si ritir\u00f2 a Londra ed in ultimo fugg\u00ec in Francia.\nL'incoronazione.\nPer la deliberazione presa da un'assemblea di notabili, convocata in fretta, Guglielmo si decise a convocare una convenzione per il 7 gennaio 1689. Il problema della successione vi fu discusso con molto ardore. I Tories finirono col dichiarare che la successione doveva spettare per diritto ereditario a Maria, ma Guglielmo fece sapere che egli non si sarebbe mai adattato ad agire da principe consorte.\nLa difficolt\u00e0 fu risolta con l'accettazione della dottrina dei Whigs del \"contratto sociale originario\" e cos\u00ec fu adottata in ultimo la deliberazione che Giacomo II, avendo cercato di sovvertire la costituzione, violando il contratto originario fra re e il popolo, e le leggi fondamentali del regno, aveva abdicato al governo e quindi il trono era vacante.\nIl 13 febbraio 1689 la corona fu offerta a Guglielmo e Maria in comune nel Banquetting Hall a Whitehall; l'incoronazione ebbe luogo l'11 aprile. Non si ebbe tempo di redigere una costituzione scritta ma, con il \"Bill of Rights\", il Parlamento dichiar\u00f2 Guglielmo e Maria re e regina, riservando la successione, in ordine, ai figli di Maria, a quelli della principessa Anna e, in ultimo luogo, ai figli che Guglielmo potesse avere da un secondo matrimonio. Cos\u00ec in modo pacifico si comp\u00ec la Gloriosa Rivoluzione del 1688-89.\nFu per\u00f2 necessario affidarsi alle armi in Irlanda, che era rimasta fedele a Giacomo II: Guglielmo si rec\u00f2 di persona nell'isola solo nel giugno 1690, ma gi\u00e0 il 1\u00ba luglio ottenne una decisiva vittoria del Boyne. Finalmente il Trattato di Limerick (1691) pose poi fine alla lotta.\nIn Scozia le cose si erano svolte pi\u00f9 pacificamente e la convenzione di Edimburgo dichiar\u00f2 Guglielmo e Maria re e regina.\nPolitica interna.\nGuglielmo, che non si trovava personalmente a suo agio nel nuovo paese, di cui non gli si confaceva il clima, non riusc\u00ec a valutare esattamente l'importanza che la contrapposizione, sempre crescente, fra i due partiti dei Whigs e dei Tories aveva nella vita interna del paese, e le ripercussioni che dovevano derivare nei metodi di governo. Egli si sforzava di scegliere i suoi ministri fra i membri dei due partiti in base dunque a criteri prettamente personali, e solo col tempo dovette volgersi verso il governo di partito quale la situazione politica inglese ormai esigeva.\nGuglielmo d'altronde soleva passare i soli mesi dell'inverno in Inghilterra, dove convocava il suo Parlamento e sbrigava gli affari di stato; durante la stagione estiva egli era sul continente, occupato nelle trattative diplomatiche, o al comando delle truppe sui campi di battaglia. Durante la sua assenza sovraintendeva al governo la regina Maria, assistita da un consiglio speciale nominato dal re, dopo la morte di lei, nel 1694, l'Inghilterra fu governata in assenza del re dai \"Lords Justices\" nominati appositamente, con poteri limitati strettamente nell'atto della loro nomina.\nGli ultimi anni.\nLa morte di Maria II Stuart.\nLa regina Maria mor\u00ec di vaiolo nel 1694, con gran dolore per Re Guglielmo, e con ci\u00f2 venne meno il motivo di attaccamento del popolo per il suo sovrano, che da questo momento in poi verr\u00e0 considerato sempre pi\u00f9 uno straniero.\nLa vittoria sulla Francia.\nGuglielmo prosegu\u00ec la sua politica antifrancese, gi\u00e0 ben congegnata nel periodo olandese e riusc\u00ec a trascinare l'Inghilterra nella lotta. Di conseguenza risultavano essere schierati, contro Luigi XIV, l'Impero, le Province Unite, l'Inghilterra, la Spagna e la Savoia.\nLa guerra ebbe fasi alterne: Guglielmo combatt\u00e9 vittoriosamente a Steenwerck (3 agosto 1692), con sfavorevole esito invece a Landen (19 luglio 1693) e finalmente, nel 1695, riusc\u00ec a prendere Namur.\nIl Trattato di Ryswick (Rijswijk), nel 1697, coronava i suoi tenaci sforzi contro la Francia, poich\u00e9 la politica imperialistica di Luigi XIV veniva nettamente fermata.\nLa spartizione della Spagna.\nGuglielmo, pochi anni dopo la morte della moglie, si trov\u00f2 impegnato in una serie di negoziati segreti col suo ex-nemico Luigi XIV per accordarsi su una divisione dei territori spagnoli senza ricorrere alle armi.\nIntanto la morte del principe di Baviera aveva reso nullo il primo trattato di spartizione della Spagna, concluso nel 1698 con Luigi XIV e Guglielmo dovette dunque ricominciare da capo.\nDurante l'estate del 1699 fu negoziato un secondo trattato di spartizione. Tale politica di accordo con la Francia fall\u00ec quando mor\u00ec il re di Spagna (novembre 1700), il quale decise di lasciare per testamento tutti i suoi territori al nipote di Luigi XIV. Il re francese decise di violare gli accordi fatti e di accettare l'offerta. Guglielmo, pur essendo conscio della debolezza della sua posizione in Inghilterra, si volse allora a preparare una nuova guerra, dimostrando la pi\u00f9 grande abilit\u00e0 politica nel condurre gradatamente la nazione inglese ad accogliere il suo piano contro Luigi XIV.\nLa successione inglese.\nQuando il parlamento si riun\u00ec nel febbraio 1701, l'interesse della sessione era tuttavia concentrato sul problema della successione inglese, che era diventato acuto per la morte dell'unico figlio sopravvissuto della principessa Anna, il duca di Gloucester (luglio 1700). Fu votato l'Act of Settlement che riconosceva la successione hannoveriana, e limitava i poteri reali con certe clausole, che erano un deliberato biasimo del modo di agire di Guglielmo come re (giugno 1701). Quest'ultimo fece un gioco di attesa con abilit\u00e0 consumata, conservando la sua calma pur di fronte all'evidente insulto dell'Act of Settlement, e continuando invece il suo serrato armeggio diplomatico in Europa contro la Francia. Nel settembre mor\u00ec Giacomo II e Luigi XIV riconobbe \u00ab \"il vecchio pretendente\" \u00bb Giacomo III, violando cos\u00ec gli impegni presi col trattato di Rijswijk. Con questa mossa sbagliata Luigi XIV fece il gioco di Guglielmo: le elezioni del novembre in Inghilterra fecero tornare in Parlamento uomini pronti a sostenere il re in una politica vigorosa, e sul principio del 1702 Guglielmo ottenne il pieno appoggio del Parlamento e fondi sufficienti per mantenere 40\u00a0000 uomini.\nLa morte.\nGuglielmo non vide per\u00f2 il frutto della sua politica.\nIl 21 febbraio 1702, mentre cavalcava ad Hampton Court, si ruppe la clavicola sinistra a seguito di una caduta dal suo cavallo, \"Sorrel\". Tale frattura fu causa di una polmonite, che lo port\u00f2 poi alla morte l'8 marzo 1702."}
{"id": "116277", "revid": "393899", "url": "https://it.wikipedia.org/wiki?curid=116277", "title": "Microsoft Office", "text": "Microsoft Office \u00e8 una suite di applicazioni desktop, server e servizi di tipo office automation per i sistemi operativi Microsoft Windows e macOS, annunciata da Bill Gates il 1\u00ba agosto 1988 durante il COMDEX a Las Vegas. La prima versione di Office conteneva Microsoft Word, Microsoft Excel e Microsoft PowerPoint.\nStoria.\nNel corso degli anni le applicazioni di Office hanno aumentato considerevolmente il loro legame sviluppando caratteristiche comuni quali un correttore ortografico unico, l'integrazione dei dati OLE e il linguaggio di scripting Visual Basic. Il 10 luglio 2012, Softpedia ha calcolato che Office viene utilizzato da oltre un miliardo di persone in tutto il mondo.\nLa versione 2016 \u00e8 stata messa in commercio il 9 luglio 2015 per Mac e il 22 settembre 2015 per Windows. In passato una versione di Office chiamata Microsoft Office Mobile era disponibile per i telefoni e Pocket PC Windows CE e preinstallata in Windows Phone; oggi esistono le nuove Universal App per Windows 10 che si prestano anche ad un utilizzo desktop oltre che mobile e le app Office per le piattaforme mobili: Android, iPhone e iPad e Symbian.\nLe app Office danno la possibilit\u00e0 di modificare e leggere documenti se installate su dispositivi finalizzati ad uso prettamente personale, invece richiedono per la modifica di documenti un abbonamento a Microsoft 365 nel caso di dispositivi volti ad un pubblico professionale (Es. Surface Pro, iPad Pro, PC).\nOffice ha diverse versioni a seconda del numero e tipologia di applicazioni nonch\u00e9 di servizi (la configurazione che segue cambia leggermente a seconda dell'edizione):\nL'ultima versione disponibile \u00e8 Office 2021, disponibile per Windows e macOS dal 5 ottobre 2021.\nProgrammi supplementari.\nOltre ai programmi regolarmente inclusi nei pacchetti Microsoft Office, esistono anche degli ulteriori programmi appartenenti alla suite di produttivit\u00e0 personale, ma acquistabili al dettaglio e a seconda delle proprie esigenze.\nSupporto a OpenDocument.\nMicrosoft offre un plugin per Office 2007 che supporta OpenDocument, e permette di leggere e salvare documenti in tale formato. A partire dalla versione 2007 con Service Pack 2 questo plug-in \u00e8 integrato nativamente nella suite.\nIl plugin \u00e8 installabile dagli utenti di Microsoft Office 2007 e, scaricando il \"Microsoft Office Compatibility Pack per formati di file di Word, Excel e PowerPoint 2007\", dagli utenti di Microsoft Office XP e Microsoft Office 2003.\nIl plugin richiede inoltre il framework .NET 2.0 per funzionare.\nViewer.\nI visualizzatori gratuiti Microsoft Word Viewer, Microsoft Excel Viewer e Microsoft PowerPoint Viewer servono per aprire i documenti Office anche se la suite Microsoft Office non \u00e8 installata nel sistema.\nMicrosoft 365.\nOffice \u00e8 anche disponibile con un'edizione cloud, Microsoft 365, che \u00e8 una suite contenente tutti gli strumenti Office in versione app online. Quando le edizioni di Office si evolvono, Microsoft 365 viene di conseguenza aggiornato.\nOffice sul Web.\nMicrosoft 365 non va confuso con Microsoft Office sul Web (conosciuto anche come Microsoft Office Online), che \u00e8 il servizio gratuito (sotto forma di web app) di Microsoft per utilizzare Office in modalit\u00e0 web (ovvero attraverso un browser connesso a internet). In pratica, Office sul Web \u00e8 una PWA che consente di utilizzare liberamente Office (occore comunque accedere tramite un account Microsoft).\nL'app Office sul Web, presente nello start di Windows 10, \u00e8 il punto di partenza dell'accesso alla web app, alternativa all'indirizzo internet sul browser (https://www.microsoft.com/it-it/microsoft-365/free-office-online-for-the-web)."}
{"id": "116279", "revid": "2139626", "url": "https://it.wikipedia.org/wiki?curid=116279", "title": "Bollettino della Vittoria", "text": "Il Bollettino della Vittoria \u00e8 il documento ufficiale scritto dopo l'armistizio di Villa Giusti con cui il generale Armando Diaz, comandante supremo del Regio Esercito, annunci\u00f2, il 4 novembre 1918, la resa dell'Impero austro-ungarico e la vittoria dell'Italia nella prima guerra mondiale. \nIl bollettino originale \u00e8 esposto nel Museo risorgimentale Duca d'Aosta presso il Castello di Sanluri in Sardegna.\nAutore materiale.\nIl suo autore materiale sarebbe stato, in realt\u00e0, il generale Domenico Siciliani, capo dell'Ufficio stampa del comando supremo. Ogni anno, il 4 novembre, le istituzioni italiane celebrano l'avvenimento con la Giornata dell'Unit\u00e0 Nazionale e delle Forze Armate.\nAnalogamente fu redatto, dall'ammiraglio Paolo Thaon di Revel, comandante supremo della Regia Marina, il Bollettino della Vittoria Navale. Non fu mai redatto un analogo bollettino per le forze aeree, visto che queste ultime facevano capo al Servizio Aeronautico, reparto destinato agli aeromobili del Regio Esercito: la Regia Aeronautica, terza forza armata del Regno d'Italia, fu infatti istituita nel 1923, dopo la fine della prima guerra mondiale.\nInfluenza culturale.\nSuccessivamente all'apposizione della targa in tutti i municipi d'Italia, la fama e il nome di Diaz divennero quelli di un eroe nazionale; in alcune versioni, tuttavia, essa non terminava con il nome e il cognome del generale, ma semplicemente con \"FIRMATO, DIAZ\" (nella forma abbreviata \"F.TO, DIAZ\"), spesso addirittura senza la virgola. La celebrit\u00e0 data al personaggio, unito alla relativa ignoranza o ingenuit\u00e0 della molta parte del popolo che a malapena sapeva leggere, fece credere a molti genitori che \"firmato\" fosse il nome dell'eroe, cos\u00ec, nei primi anni '20 del Novecento, in Italia si diffuse, soprattutto nelle fasce pi\u00f9 umili, il nome di battesimo \"Firmato\", talvolta modificato nel pi\u00f9 noto \"Firmino\" in quanto, pur se presente nel calendario cristiano (i santi Firmato e Flavina, martiri di Auxerre prima del VI secolo, si festeggiano il 5 ottobre) esso non ha mai avuto vera diffusione."}
{"id": "116280", "revid": "177744", "url": "https://it.wikipedia.org/wiki?curid=116280", "title": "Tulsa (microprocessore)", "text": "Tulsa era un processore della famiglia Intel Xeon MP (per sistemi a multiprocessore) diventato il successore del core Paxville a partire dal 29 agosto 2006 pur rimanendo all'interno della piattaforma Truland.\nEra previsto inizialmente per l'ultimo trimestre dell'anno, poi anticipato nel terzo trimestre, e infine anticipato ulteriormente ad agosto. Evidentemente Intel decise di anticiparne il rilascio per meglio contrastare l'avanzata del processore Opteron di AMD.\nCaratteristiche tecniche.\nProcesso produttivo.\nSi trattava dell'ultimo Xeon basato sull'architettura NetBurst, originariamente introdotta dal Pentium 4, e consisteva in una CPU dual core costruita a 65 nm.\nOgni core aveva una cache L2 di 1 MB esclusiva ma poteva accedere ad una cache L3 condivisa che arrivava fino a ben 16 MB, caratteristica che portava il numero di transistor di Tulsa a ben 1 miliardo e 328 milioni su una superficie di 424 mm\u00b2. Data la presenza della cache L3 condivisa \u00e8 chiaro che era stato seguito un approccio a Die Monolitico nella produzione di Tulsa (Paxville utilizzava invece un approccio a Die Doppio). Secondo Intel, rispetto a Paxville, Tulsa \"offriva prestazioni doppie e prestazioni per watt 3 volte pi\u00f9 efficienti\".\nIl socket utilizzato, contrariamente a quanto previsto inizialmente, non fu quello utilizzato per la versione DP Dempsey, ovvero l'LGA 771, ma rimaneva il 604, gi\u00e0 utilizzato dalle generazioni precedenti. Il bus era a 667\u00a0MHz o a 800\u00a0MHz a seconda dei modelli, tutti identificati dal processor number della serie \"71xx\".\nIl clock massimo al debutto era di 3,4\u00a0GHz con un voltaggio di 1,25\u00a0V. Gi\u00e0 inizialmente era previsto che tali caratteristiche avrebbero permesso di \"ridurre\" il consumo massimo a circa 150\u00a0W (Paxville consumava fino a 165\u00a0W), ma restando cos\u00ec le cose la possibile versione a 3,9\u00a0GHz avrebbe consumato fino a 215\u00a0W, un valore molto elevato che certamente non sarebbe stato esente da problemi di raffreddamento. Al momento della presentazione dei modelli per\u00f2 venne annunciato che il consumo massimo a 3,4\u00a0GHz non superava i 130\u00a0W. Evidentemente negli ultimi mesi che precedettero il lancio Intel riusc\u00ec ad operare una significativa ottimizzazione delle \"piste\" elettriche all'interno del chip, in modo da migliorare la dissipazione, probabilmente grazie anche ad un cambio di stepping.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nOltre a MMX, SSE, SSE2 ed SSE3, vennero implementate anche la tecnologia Hyper-Threading (di conseguenza ogni socket metteva a disposizione 4 core \"logici\"), EM64T, XD-bit e SpeedStep. Era inoltre presente il supporto a Vanderpool e Pellston, una tecnologia quest'ultima, resasi quasi obbligatoria data la sua funzione di correzione degli errori nella cache che in un processore di questo tipo era veramente capiente. La tecnologia Pellston venne progettata inizialmente da Intel per il processore a 64 bit Itanium 2 Montecito presentato a luglio 2006, ma con la decisione di inserirla anche in Tulsa venne rinominata in Cache Safe Technology (o CST).\nTra il 2005 e il 2006 Paxville prima, e Tulsa poi, costituirono, insieme al chipset iE8500, la piattaforma Truland.\nPrezzi delle varie versioni di Tulsa.\nDi seguito vengono riportati i prezzi al lancio dei vari modelli annunciati da Intel:\nNel primo trimestre 2007 arriv\u00f2 anche il modello:\nChe per\u00f2 non venne accompagnato dal corrispondente modello 7150M, caratterizzato dal BUS a 800\u00a0MHz.\nModelli arrivati sul mercato.\nLa tabella seguente mostra i modelli di Xeon, basati su core Tulsa, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nIl successore di Tulsa doveva essere Whitefield, ma il 25 ottobre 2005 Intel annunci\u00f2 di aver cessato lo sviluppo di tale soluzione. Al suo posto era iniziato lo sviluppo del core Tigerton che si dimostr\u00f2, come previsto, meno rivoluzionario rispetto al progetto di cui prese il posto. Tigerton, arrivato sul mercato a settembre 2007, era basato sulla nuova architettura Intel Core Microarchitecture utilizzata ormai in tutti gli altri settori di mercato e soprattutto nei progetti Xeon DP Woodcrest e Clovertown."}
{"id": "116282", "revid": "399", "url": "https://it.wikipedia.org/wiki?curid=116282", "title": "Scienza olistica", "text": "La scienza olistica \u00e8 un paradigma interpretativo che concepisce la realt\u00e0 come il prodotto di una complessa e reciproca interazione fra le sue parti. Non \u00e8 una disciplina scientifica, ma definisce piuttosto un approccio filosofico in cui vengono considerate le propriet\u00e0 emergenti pi\u00f9 macroscopiche nell'applicazione del metodo scientifico, spesso utilizzando un metodo ampiamente interdisciplinare o multidisciplinare. Privilegiando una visione di sintesi, questo approccio si contrappone pertanto alla tradizione puramente analitica, tipica del riduzionismo e del meccanicismo, che si propone di interpretare i sistemi complessi dividendoli nelle loro componenti e studiandone separatamente le propriet\u00e0.\nAspetti centrali dell'approccio olistico.\nIl termine \"scienza olistica\" \u00e8 stato usato come categoria per includere numerosi campi di ricerca scientifica. Questi campi, considerati potenzialmente olistici, hanno alcune caratteristiche in comune:\nIl Santa Fe Institute, un centro di ricerca olistica negli USA, esprime cos\u00ec questo concetto:\n\"Le due caratteristiche principali dello stile di ricerca del SFI sono l'indirizzo verso un approccio multidisciplinare e l'enfasi sullo studio di problemi che prevedono interazioni complesse tra le loro parti costituenti.\"\nOpposizione al riduzionismo.\nAlcuni sostenitori dell'olismo considerano la scienza ortodossa come scienza riduzionista ed il paradigma riduzionista come riduzionismo sfrenato. Questa definizione allude alla tendenza della scienza classica a procedere con un approccio modulare: a dividere, cio\u00e8, un sistema in parti pi\u00f9 semplici da studiare.\nLa convinzione dell'olismo \u00e8 che pu\u00f2 esistere una differenza qualitativa tra un sistema e la somma delle sue parti: la suddivisione in moduli pu\u00f2 portare all'errore. L'approccio quindi si diversifica non tanto per l'oggetto dello studio, quanto per i metodi e le basi scelte per studiarlo.\nDetto questo, i metodi olistici generalmente non sono in contrapposizione al metodo scientifico classico. In particolare nel caso in cui gli scienziati olistici provengano da un background scientifico standard, l'approccio olistico tende ad essere una sintesi dei due. Ad esempio, la psicologia della Gestalt nasce a partire dalla psicologia sperimentale classica.\nEsempi di campi di studio scientifico olistico.\nMolte discipline scientifiche sono influenzate dal paradigma olistico. In alcune l'olismo \u00e8 ampiamente accettato come corrente principale, mentre in altre esso \u00e8 considerato protoscientifico, se non pseudoscientifico.\nDinamiche dei sistemi.\nNello studio delle dinamiche dei sistemi, che nasce al MIT, il metodo scientifico \u00e8 organizzato secondo un paradigma olistico, ma i risultati della scienza riduzionista vengono utilizzati per definire le relazioni tra variabili statiche nella procedura di \"modelling\" e quindi per consentire la simulazione delle dinamiche del sistema studiato.\nTeoria della complessit\u00e0.\nLa ricerca sulla teoria della complessit\u00e0, fortemente improntata in senso olistico, \u00e8 iniziata negli anni Ottanta al Santa Fe Institute, che \u00e8 tuttora leader nel campo.\nScienze cognitive.\nIl campo delle scienze cognitive, che hanno come oggetto di studio la mente e l'intelligenza, presenta alcune forme di approccio olistico. Questo \u00e8 ad esempio il caso della teoria unificata della cognitivit\u00e0 di Allen Newell e di molte altre, che si basano sul concetto di emergenza, intesa come l'interrelazione di molte entit\u00e0 che vanno a costituire un insieme funzionale. Al contrario, gli approcci non olistici funzionalisti in questo campo includono ad esempio il paradigma della modularit\u00e0 della mente.\nLe scienze cognitive non si limitano solo a studiare la mente umana: esistono anche ricerche scientifiche olistiche sulla cognitivit\u00e0 animale (Mark Bekoff).\nReti neurali e intelligenza artificiale.\nUn altro campo di ricerca olistica riguarda il tentativo di simulare il cervello umano e di costruire sistemi che funzionino alla stessa maniera. Questa disciplina viene chiamata intelligenza artificiale: in particolare il sotto-campo delle reti neurali viene considerato olistico, poich\u00e9 si basa sull'assunto che le connessioni e i feedback tra nodi semplici collegati in un sistema possano dare origine ad un comportamento intelligente o comunque basato sulla cognitivit\u00e0.\nScienza olistica in ambito accademico.\nProbabilmente a causa della natura multidisciplinare dell'approccio olistico, c'\u00e8 voluto del tempo prima che le istituzioni accademiche si aprissero alle idee olistiche. Alcune universit\u00e0 hanno aperto centri dedicati a discipline in cui il paradigma olistico \u00e8 predominante. Tra queste possiamo citare la University of Michigan (\"Center for the Study of Complex Systems\"), la Princeton University (il \"Global Consciousness Project\"), la Rice University (\"Cognitive Sciences Program\"), e la London Metropolitan University (\"Centre for Postsecular Studies\"). Lo Schumaker College, nel Regno Unito, offre un corso di laurea in Scienza Olistica. Esistono anche numerose istituzioni accademiche non universitarie dedicate alla scienza olistica o aperte alle idee olistiche, ad esempio il Santa Fe Institute e il Scientific and Medical Network in Europa.\nOpposizione alla scienza olistica.\nLa scienza olistica \u00e8 controversa. Secondo alcuni si tratta di pseudoscienza, poich\u00e9 non applica rigorosamente il metodo scientifico nonostante usi un linguaggio apparentemente scientifico. \nIl giornalista scientifico John Horgan ha espresso questo punto di vista in un libro . Egli vede nella scienza olistica un modello di \"criticalit\u00e0 autoorganizzata\" che \u00e8 \"meramente una descrizione, una delle tante, delle fluttuazioni casuali, del rumore di fondo che permea la natura.\" Dal suo punto di vista questo modello \"non pu\u00f2 generare n\u00e9 specifiche predizioni riguardo alla natura, n\u00e9 risultati significativi\"."}
{"id": "116283", "revid": "1363832", "url": "https://it.wikipedia.org/wiki?curid=116283", "title": "Karl Lueger", "text": "Leader del Partito Cristiano Sociale, deputato al consiglio municipale di Vienna e al parlamento austriaco. Divenne poi borgomastro di Vienna, influenzando molto la politica nazionale della citt\u00e0 e di tutta la nazione austriaca.\nConosciuto per il suo antisemitismo, Adolf Hitler defin\u00ec Lueger il sindaco migliore che sia mai esistito. Sostenne inoltre la causa delle politiche razziste contro tutte le minoranze non di lingua tedesca. Hitler apprezz\u00f2 molto la figura di Lueger nella Vienna dei primi anni del Novecento e ne trasse sicuramente ispirazione.\nCarriera politica.\nLueger ha svolto un ruolo in molte sfere politiche, tra cui il Consiglio comunale di Vienna dove \u00e8 diventato sindaco, il parlamento federale austriaco e il parlamento statale della Bassa Austria.\nNel 1875 fu eletto al consiglio comunale di Vienna (Gemeinderat), inizialmente come liberale. Avrebbe servito nel consiglio fino alla sua morte, salvo per una pausa di due anni dal 1876 al 1878. Fece campagna contro il governo del sindaco liberale Gaetano Felder e ottenne popolarit\u00e0 come attivista contro la corruzione.\nNel 1888 riun\u00ec le fazioni nazionale tedesca (Deutschnationale) e sociale cristiana al municipio per formare un gruppo che in seguito divenne noto come i cristiani uniti (Vereinigte Christen).\nDopo le elezioni del 1895 per la Vienna Gemeinderat, i Cristiano Sociali conquistarono i due terzi dei seggi, ponendo fine al lungo governo liberale. La supermaggioranza sociale cristiana ha successivamente eletto Lueger sindaco. Tuttavia, durante il periodo imperiale, i sindaci dovevano essere confermati in carica dall'imperatore Francesco Giuseppe. L'imperatore avrebbe odiato Lueger come persona e lo considerava un pericoloso rivoluzionario. Era anche preoccupato per l'antisemitismo di Lueger.\nCon il sostegno del primo ministro Kasimir Felix Badeni, Franz Joseph ha rifiutato di confermare Lueger sindaco. I Cristiano Sociali mantennero una larga maggioranza nel consiglio e rieleggono Lueger come sindaco altre tre volte, solo per avere Franz Joseph rifiutarsi di confermarlo ogni volta. Fu eletto sindaco per la quinta volta nel 1897 e, dopo un'intercessione personale di Papa Leone XIII, la sua elezione fu finalmente sanzionata nello stesso anno.\nLueger era un cattolico zelante e desiderava \"conquistare lo spirito universale\" per la Chiesa. Non avrebbe avuto n\u00e9 socialdemocratici n\u00e9 pan-tedeschi n\u00e9 ebrei nell'amministrazione municipale. Si assicur\u00f2 un buon trattamento per gli immigrati cechi.\nProgett\u00f2 di far diventare Vienna una delle migliori citt\u00e0 con giardini urbani.\nDer sch\u00f6ne Karl (\"bel Karl\") raggiunse un'enorme popolarit\u00e0 tra i cittadini. Durante il suo mandato, Vienna alla fine cambi\u00f2 il suo aspetto di capitale di una grande potenza dell'era prima della prima guerra mondiale, un'eredit\u00e0 che rimase anche nella Vienna rossa dopo la dissoluzione dell'Austria-Ungheria nel 1918. Durante il suo mandato, sono state create organizzazioni responsabili dell'elevato tenore di vita ed una parte significativa delle infrastrutture della citt\u00e0 contemporanea.\nLueger fu sindaco di Vienna fino alla sua morte prematura per diabete nel 1910. Fu sepolto nella cripta della chiesa di San Carlo Borromeo recentemente eretta allo Zentralfriedhof (chiamata anche Chiesa commemorativa del dottor Karl Lueger), la cui cerimonia rivoluzionaria aveva eseguita.\nAntisemitismo.\nLueger era noto per la sua retorica antisemita e si riferiva a se stesso come un ammiratore di \u00c9douard Drumont, che fond\u00f2 la Lega antisemita di Francia nel 1889. Decenni dopo, Adolf Hitler, che visse a Vienna dal 1907 al 1913, lo vide come un'ispirazione per le sue opinioni sugli ebrei. Sebbene non fosse un esplicito pan-germanista, Lueger sostenne le politiche razziste contro le minoranze di lingua non tedesca in Austria-Ungheria e nel 1887 vot\u00f2 a favore di un disegno di legge proposto dal suo oppositore di lunga data Georg von Sch\u00f6nerer per limitare l'immigrazione di ebrei russi e rumeni.\nControversie.\nNel 2012 il Comune di Vienna \u00e8 intervenuto nella toponomastica e ha deciso, dopo lunghi dibattiti, di rinominare il Dr.-Karl-Lueger-Ring, reintitolando alla vicina universit\u00e0 quel tratto di strada circolare con il nome di Universit\u00e4tsring."}
{"id": "116284", "revid": "15756", "url": "https://it.wikipedia.org/wiki?curid=116284", "title": "Contea di Armagh", "text": "La contea di Armagh (\"Contae Ard Mhacha\" in gaelico) \u00e8 una delle 32 contee tradizionali dell'Irlanda, ed \u00e8 una delle sei contee che fanno parte del Regno Unito. La contea di Armagh non ha valenza politica, ma soltanto culturale e sportiva.\nToponomastica.\nIl toponimo \"Armagh\" deriva dalla parola irlandese \"ard macha\", laddove \"ard\" significa \"altura\" mentre \"Macha\" \u00e8 il nome di una divinit\u00e0 della mitologia celtica irlandese, menzionata nel \"Lebor Gab\u00e1la \u00c9renn\", interpretabile pertanto come \"altura di Macha\". Tradizione vuole infatti che la divinit\u00e0 sia stata responsabile della costruzione della Emain Macha, edificio sulla collina sopra l'omonima citt\u00e0 di Armagh oggi noto come Navan Fort affinch\u00e9 divenisse la sede del regno dei re Ulaid che a loro volta hanno dato il nome in gaelico all'attuale provincia dell'Ulster.\nLa contea \u00e8 informalmente conosciuta col soprannome di Orchard County (\"contea dei frutteti\") per l'alto numero, inusuale per il clima irlandese, di frutteti nell'area.\nGeografia fisica.\nTerritorio.\nIl territorio della contea \u00e8 per lo pi\u00f9 pianeggiante o caratterizzato da basse colline. Dal punto pi\u00f9 alto di Armagh, lo Slieve Gullion situato nelle aree meridionali della contea il territorio discende dalle terre del sud e dalle alture del Carrigatuke, Lislea e Camlough formando ampie aree di drumlin nella parte centrale ed occidentale fino a raggiungere il livello del mare e formare delle pianure nel nord e lungo le sponde del Lough Neagh. Il terreno \u00e8 sostanzialmente simile a quello delle altre contee di Irlanda ma tendenzialmente pi\u00f9 fertile, fattore che ha permesso la crescita dei noti frutteti che danno il soprannome di \"Orchard County\" alla contea.\nLa contea confina col Louth, nei pressi dell'aspro Ring of Gullion che si innalza nell'area meridionale, mentre il confine con Monaghan e Down \u00e8 prettamente politico, posto che \u00e8 attraversato da una fascia anonima di \"drumlin\" e piccoli specchi d'acqua. Il fiume Blackwater marca il confine con Tyrone laddove il Lough Neagh completa il confine settentrionale.\nCi sono un numero elevato di isole disabitate nella parte di Lough Neagh sotto la tradizionale suddivisione della contea: Coney Island, Coney Island Flat, Croaghan Flat, Derrywarragh Island, Padian, Phil Roe's Flat e la Shallow Flat.\nClima.\nNonostante sia situata nella parte nord-orientale dell'isola irlandese, Armagh gode di un clima oceanico influenzato dalla Corrente del Golfo e caratterizzato da inverni umidi e miti e da estati piovose e temperate. Le temperature difficilmente scendono sotto la soglia del congelamento durante le ore diurne, anche se brinate e gelate non sono rare nei mesi tra novembre e febbraio. La neve \u00e8 piuttosto rara e difficilmente resta al suolo per pi\u00f9 di poche ore, anche nelle sommit\u00e0 delle alture meridionali. Le estati sono caratterizzate da lunghe giornate, nel picco di alta estate ben 18 ore, ma spesso intervallate da fenomeni precipitativi.\nStoria.\nAnticamente il territorio dell'attuale contea di Armagh faceva parte del regno gaelico di Ulaid (conosciuto anche come Voluntii, Ultonians, Ulidians, Ulstermen) almeno fino al IV secolo. Era governato dal cosiddetto \"Ramo Rosso\" (Red Branch), una dinastia reale discendente da Conchobar mac Nessa ed insediata nella capitale di Emain Macha (oggi Navan Fort) vicino all'attuale cittadina di Armagh. Il sito (e di conseguenza anche la citt\u00e0 e la contea in seguito), devono il loro nome alla dea celtica Macha. Il Ramo Rosso gioca un importante ruolo nel Ciclo dell'Ulster cos\u00ec come nel \"T\u00e1in B\u00f3 C\u00faailnge\" (\"Razzia di Vacche di Cooley\"). Furono comunque destituiti e allontanati dai Tre Colla, che invasero nel IV secolo l'area governandola sino al XII secolo. Le aree durante il dominio del clan Colla furono note come Airghialla od Oriel durante l'arco degli ottocento anni.\nCon l'avanzare del tempo si formarono delle casate discendenti dai Colla, ovvero i clan degli O'Hanlons, dei MacCann, e della dinastia U\u00ed N\u00e9ill, ramo degli O'Neills of Fews. Armagh fu quindi divisa in svariate baronie: Armagh citt\u00e0 e relativi territori andarono agli O'Rogan, Lower Fews pass\u00f2 agli O'Neill of the Fews, ed Upper Fews era governata dagli O'Larkin, successivamente destituiti dai MacCann. Oneilland East divenne territorio degli O'Garvey, ma anch'essi furono cacciati dai MacCann, che in poco tempo si impadronirono anche di Oneilland West. Upper e Lower Orior erano invece territori O'Hanlony. I Ronaghan erano accreditati come dei tiranni locali che avevano dei possedimenti, cos\u00ec come altri erano gestiti dagli O'Kelaghan. L'area intorno alla base dello Slieve Guillion e vicino a Newry divenne possedimento in seguito del clan McGuinness che era stato spossessato dei propri domini nella contea di Down.\nArmagh \u00e8 stata la citt\u00e0 storica legata alla figura di San Patrizio e la Chiesa cattolica continua ad indicare la citt\u00e0 come principale sede irlandese del culto cattolico. La cittadina di Armagh del resto contiene due cattedrali dedicate a San Patrizio, una cattolica ed una protestante.\nArmagh \u00e8 una delle quattro contee dell'Irlanda del Nord ad avere una popolazione a maggioranza cattolica secondo il censimento del 2011.\nConflitto nordirlandese.\nL'area meridionale della contea \u00e8 stata per anni una roccaforte di sostenitori dell'IRA, tanto da meritarsi il nomignolo di \"Bandit Country\" sebbene oggi sia ampiamente considerato come un'esagerazione mediatica amplificata dalla comunit\u00e0 protestante e filo-governativa del tempo. L'area di South Armagh \u00e8 a forte predominanza nazionalista e caratterizzata da atteggiamenti da sempre ostili e di opposizione a qualsiasi presenza britannica, specialmente di natura militare. Negli anni la \"South Armagh Brigade\" dell'IRA ha occupato spesso le pagine dei giornali.\nIl 10 marzo 2009, la CIRA ha rivendicato la propria responsabilit\u00e0 dell'assassinio di un agente della PSNI a Craigavon \u2014 il primo occorso ad un agente di polizia in Nord Irlanda dal 1998. L'agente \u00e8 stato colpito mortalmente da un proiettile sparato da un cecchino mentre lo stesso ed un collega ispezionavano l'area per \"attivit\u00e0 sospette\" in una casa dove una finestra era stata rotta da dei ragazzi dopo una denuncia del proprietario.\nInfrastrutture e trasporti.\nStrade.\nLa contea di Armagh \u00e8 attraversata da due strade principali, la M1 che collega Belfast a Dungannon attraversa il nord della contea, mentre l'A1 / N1 da Belfast a Dublino corre a est sud. Armagh ha numerose strade locali che collegano gli insediamenti tra loro.\nVie navigabili interne.\nLa contea di Armagh \u00e8 attraversata dall'Ulster e dal Newry che non sono completamente aperti alla navigazione.\nFerrovie.\nArmagh in passato era parte di una rete ferroviaria ben sviluppata con collegamenti di ferroviari da Armagh City, Culloville, Goraghwood, Markethill, Vernersbridge e Tynan.\nGli attuali collegamenti ferroviari attivi sono Newry (Bessbrook), Portadown, Poyntzpass, Scarva e Lurgan.\nLa compagnia Ulsterbus fornisce il sistema di trasporto pubblico pi\u00f9 esteso all'interno della contea, compresi i trasferimenti in autobus dalle maggior parte delle citt\u00e0."}
