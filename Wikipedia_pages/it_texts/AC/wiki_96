{"id": "146846", "revid": "125265305", "url": "https://it.wikipedia.org/wiki?curid=146846", "title": "Acromatopsia", "text": "Il termine acromatopsia indica l'incapacit\u00e0 totale di percepire qualunque colore (diversa quindi dal daltonismo, in cui i colori sono percepiti in modo alterato rispetto al normale). L'acromatopsia parziale viene chiamata \"discromatopsia\".\nIn base alla causa di questa incapacit\u00e0, possiamo distinguere:\n\u00c8 importante notare che questi tre tipi di acromatopsia, pur avendo in comune la cecit\u00e0 ai colori, differiscono fra loro in modo sostanziale in quanto alle cause, agli altri sintomi cui sono associati, alla loro evoluzione nel tempo e soprattutto alle modalit\u00e0 pi\u00f9 appropriate per favorire il massimo grado possibile di autonomia a chi ne \u00e8 affetto.\nPer questo una diagnosi corretta \u00e8 fondamentale per rispondere in modo adeguato alle necessit\u00e0 specifiche di ogni singolo individuo affetto, che possono essere molto diverse caso per caso: una diagnosi affrettata, non fondata su un a serie completa di esami, fra cui fondamentale un ERG che misuri la risposta differenziale dei tre tipi di coni e dei bastoncelli, potrebbe avere conseguenze dannose, ad esempio limitando eccessivamente l'autonomia di cui l'acromate congenito \u00e8 capace iper-proteggendolo o, al contrario, trascurando di preparare chi ha una forma degenerativa all'uso di strategie alternative di orientamento e mobilit\u00e0.\nAcromatopsia congenita.\nLacromatopsia congenita \u00e8 un raro difetto genetico della vista, \"presente fin dalla nascita\" e \"non degenerativo\" (non peggiora col tempo n\u00e9 porta alla cecit\u00e0). Le sue manifestazioni caratteristiche sono:\nUna persona affetta da acromatopsia congenita \u00e8 detta acr\u00f2mate.\nNella retina dell'occhio normale ci sono due tipi di cellule sensibili alla luce: i coni e i bastoncelli. I coni (6 milioni) sono prevalentemente al centro della retina, nella \u201cmacula\u201d e sono specializzati per la visione diurna: permettono di adattarsi alla luce, di percepire i colori e di distinguere i dettagli fini. I bastoncelli (100 milioni) sono prevalentemente alla periferia della retina e sono specializzati per la visione notturna: sono molto pi\u00f9 sensibili dei coni e perci\u00f2, diversamente da questi ultimi, funzionano anche nella semioscurit\u00e0) ma \u201csi saturano\u201d rapidamente, disattivandosi, quando la luce aumenta e non permettono di percepire i colori n\u00e9 di distinguere bene i particolari.\nNell'occhio normale i coni e i bastoncelli collaborano e si integrano tra loro, permettendo di vedere in qualunque condizione di luce. Ma nella retina di un acr\u00f2mate congenito i coni funzionano poco o non funzionano affatto. Perci\u00f2 una persona con acromatopsia congenita, per vedere, \"deve affidarsi interamente ai bastoncelli.\" Ecco perch\u00e9 questi acr\u00f2mati sono \u201cciechi ai colori\u201d (parzialmente o totalmente), hanno ridotta acuit\u00e0 visiva e non sono in grado di adattarsi in modo normale all'aumento d'intensit\u00e0 della luce ambientale. La gravit\u00e0 di questi sintomi, comunque, varia molto da persona a persona.\nTipologia.\nIn generale possiamo distinguere:\nSintomi.\nNelle visite oculistiche i seguenti sintomi possono suggerire una diagnosi di acromatopsia congenita:\nAcuit\u00e0 visiva.\nDato che i coni sono concentrati nell'area maculare della retina, essi permettono la visione centrale. Un difetto nel sistema dei coni porta ad un'acuit\u00e0 visiva molto inferiore rispetto al normale, \"che non si pu\u00f2 correggere con normali occhiali da vista\". Questo vale soprattutto per la visione da lontano.\nL'acuit\u00e0 visiva degli acr\u00f2mati congeniti \u00e8 molto variabile secondo le condizioni ambientali (luce, contrasto, riflessi eccetera). Comunque, anche nelle condizioni pi\u00f9 favorevoli, essa non supera il 10% del normale. Ci\u00f2 significa che con un normale controllo oculistico, anche nelle condizioni migliori, un acr\u00f2mate riesce a leggere da 6 metri solo le lettere che le persone con vista normale leggono a 60 metri. E nella vita reale, in condizioni molto meno favorevoli, l'acuit\u00e0 visiva di un acr\u00f2mate pu\u00f2 ridursi a meno del 3% del normale.\nNistagmo.\nIl nistagmo varia con:\nGli acr\u00f2mati manifestano anche un'ampia gamma di errori della rifrazione oculare che vanno da un'estrema presbiopia ad una forte miopia. E in molti di loro si riscontra un significativo astigmatismo, maggiore di quello presente nel resto della popolazione.\nFotofobia.\nLetteralmente, \"fotofobia\" significa \"paura della luce\". Tuttavia, chi ha familiarit\u00e0 con questo termine sa che esso non si riferisce a una vera \"paura\", come avviene per altri termini che contengono \"fobia\" (come claustrofobia). La fotofobia degli acr\u00f2mati dipende dal fatto che essi possono vedere solo grazie ai bastoncelli e che i bastoncelli \"si saturano\" quando la luce diventa troppo intensa. Per questo le esperienze visive degli acr\u00f2mati quando c'\u00e8 molta luce somigliano a ci\u00f2 che succede per un breve istante a chi ha una vista normale, passando bruscamente da un luogo molto buio, a cui gli occhi si erano adattati, a uno molto illuminato. Per esempio:\nIn questi casi chi ha una vista normale sperimenta gli effetti della saturazione dei bastoncelli, l'\"abbagliamento\" solo per un momento, ma poi si adatta rapidamente alla luce grazie alla normale interazione tra i bastoncelli e i coni della retina.\nGli acr\u00f2mati congeniti, i cui coni non funzionano normalmente, devono usare lenti filtranti ed altre strategie per cercare di adattarsi alla luce quando essa si fa pi\u00f9 intensa. La loro vista diminuisce con l'aumentare dell'illuminazione e aumenta con il diminuire dell'illuminazione. L'effetto della luce sui loro occhi pu\u00f2 causare un notevole stress. Ma gli acr\u00f2mati non sperimentano il dolore o il disagio che accompagnano la fotofobia legata a certi altri tipi di affezioni oculari. La luce non \"ferisce\", per cos\u00ec dire, i loro occhi. Alcuni acr\u00f2mati lamentano un affaticamento quando devono sforzarsi molto per vedere in condizioni di luce sfavorevoli ma non si tratta di una manifestazione dell'acromatopsia in quanto tale.\nCecit\u00e0 ai colori.\n\u201cAcromatopsia\u201d vuol dire \u201cnon vedere i colori\u201d. \u201cMonocromatismo\u201d vuol dire \"vedere sfumature di un solo colore\". Si potrebbe pensare che gli acr\u00f2mati, non essendo in grado di distinguere i colori, vedano il mondo in tonalit\u00e0 di grigio. Ma se ne chiediamo conferma a un acr\u00f2mate totale, quasi certamente ci risponder\u00e0 che la parola \u201cgrigio\u201d per lui o per lei significa ben poco: \u00e8 solo un \u201cnome\u201d senza un vero significato, come quelli di tutti gli altri colori. Ha imparato tutti questi nomi per meglio comunicare con coloro per i quali questi nomi hanno senso ma tutto qui. Gli acr\u00f2mati, comunque, percepiscono molte diverse gradazioni intermedie tra il bianco e il nero. Se non devono usare i nomi dei colori per comunicare con chi vede normalmente, tendono a descrivere un oggetto semplicemente come \u201cpi\u00f9 scuro\u201d o \u201cpi\u00f9 chiaro\u201d di un altro.\nLa cecit\u00e0 ai colori si riscontra anche nei pensieri,nei ricordi e nei sogni delle persone affette.\nEsami diagnostici.\nI seguenti esami specifici si aggiungono ai normali esami oculistici per verificare l'ipotesi diagnostica di acromatopsia congenita:\nCause.\nL'acromatopsia congenita \u00e8 di origine genetica. I fattori di ereditariet\u00e0 sono completamente differenti nelle due forme principali: monocromatismo dei bastoncelli e monocromatismo dei coni blu.\nMonocromatismo dei bastoncelli.\nNel caso del monocromatismo dei bastoncelli di solito manca una storia familiare del difetto. Maschi e femmine sono affetti in ugual misura. Questi acr\u00f2mati hanno ereditato due geni difettosi, uno da ciascun genitore. Questo tipo di trasmissione \u00e8 nota come \"autosomica recessiva\".\nEntrambi i genitori sono portatori del gene difettoso ma non sono affetti da acromatopsia congenita. In questo caso c'\u00e8 1 probabilit\u00e0 su 4 (25%) che il figlio erediti entrambi i geni difettosi dai genitori.\nUn monocr\u00f2mate dei bastoncelli rischia di trasmettere il proprio difetto ai figli solo se il partner \u00e8 portatore dello stesso gene difettoso. Se il partner \u00e8 un portatore sano, questo rischio \u00e8 del 50%, se \u00e8 affetto \u00e8 del 100%.\nStudi condotti indipendentemente in diversi centri di ricerca hanno mostrato che pi\u00f9 di un gene pu\u00f2 causare il monocromatismo dei bastoncelli. In alcune famiglie il gene \u00e8 stato localizzato in un'area del Cromosoma 2, mentre in altre \u00e8 localizzato sul Cromosoma 8.\nMonocromatismo dei coni blu.\nNella retina ci sono tre tipi di coni, ciascuno con un pigmento di colore diverso: blu, verde o rosso. La risposta combinata di questi tre tipi di coni rende possibile la normale visione dei colori.\nMentre nell'acromatopsia completa esiste un difetto generalizzato in tutti i coni, indipendentemente dal tipo, nel monocromatismo dei coni blu i coni si sviluppano normalmente, ma la retina non \u00e8 in grado di produrre n\u00e9 il pigmento verde n\u00e9 quello rosso, in modo che solo i coni blu funzionano normalmente. Ma a differenza di come si possa pensare il soggetto vede anche gli altri colori perch\u00e9 il cervello rielabora e crea gli altri colori a modo suo; e se si facessero vedere delle tavole di sfumature blu e di sfumature grigie il soggetto risponderebbe che mancano molti colori.\nIl pigmento dei coni rossi e verdi \u00e8 prodotto da geni situati sul cromosoma X che, assieme al cromosoma Y determina il sesso di ogni persona: i maschi hanno un cromosoma X e un cromosoma Y, mentre le femmine hanno due cromosomi X.\nUna donna portatrice del difetto su uno dei suoi cromosomi X normalmente non ne \u00e8 affetta, perch\u00e9 ha anche un cromosoma X normale che \"la protegge\" dal difetto. Questo secondo cromosoma X pu\u00f2 produrre abbastanza pigmento rosso e verde da permetterle di avere, nell'insieme, coni quasi normali.\nUn maschio, invece, ha un solo cromosoma X. Perci\u00f2 qualunque difetto di un gene su quel cromosoma non ha alcuna \"protezione\", perch\u00e9 il cromosoma Y non contiene un gene sano corrispondente.\nCiascun ovulo o spermatozoo contiene un solo membro della coppia di cromosomi. Se la donna \u00e8 affetta, le regole della probabilit\u00e0 determinano quale dei suoi due cromosomi X sar\u00e0 trasmesso al figlio: avr\u00e0 cos\u00ec il 50% di probabilit\u00e0 di tramandare quello con il gene sano e il 50% di tramandare quello con il gene difettoso. Se suo partner non \u00e8 affetto, l'ovulo sar\u00e0 fecondato o dal cromosoma X sano, producendo una femmina, o dal cromosoma Y, producendo un maschio. Perci\u00f2 esiste il 50% di probabilit\u00e0 che il figlio, maschio o femmina, erediti il difetto. Se \u00e8 l'uomo ad essere affetto e la moglie \u00e8 sana non portatrice, le figlie erediteranno il cromosoma X difettoso dal padre e quello sano dalla madre e saranno portatrici sane. I figli maschi saranno sani e non portatori, perch\u00e9 erediteranno il gene X sano dalla madre.\nEpidemiologia.\nDa un recente studio risulta che negli USA circa una persona ogni 33.000 \u00e8 affetta da acromatopsia congenita, per un totale di circa 100.000 persone. Non sono noti studi analoghi in Italia. Comunque, se l'incidenza fosse la stessa, nel nostro Paese ci sarebbero circa 20.000 persone affette.\nL'acromatopsia congenita \u00e8 particolarmente diffusa nell'isola di Pohnpei, nell'Oceano Pacifico, dove interessa l'8% della popolazione, e nell'atollo di Pingelap si attesta al 5% della popolazione.\nDistrofia dei coni.\nA differenza dell'acromatopsia congenita, che \u00e8 presente fin dalla nascita, la distrofia dei coni \u00e8 una \"malattia degenerativa\" della retina. Essa causa la perdita progressiva della funzione dei coni. I suoi sintomi sono simili a quelli dell'acromatopsia congenita ma possono non presentarsi nei primi anni di vita, mentre tendono ad aggravarsi, pi\u00f9 o meno rapidamente, con il passare del tempo. Anche il meccanismo di trasmissione genetica \u00e8 diverso da quelli del monocromatismo dei bastoncelli e del monocromatismo dei coni blu.\nAcromatopsia cerebrale.\nNon \u00e8 causata dal mancato funzionamento dei coni ma da lesioni della corteccia visiva, per traumi o patologie (tumori). In questo caso la perdita della percezione dei colori non si accompagna ad una riduzione dell'acuit\u00e0 visiva."}
{"id": "146847", "revid": "2057813", "url": "https://it.wikipedia.org/wiki?curid=146847", "title": "Publio Cornelio Scipione Nasica", "text": "Biografia.\nNato a Roma, figlio di Gneo Cornelio Scipione Calvo, cugino di Publio Cornelio Scipione Africano e fratello di Megulia Dotata, fu eletto console nel 191 a.C., inviato a fronteggiare i Lusitani e i Galli Boi in campagne militari che lo videro vittorioso in entrambe.\nPlinio il vecchio lo ricorda nei suoi scritti quando nel 204 a.C. il Senato lo designa quale cittadino pi\u00f9 virtuoso e adatto ad accogliere ad Ostia la statua di Cibele fatta giungere dal santuario di Pessinunte per trarne favori nella seconda guerra punica e introducendo cos\u00ec ufficialmente a Roma il primo culto straniero.\nNel 183 a.C. fu incaricato sempre dal Senato insieme ai consoli Lucio Manlio Acidino e Gaio Flaminio di fondare una colonia ai confini dell'Italia nord Orientale: nel 181 a.C. port\u00f2 a termine l'incarico fondando la citt\u00e0 di Aquileia. Cicerone, nel suo De Oratore (II, 68, 276) riferisce un divertente aneddoto tra Nasica ed il poeta latino Quinto Ennio, di cui era estimatore ed amico."}
{"id": "146848", "revid": "104458", "url": "https://it.wikipedia.org/wiki?curid=146848", "title": "Kuningaz", "text": ""}
{"id": "146849", "revid": "547034", "url": "https://it.wikipedia.org/wiki?curid=146849", "title": "Principe germanico", "text": "Il principe germanico, indicato dalle fonti latine con i termini equivalenti \"rex\" (\"re\") e \"princeps\" (\"principe\") originariamente aveva tre funzioni principali. \nL'ufficio era ereditario, ma, soprattutto, era una questione di \"sangue\": tutto il casato era \"regale\". Tacito, nel suo \"Germania\", ricorda che, a differenza dei capi di guerra temporanei, liberamente scelti per il proprio valore, presso i Germani i re erano tratti unicamente da alcune famiglie nobili, vale a dire famiglie dotate di ereditariet\u00e0 sacra.\nScriveva, il goto Atalarico al Senato romano: \"Come colui che nasce da voi \u00e8 detto d'origine senatoria, cos\u00ec colui che esce dalla famiglia degli Amali, davanti alla quale si offusca ogni nobilt\u00e0, \u00e8 degno di regnare\".\nI germani non concepivano la primogenitura.\nProcopio, nel \"De bello Gothico\" ci racconta che la trib\u00f9 degli Eruli perse il proprio re: l'ultimo rampollo venne trucidato dai propri sudditi. Questi stessi sudditi mandarono ambasciatori in patria (a Thul\u00e9, forse in Scandinavia) per chiedere un rappresentante di quello stesso sangue reale.\nIl primo prescelto mor\u00ec durante il viaggio, ma gli ambasciatori non si persero d'animo e tornarono indietro per condurne ai campi di battaglia un altro.\nFrattanto gli Eruli, stanchi di aspettare, avevano finito col mettere alla loro testa uno dei loro, designato solo dal suo valore individuale. Non osando eleggerlo essi stessi, chiesero all'imperatore romano di nominarlo. Ma quando giunse l'erede legittimo, nonostante fosse a tutti sconosciuto, in una notte tutto il popolo si schier\u00f2 con lui.\nQuesto il significato di \"Re dei Germani\".\nEtimologia.\nIl nome derivava dal Proto-germanico *\"kun-ing-az\". La seconda parte del composto \"-ing\" significa chiaramente \"discendente\", mentre la prima parte sembra essere il grado zero di una radice indoeuropea *\"gn\"- indicante l'idea di \"nascita\" (ma per estensione \"generazione\", \"famiglia\", \"stirpe\"; cfr. gr. \u03b3\u03af\u03b3\u03bd\u03bf\u03bc\u03b1\u03b9, lat. gigno, sscr. ajananta); da questa radice deriva in germanico comune *\"kun-ja\" da cui inglese moderno \"kin\". \nSembra dunque che il primo significato sia quello di \"discendente da (nobile) stirpe\", il che si spiega bene alla luce di quanto detto da tacito nella \"Germania\" (cap. 7): \"Reges ex nobilitate, duces ex virtute sumunt\" (\"scelgono i re in base alla nobilt\u00e0, i condottieri in base al valore\"). Affine alla questione di chi fossero i re per le antiche stirpi germaniche \u00e8 dunque quella di chi fossero questi \"duces\", che presso alcune popolazioni, come quelle dei Longobardi, agiscono spesso in gran libert\u00e0, non come semplici condottieri, ma come capi territoriali.\nUn'altra tesi vorrebbe far derivare questo termine dalla radice germanica *\"kwen-\u014d\" \"donna (nobile?)\", attraverso un grado zero della radice germanica *\"kwn\"-, ipotizzando cos\u00ec che *\"kuningaz\" originariamente si riferisse ad un uomo legato ad una d\u00e8a o donna divinizzata. \nResta forse pi\u00f9 semplice ipotizzare un collegamento indoeuropeo tra la parola per \"stirpe\" e quella per donna (intesa come \"colei che perpetua la stirpe\").\nLe forme moderne di *\"kuningaz\" sono:\nIl termine venne anche assorbito da altre lingue non-Germaniche:\nDiverse altre Lingue indo-europee antiche e recenti usano derivati da un'altra radice, da cui deriva il verbo italiano \"reggere\" (nel senso originario di \"governare\"), come il latino \"rex\", o la Lingua sanscrita \"r\u0101jan\" e la Lingua irlandese \"r\u00ed\"). \nProprio dal celtico antico deriverebbe, secondo gli studiosi, la radice *\"rik-\" presente nelle lingue germaniche con il valore di \"ricchezza, potere (anche, ma non esclusivamente, regale)\", altrimenti non si spiegherebbe l'esito germanico *\"\u012b\" a partire da *\"\u0113\" indoeuropea, e se ne \u00e8 tratta la conclusione che i Germani abbiano conosciuto l'istituto della regalit\u00e0 attraverso i Celti."}
{"id": "146850", "revid": "399", "url": "https://it.wikipedia.org/wiki?curid=146850", "title": "Controllo versione", "text": "Il controllo versione (\"version control\"), in informatica, \u00e8 la gestione di versioni multiple di un insieme di informazioni: gli strumenti software per il controllo versione sono ritenuti molto spesso necessari per la maggior parte dei progetti di sviluppo software o documentali gestiti da un team collaborativo di sviluppo o redazione.\nViene dunque usato prevalentemente nello sviluppo di progetti ingegneristici o informatici per gestire la continua evoluzione dei documenti digitali come i disegni tecnici, il codice sorgente del software, la documentazione testuale e altre informazioni importanti su cui pu\u00f2 lavorare una squadra di persone (la cronologia di Wikipedia \u00e8 un esempio a tutti gli effetti di sistema di controllo versione).\nDescrizione.\nCaratteristiche.\nIl controllo versione ingegneristico si \u00e8 sviluppato dai processi formali basati sui disegni cartacei. Le modifiche a questi documenti sono identificate incrementando un numero o un codice associato ad essi, denominato \"numero di versione\", \"etichetta di versione\", o semplicemente \"versione\", e sono etichettate con il nome della persona che ha apportato la modifica. Una semplice forma di controllo versione, per esempio, assegna il numero 1 alla prima versione di un progetto. Quando viene apportata la prima modifica, il numero identificativo di versione passa a 2 e cos\u00ec via.\nIn questo controllo era implicita la possibilit\u00e0 di tornare ad uno stato precedente del progetto, nei casi in cui si raggiungeva un vicolo cieco ingegneristico. Parimenti, nell'ingegneria del software, il controllo versione \u00e8 qualunque pratica che tiene traccia e permette di controllare i cambiamenti al codice sorgente prodotti da ciascun sviluppatore, condividendone allo stesso tempo la versione pi\u00f9 aggiornata o modificata da ciascuno mostrando dunque in tempi brevi lo stato di avanzamento del lavoro di sviluppo. Gli sviluppatori software talvolta usano il controllo versione software anche per i file di documentazione e di configurazione, oltre che per il codice sorgente. In teoria, il controllo versione pu\u00f2 essere applicato a qualunque tipo di registrazione di informazioni. Tuttavia, in pratica le tecniche e gli strumenti pi\u00f9 sofisticati per il controllo versione sono stati usati raramente al di fuori degli ambienti di sviluppo software (sebbene potrebbero effettivamente essere utili in molte altre aree). Comunque, si sta cominciando ad usarli per tener traccia delle modifiche a file di CAD, soppiantando la gestione \"manuale\" delle versioni.\nMan mano che il software viene sviluppato e dispiegato, \u00e8 sempre pi\u00f9 probabile che versioni distinte dello stesso software siano dispiegate in posti diversi, e che gli sviluppatori del software lavorino privatamente allo sviluppo di aggiornamenti. I \"bug\" e altre questioni riguardanti il software sono spesso presenti solamente in certe versioni (a causa del fatto che man mano che il software evolve alcuni problemi vengono corretti e altri ne vengono rilevati). Pertanto, allo scopo di individuare e correggere i \"bug\", \u00e8 di importanza vitale per il programmatore poter recuperare e mandare in esecuzione diverse versioni del software per determinare in quali versioni il problema si \u00e8 verificato.\nPu\u00f2 anche essere necessario sviluppare parallelamente due versioni del software (quando, per esempio, in una versione sono stati corretti dei bug, ma non ha nuove caratteristiche, mentre nell'altra versione vengono sviluppate le nuove caratteristiche).\nAl livello pi\u00f9 semplice, gli sviluppatori possono conservare una copia per ogni diversa versione del software, e identificarle appropriatamente. Questo approccio \u00e8 stato usato in molti grandi progetti software. Sebbene questo metodo possa funzionare, \u00e8 inefficiente (dato che verranno conservate molte copie quasi identiche del software), richiede molta disciplina da parte degli sviluppatori, e conduce spesso ad errori. Conseguentemente, sono stati sviluppati dei sistemi per automatizzare (in parte o in toto) il procedimento di controllo versione.\nNella maggior parte dei progetti di sviluppo software, pi\u00f9 sviluppatori lavorano in parallelo sullo stesso software. Se due sviluppatori tentano di modificare lo stesso file contemporaneamente, in assenza di un metodo di gestione degli accessi, essi possono facilmente sovrascrivere o perdere le modifiche effettuate contestualmente. La maggior parte dei sistemi di controllo versione possono risolvere questo problema in due diversi modi. Questo problema riguarda solamente i sistemi di controllo versione centralizzati, poich\u00e9 i sistemi distribuiti permettono intrinsecamente pi\u00f9 modifiche simultanee.\nI pregi e i difetti del blocco dei file sono in discussione. Tale operazione pu\u00f2 fornire una certa protezione da difficili conflitti di \"merge\" quando un utente sta facendo delle modifiche radicali a molte sezioni di un grande file (o di un gruppo di file).\nMa se i file sono lasciati bloccati troppo a lungo, gli altri sviluppatori possono essere tentati di scavalcare il software di controllo versione e di modificare comunque i file localmente, e ci\u00f2 pu\u00f2 condurre a problemi pi\u00f9 seri.\nAlcuni sistemi tentano di gestire i profili di chi ha il permesso di apportare modifiche; per esempio, richiedendo che le modifiche a un file siano approvate da un recensore designato prima di essere aggiunte.\nLa maggior parte dei sistemi di controllo versione usano la \"compressione delta\", che conserva solamente le differenze fra le versioni successive dei file. Questo consente un immagazzinamento efficiente di pi\u00f9 versioni di un file, purch\u00e9, come solitamente succede, le modifiche tra una versione e la successiva riguardino solamente una piccola parte del testo.\nProgrammi e sistemi utilizzati.\nAlcuni sistemi prevengono i problemi dovuti ad accessi simultanei, semplicemente bloccando (\"lock\") i file, cosicch\u00e9 solamente uno sviluppatore per volta ha diritto di accesso in scrittura alla copia di quel file contenuta nel repository centrale.\nTradizionalmente, i sistemi di controllo versione hanno usato un modello centralizzato, in cui tutte le funzioni di controllo versione sono eseguite da un server condiviso. Alcuni anni fa, certi sistemi come TeamWare, BitKeeper e GNU arch hanno cominciato a usare un modello distribuito, in cui ogni sviluppatore lavora direttamente con il suo repository locale, e le modifiche sono condivise tra i repository in un passo separato. Questa modalit\u00e0 di operare permette di lavorare senza una connessione di rete, e consente anche agli sviluppatori di accedere alle funzioni di controllo versione senza aver bisogno di permessi concessi da un'autorit\u00e0 centrale. Altri, come CVS o Subversion (SVN), permettono a pi\u00f9 sviluppatori di modificare lo stesso file nello stesso tempo, e forniscono degli strumenti per combinare le modifiche in seguito (merge). In quest'ultimo tipo, pu\u00f2 esistere un'operazione di blocco facoltativa.\nAlcuni degli strumenti di controllo versione pi\u00f9 avanzati offrono molte altre funzionalit\u00e0, consentendo una pi\u00f9 profonda integrazione con altri strumenti e procedimenti di ingegneria del software. Spesso sono disponibili dei \"plug-in\" per IDE come Eclipse e Visual Studio."}
{"id": "146851", "revid": "9498", "url": "https://it.wikipedia.org/wiki?curid=146851", "title": "Gaio Servilio Ahala", "text": ""}
{"id": "146852", "revid": "125177564", "url": "https://it.wikipedia.org/wiki?curid=146852", "title": "Mariano Apicella", "text": "Biografia.\nOrigini.\n\u00c8 figlio del cantante Tonino Apicella. Fan di Peppino Gagliardi e Roberto Murolo, prima di incontrare Berlusconi si esibiva in un ristorante di Abu Dhabi. In seguito ha viaggiato per il Medio Oriente, la Corea e la Cina.\nIl sodalizio con Silvio Berlusconi.\nNel 2003 ha inciso un album di musica napoletana, \"Meglio 'na canzone\", in cui canta le canzoni scritte da Silvio Berlusconi. Nel 2004 - 2005 Luciano Rispoli lo arruola nel cast del \"Tappeto Volante\", celebre talk show nato su TMC, poi in onda sull'emittente nazionale Canale Italia: con la chitarra fa da contrappunto alle conversazioni in salotto tra personaggi della cultura, dello spettacolo e della politica. Il 10 novembre 2006 \u00e8 uscito un altro disco: \"L'ultimo amore\", i cui testi sono stati scritti a quattro mani da Loriana Lana e Silvio Berlusconi. Nel brano \"Le ragioni del cuore\", l'orchestra \u00e8 diretta da Demo Morselli.\nHa suscitato polemiche, anche a livello internazionale, il fatto che Silvio Berlusconi abbia acquistato una casa ad Albano Laziale per Apicella. Riguardo alla testimonianza di Apicella nel processo relativo al cosiddetto \"caso Ruby\" \u00e8 stata disposta la trasmissione degli atti alla Procura affinch\u00e9 valuti le presunte false testimonianze rese da alcuni testimoni, fra cui lo stesso Apicella.\nNell'ottobre del 2008 ha esordito per la prima volta in teatro, al Salone Margherita, al fianco di Manlio Dov\u00ec, nello spettacolo \"Partiti...di testa\".\nIl 29 aprile 2011 l'artista ha partecipato al programma Ciak... si canta! con la canzone La Pans\u00e8 di Gigi Pisano e Furio Rendine.\nIl suo concerto in programma il 10 marzo 2011 a Milano al Teatro degli Arcimboldi \u00e8 stato annullato per mancanza di prenotazioni.\nIl 30 giugno 2015 la Procura di Milano notifica l'avviso di fine indagini a 34 indagati tra cui Apicella, accusato di falsa testimonianza nell'inchiesta Ruby Ter riguardante le cene di Arcore.\nL'isola dei famosi.\nNel 2012 viene confermata la sua partecipazione al reality di Rai Due \"L'isola dei famosi\". Nel corso della prima settimana del programma, Apicella riferendosi a Cristiano Malgioglio, anch'esso concorrente, che chiedeva in una clip a Valeria Marini di non paragonarlo a lui, afferma: La frase scatena subito dure polemiche nella comunit\u00e0 LGBT italiana, che riportano il fatto sui principali siti e blog a tematica. Durante la prima serata, Vladimir Luxuria, co-conduttrice di Nicola Savino in tale programma, interviene contro Apicella, sottolineandone la volgarit\u00e0 dell'affermazione e affermando:\nMalgioglio si ritira poco tempo dopo, motivando la sua scelta con l'insulto subito da Apicella. Arrivato in Italia, il cantautore querela Mariano Apicella per diffamazione. L'8 marzo 2012 il conduttore Nicola Savino, durante la puntata in prima serata de \"L'isola dei famosi\" di tale giorno, ha reso noto che Apicella e Malgioglio si sono riappacificati.\nApicella viene eliminato nel corso della quinta puntata con l'81% dei voti."}
{"id": "146856", "revid": "324090", "url": "https://it.wikipedia.org/wiki?curid=146856", "title": "Galleria nazionale di Oslo", "text": "La Galleria nazionale di Oslo (in norvegese \"Nasjonalgalleriet\") \u00e8 un museo che conserva numerose opere d'arte moderna fra cui una versione de \"L'urlo\" (\"Skrik\" in norvegese) di Edvard Munch, una versione dell\"Autoritratto\" di Vincent van Gogh, opere di\nEl Greco, Auguste Renoir, Claude Monet, Paul C\u00e9zanne e Pablo Picasso. Tra i pittori norvegesi conservati ed esposti si possono ammirare le opere di Heinrich Christian Friedric Hosenfelder, Thomas Fearnley e di Karl Edvard Diriks.\nNotevole anche la collezione di sculture tra cui spiccano: \u201cTrionfo di Afrodite\u201d di Renoir e \u201cLa Toilette del mattino\u201d di Degas. La Galleria ospita inoltre mostre temporanee di arte storica e contemporanea."}
{"id": "146860", "revid": "61051", "url": "https://it.wikipedia.org/wiki?curid=146860", "title": "Napier Lion", "text": "Il Lion era un motore aeronautico a 12 cilindri con configurazione a W prodotto dalla britannica Napier Aero Engines dal 1917 al 1930.\nDiverse sue caratteristiche innovative lo resero uno dei motori pi\u00f9 potenti della sua epoca e venne mantenuto in produzione per un periodo di tempo superiore a quello degli altri motori della sua epoca.\nIl Lion \u00e8 conosciuto anche per il suo utilizzo nelle competizioni sia aeronautiche sia navali.\nSviluppo.\nAll'inizio della prima guerra mondiale la Napier, quale industria meccanica, venne contattata per la costruzione su licenza di motori prodotti da altre ditte. Inizialmente dovevano essere quelli della Royal Airplane Factory e poi della Sunbeam. Questi motori per\u00f2 si rivelarono poco affidabili e, nel 1916, la Napier decise di proporre un proprio progetto per un motore per aerei. La ditta identific\u00f2 alcuni criteri di base che dovevano guidare la progettazione del motore: alta potenza, bassa superficie frontale e minor peso possibile. \nPartendo da questi criteri i dodici cilindri del motore vennero posizionati secondo una configurazione che, ai nostri giorni, viene chiamata a W ma che all'epoca venne denominata a \"freccia rotta\". I tre blocchi di cilindri condividevano lo stesso albero motore e questo fatto origin\u00f2 un altro soprannome per il motore: quello di \"Triple-Four\". Altra innovazione del motore era rappresentata da una prima applicazione della costruzione del gruppo cilindri \"monoblocco\", cio\u00e8 ricavando i cilindri per lavorazione meccanica da un solo blocco di alluminio e non ricavandoli separatamente come avveniva usualmente. Inoltre anche la scelta dell'alluminio per i cilindri, al posto del pi\u00f9 conosciuto acciaio, costituiva di per s\u00e9 una innovazione.\nIl primo prototipo del motore, ora denominato \"Lion\" e montato a mano, divenne disponibile nel 1917. All'inizio del 1918 venne montato su un de Havilland D.H.9. I primi test evidenziarono alcuni problemi di raffreddamento del motore. Anche la tecnica \"monoblocco\" di costruzione dei cilindri venne abbandonata in quanto non si riusciva ad ottenere la necessaria precisione nelle lavorazioni. Si torn\u00f2 quindi a realizzare i cilindri, che rimasero in alluminio, uno per uno.\nIl Lion I erogava 450 hp (335\u00a0kW) con una cilindrata di 25 litri (1525\u00a0in\u00b3). Con questa potenza il Lion divenne il pi\u00f9 potente motore disponibile, superando di ben 50\u00a0hp il motore americano Liberty L-12, che forniva 400\u00a0hp (298\u00a0kW), usato durante il conflitto. Questo fece del Lion un grande successo commerciale, tanto da diventare un motore utilizzato su 160 tipi diversi di velivoli. Di questa enorme massa di motori la Napier, che nel 1925 abbandoner\u00e0 la costruzione di automobili, ne realizz\u00f2 direttamente solo una piccola parte.\nNel 1922 divenne disponibile una versione sovralimentata del Lion.\nIl motore fu ampiamente utilizzato fino alla fine degli anni trenta quando fecero la loro comparsa motori di nuova generazione quale il Rolls-Royce Merlin o il Bristol Hercules. In confronto a questi motori il Lion era di cilindrata pi\u00f9 piccola e tecnicamente obsoleto. La Napier era consapevole dei limiti del Lion e cominci\u00f2 a lavorare a due nuovi motori. La configurazione a W venne abbandonata in favore della configurazione ad H. Nacquero il Rapier a 16 cilindri e il Dagger a 24 cilindri. Il Rapier erogava 400\u00a0hp (298\u00a0kW) mentre il Dagger di\u00a0hp ne forniva 1.000 (746\u00a0kW). I due motori si rivelarono per\u00f2 troppo piccoli in confronto agli altri progetti dell'epoca per cui la Napier li abbandon\u00f2 e cominci\u00f2 a progettare quello che sarebbe divenuto uno dei pi\u00f9 potenti motori utilizzati durante la seconda guerra mondiale: il Napier Sabre.\nDel Lion venne realizzata anche una versione navale, chiamata appunto \"Sea Lion\", utilizzata sulle imbarcazioni di salvataggio della RAF.\nCompetizioni.\nI motori utilizzati nelle competizioni arrivavano ad una potenza di 1.300\u00a0hp (970 kW) e furono utilizzati per realizzare numerosi record in campo aeronautico. Una imbarcazione dotata di un Lion in versione da 1.375\u00a0hp (1.025 kW) port\u00f2 il record di velocit\u00e0 su acqua ad oltre 160\u00a0km/h (100 miglia/h). Il Lion venne montato anche su vetture da record realizzate da Sir Malcolm Campbell e Kenelm Lee Guinness. Con queste vetture il record di velocit\u00e0 fu portato a 372\u00a0km/h (231 miglia/h) nel 1929, a 402\u00a0km/h (250 miglia/h) nel 1932 e a 634\u00a0km/h (394 miglia/h) nel 1947.\nIl Lion fu anche il motore che fu impiegato sui velivoli inglesi che parteciparono alle gare della Coppa Schneider dal 1922 al 1927."}
{"id": "146861", "revid": "116834644", "url": "https://it.wikipedia.org/wiki?curid=146861", "title": "Lamborghini V12", "text": "Il motore Lamborghini V12 \u00e8 stato il primo motore prodotto dalla Lamborghini ed \u00e8 generalmente considerato uno dei migliori motori mai realizzati.\nInizialmente la sua cilindrata era di 3.464\u00a0cm\u00b3 (211\u00a0in\u00b3) e venne montato sulla Lamborghini 350 GT che a sua volta era la prima vettura costruita dalla Lamborghini.\nProfilo e storia.\nQuando Ferruccio Lamborghini decise di cominciare a realizzare auto sportive, contatt\u00f2 Giotto Bizzarrini per realizzare un motore per la sua auto e, si dice, gli garant\u00ec un bonus per ogni cv in pi\u00f9 rispetto al motore V12 montato sulle Ferrari di quel periodo.\nCi sono diverse versioni su come venne realizzato questo motore. Quella ufficiale \u00e8 che fu progettato da Giotto Bizzarrini, che attinse a piene mani da un suo precedente progetto sempre per un motore da Formula 1. Ambedue i motori erano dei V12 ma con cilindrata di 1.500\u00a0cm\u00b3 (91\u00a0in\u00b3). Secondo altri deriverebbe dal progetto del motore della Formula 1 dell'epoca della Honda..Il motore fino dall'inizio era progettato per avere due alberi a camme in testa per ogni blocco di cilindri, altra sfida di Lamborghini alla Ferrari che all'epoca montava dei motori dotati di un solo albero a camme, mentre l'angolo tra i blocchi era di 60\u00b0. Alla fine venne progettato un ottimo motore tanto che, con continue modifiche e miglioramenti, \u00e8 stato utilizzato fino al 2011, quando \u00e8 cessata la produzione della Lamborghini Murci\u00e9lago.\nIl primo prototipo del motore venne provato nel 1963 e produsse 370 hp (276\u00a0kW) a 9.000 giri al minuto. Secondo Bizzarrini il motore poteva arrivare a 400\u00a0hp (298\u00a0kW) e a 11.000 giri se veniva adottato il sistema di alimentazione ad iniezione. Le prestazioni che il motore gi\u00e0 forniva vennero per\u00f2 giudicate pi\u00f9 che adeguate e pertanto vennero mantenuti i 6 carburatori doppio corpo Weber. Il motore comunque era in grado di raggiungere la potenza di 107\u00a0hp/litro (77\u00a0kW/litro), valore mai raggiunto in precedenza.Per il normale uso stradale la potenza del motore venne ridotta a 280\u00a0hp (209\u00a0kW) che era comunque un valore di tutto rispetto, se si pensa che nello stesso periodo il motore della Chevrolet Camaro, un V8 da 3,7\u00a0litri (226\u00a0in\u00b3), erogava 140\u00a0hp (104\u00a0kW).\nNegli anni la cilindrata del motore fu portata a 4,8 litri, poi a 5,2 litri, furono montate testate a 4 valvole per cilindro e venne adottato, in sostituzione dei carburatori, il sistema di iniezione elettronica. Inoltre anche il sistema di lubrificazione del motore venne radicalmente modificato passando dal carter umido al carter secco. Successivamente vi furono ulteriori incrementi della cilindrata, fino ad arrivare ai 6,5 litri dell'ultima versione.\nIl motore equipaggi\u00f2, nelle diverse versioni e cilindrate, tutte le vetture di punta della Lamborghini e il motore montato sulla Murci\u00e9lago deriva direttamente dal motore realizzato nel 1963.\nIl nuovo V12.\nA pi\u00f9 di dieci anni dall'arrivo dei nuovi proprietari, i tedeschi dell'Audi, il motore \u00e8 stato \"pensionato\" nel 2011 con la messa in produzione della Aventador, dotata di un nuovo V12 da 6,5 litri completamente riprogettato e denominato \"L539\", pi\u00f9 leggero di 18\u00a0kg rispetto al V12 originale.\nAltri utilizzi.\nUna particolare versione del propulsore \u00e8 stata utilizzata anche nel Campionato mondiale di offshore per equipaggiare le imbarcazioni dei team Victory e Tencara. Proprio quest'ultimo vinse il campionato per la prima volta con un motore Lamborghini nel 1994, inaugurando una serie di successi per natanti motorizzati Lamborghini negli anni successivi: due altre vittorie nel 1997 e 1998 e 8 vittorie consecutive dal 2001 al 2008.\nIl motore V12 \u00e8 stato anche utilizzato sul pi\u00f9 veloce Riva Aquarama mai costruito, 48 nodi invece dei 40 del modello di serie, grazie ai 700 Cv complessivi sviluppati da due unit\u00e0 V12 4.0 della 350 GT, il primo modello prodotto cinquanta anni fa dalla Lamborghini. Costruito 45 anni fa, questo esemplare della serie Aquarama era stato commissionato personalmente da Ferruccio Lamborghini alla famiglia Riva.\nVoci correlate.\nAutovetture\nAltri motori"}
{"id": "146865", "revid": "125984573", "url": "https://it.wikipedia.org/wiki?curid=146865", "title": "Pool (magistratura italiana)", "text": "Un pool, nell'ambito della magistratura italiana, \u00e8 un gruppo di magistrati in servizio presso un ufficio giudiziario che si occupa collegialmente di una medesima indagine.\nIl termine \u00e8 divenuto di uso comune soprattutto per identificare quei magistrati impegnati al contrasto della mafia in Italia: in questo senso si parla di \"pool antimafia\".\nStoria.\nIl progetto di un gruppo di magistrati che si occupasse di una medesima indagine, diluendo i rischi e le responsabilit\u00e0 personali e distribuendo il carico di lavoro, nacque dall'idea di Rocco Chinnici, capo dell'Ufficio Istruzione di Palermo, che si ispir\u00f2 all'esperienza (vincente) del pool della magistratura torinese impegnato nelle indagini sul terrorismo rosso: Chinnici si avvalse inizialmente della collaborazione di Giovanni Falcone, di Paolo Borsellino e di Giuseppe Di Lello, ma successivamente sarebbe stato sviluppato da Antonino Caponnetto (subentrato a Chinnici, ucciso il 29 luglio 1983) che, nel novembre 1983, avrebbe poi costituito un gruppo di lavoro composto da quattro magistrati, cui si aggiunse in seguito Leonardo Guarnotta, affinch\u00e9 coordinasse le indagini sfruttando l'esperienza maturata e quello sguardo d'insieme e sul fenomeno mafioso come rilevato da Giovanni Falcone.\nDopo l'abbandono dell'incarico di Caponnetto per ragioni di et\u00e0 e di salute, alla sua sostituzione vennero candidati Falcone e Antonino Meli. \nIl 19 gennaio 1988, all'esito di una drammatica seduta notturna, il plenum del Consiglio Superiore della Magistratura nomin\u00f2 Antonino Meli che raccolse 14 voti contro 10, mentre 5 consiglieri si astennero.\nA favore di Falcone vot\u00f2, tra gli altri, anche il futuro Procuratore della Repubblica di Palermo, Gian Carlo Caselli, in dissenso con la corrente di \"Magistratura Democratica\" cui apparteneva.\nMeli si insedi\u00f2 nel gennaio 1988, di fatto smantell\u00f2 il metodo di lavoro intrapreso, motivazione per la quale fu criticato da Giovanni Falcone e dallo stesso Caponnetto (che in proposito afferm\u00f2: \"Meli ha contribuito ad anticipare la chiusura dell'Ufficio istruzione, non coordinando pi\u00f9 le indagini, esautorando Falcone, emarginandolo, smembrando i processi di mafia e vanificando tutto il lavoro fatto\"), anche se a votare per lo stesso Meli erano stati diversi colleghi del magistrato palermitano, appartenenti alla corrente \"Magistratura Democratica\" del CSM. Negli anni novanta, in seguito alla nascita delle nuove infrastrutture investigative, come la \"Direzione Investigativa Antimafia,\" l'eredit\u00e0 sostanziale \u00e8 stata raccolta dalle varie procure antimafia.\nGenesi e caratteristiche.\nL'idea alla base del pool nasce in seguito all'assassinio di magistrati che si occupavano di indagini per terrorismo o mafia. Infatti, la gestione di un'indagine da parte di un unico magistrato lo esponeva al rischio di omicidio perpetrato con lo scopo di occultare con la morte gli scomodi segreti dell'inchiesta.\nIn un pool, invece, i magistrati che ne fanno parte condividono tra loro tutte le informazioni, mentre mantengono la segretezza delle informazioni verso l'esterno. Quindi, per diminuire il rischio di omicidio di uno dei magistrati, le informazioni da lui possedute sono condivise con gli altri che possono quindi continuare a lavorare. Ci\u00f2 costituisce un efficace strumento di indagine, e uno degli elementi fondamentali che hanno portato all'istaurazione di diversi processi, ad esempio contro le Brigate Rosse e Prima Linea, durante gli anni di piombo, al maxiprocesso di Palermo in Italia contro \"Cosa Nostra\" e all'inchiesta di Mani Pulite."}
{"id": "146866", "revid": "113434404", "url": "https://it.wikipedia.org/wiki?curid=146866", "title": "Legge di Grimm", "text": "La legge di Grimm o prima rotazione consonantica \u00e8 la legge fonetica che regola la modifica delle consonanti dall'indoeuropeo al proto-germanico:\nStoria.\nConosciuta anche come \u00abmutazione consonantica\u00bb, e, in tedesco, \"erste Lautverschiebung\" o \"germanische Lautverschiebung\" (ossia \u00abprima mutazione consonantica\u00bb o \u00abmutazione consonantica germanica\u00bb), la legge di Grimm \u00e8 stata la prima legge fonetica sistematica a essere stata scoperta e la sua formulazione fu un punto cruciale nello sviluppo della linguistica, frutto dell'applicazione rigorosa del metodo comparativo nella ricerca storica linguistica. Le corrispondenze regolari alla base della legge furono individuate da Friedrich von Schlegel nel 1806 e da Rasmus Christian Rask nel 1818 (tanto che la legge viene detta anche di Rask-Grimm); queste vennero poi elaborate nel 1822 da Jacob Grimm nella sua \"Deutsche Grammatik\".\nSchema delle corrispondenze.\nLa serie dei mutamenti descritti dalla legge di Grimm viene chiamata anche \u00abrotazione consonantica\u00bb perch\u00e9 possono essere rappresentati schematicamente in modo circolare con la formula seguente, in cui T sta per \u00abtenue\u00bb (occlusiva sorda), M sta per \u00abmedia\u00bb (occlusiva sonora) e A sta sia per \u00ab(media) aspirata\u00bb (indoeuropea) sia per fricativa sorda (germanica):\nQuesta tabella presenta il quadro complessivo dei mutamenti compresi nella legge di Grimm:\nEccezioni.\nEsistono alcuni casi particolari; per esempio, le occlusive sorde sono escluse dal cambiamento se precedute da */s/. Di queste eccezioni, in realt\u00e0 apparenti, si rese conto gi\u00e0 lo stesso Grimm, e gli studiosi successivi le descrissero in maniera pi\u00f9 sistematica.\nLa /t/ germanica preceduta da fricativa non subisce la legge di Grimm. Il mantenimento della situazione antica \u00e8 dipeso dalle abitudini fonetico-fonologiche delle lingue germaniche antiche, che non ammettono la presenza di due fonemi fricativi consecutivi.\nIl gruppo pi\u00f9 complesso di apparenti eccezioni alla legge di Grimm, che tenne impegnati i linguisti per vari decenni, ricevette una brillante spiegazione da parte del linguista danese Karl Verner, che si accorse che esse erano legate alla posizione dell'accento in indoeuropeo.\nLa seconda rotazione consonantica.\nGrimm scopr\u00ec inoltre un'altra (\u00abseconda\u00bb) rotazione consonantica, analoga per molti versi alla prima e dunque detta \"zweite Lautverschiebung\", che riguarda il sistema consonantico dell\u2019alto tedesco. Essa ha infatti operato soprattutto nel tedesco superiore e nei dialetti alpini, mentre non si \u00e8 prodotta nel basso tedesco e nelle restanti lingue germaniche. Per questo motivo il sistema delle occlusive e delle fricative dell\u2019inglese, per esempio, \u00e8 pi\u00f9 arcaico (cio\u00e8 pi\u00f9 vicino al proto-germanico) rispetto a quello del tedesco moderno.\nAlcuni esempi:\nDibattiti aperti.\nLa legge di Grimm si basa sulla ricostruzione \u00abclassica\u00bb della fonologia dell'indoeuropeo, quella elaborata dalla Scuola neogrammaticale durante il XIX secolo ed esposta da Karl Brugmann e Berthold Delbr\u00fcck in \"Grundriss der vergleichenden Grammatik der indogermanischen Sprachen\". Tuttavia, nella seconda met\u00e0 del XX secolo \u00e8 stata proposta una ricostruzione del sistema delle occlusive indoeuropee radicalmente differente, nota come teoria delle glottali; secondo tale teoria, elaborata indipendentemente da Andr\u00e9-Georges Haudricourt, da Vja\u010deslav Vsevolodovi\u010d Ivanov e Tamaz Gamkrelidze e da Paul J. Hopper, lo schema classico sorda/sonora/sonora aspirata (//) sarebbe una ricostruzione erronea, e andrebbe sostituito con uno schema sorda/sorda glottalizzata/sonora (//) che renderebbe l'evoluzione dall'indoeuropeo al proto-germanico del tutto regolare: la prima rotazione consonantica, descritta dalla legge di Grimm, non sarebbe pertanto mai avvenuta."}
{"id": "146867", "revid": "196390", "url": "https://it.wikipedia.org/wiki?curid=146867", "title": "Pool antimafia", "text": ""}
{"id": "146868", "revid": "200568", "url": "https://it.wikipedia.org/wiki?curid=146868", "title": "Punto antico", "text": "Il punto antico non \u00e8 solo un \"punto\", bens\u00ec un preciso stile di ricamo risalente al 1400, quando veniva utilizzato tradizionalmente come ricamo \"semplice\" per ornare la biancheria per la casa e anche la biancheria personale.\nIl punto antico \u00e8 una tecnica di ricamo a fili contati da eseguire su tessuto a trama visibile e regolare.\nLa tessitura \u00e8 regolare quando trama e ordito hanno la stessa riduzione, cio\u00e8 in 1\u00a0cm2 di tessutovi sono lo stesso numero di fili, sia per l'orizzontale che per il verticale. Un lino 10x10, conta dieci fili per cm\u00b2 (trama molto larga), un lino 22x22 (trama fitta) contiene ventidue fili per cm2. Per la realizzazione della tecnica a punto antico \u00e8 opportuno scegliere una trama che pu\u00f2 andare da 11x11 a 15x15 fili, o usare bisso, ma anche canapa o juta, ovviamente la scelta \u00e8 in ragione dell'effetto artistico che si vuole ottenere.\nLa decorazione a punto antico, molto lineare e sobria, si basa sull'alternarsi di vuoti (come le sfilature o gli ajour\u00e9s) e pieni nella forma di disegni geometrici a punto reale a volte un po' rigidi ma sempre molto aggraziati ed eleganti a cui si aggiungono punti a rilievo come il punto vapore o il punto riccio, e punti di finitura come il punto erba, quadro, cordoncino e altri. Di conseguenza i punti che si utilizzano sono molti, ognuno con una particolare funzione (riempimento, trasparenza, rilievo, definizione delle forme).\nAlcuni punti.\nNella figura a destra i punti sono indicati:\npunto quadro, cordoncino, gigliuccio, punto reale o piatto, punto vapore, sfilato, retini, punto rodi, punto riccio.\nParticolarmente interessante l'uso del punto reale che si esprime in moduli geometrici utilizzabili come i pezzi di un tangram in modo da formare composizioni diverse.\nUtilizzo.\nA punto antico si ricamano capi di preziosi corredi di nozze: lenzuola, biancheria per la tavola, asciugamani per il bagno, ma anche altri complementi d'arredo per la casa quali tende o coprivassoi, o piccoli oggetti come bomboniere.\nTali oggetti non sono molto diffusi soprattutto perch\u00e9 sono sempre esclusivi e richiedono un paziente lavoro manuale che li rende molto costosi."}
{"id": "146869", "revid": "958185", "url": "https://it.wikipedia.org/wiki?curid=146869", "title": "Pool", "text": ""}
{"id": "146871", "revid": "729019", "url": "https://it.wikipedia.org/wiki?curid=146871", "title": "68 Leto", "text": "68 Leto \u00e8 un grande asteroide della Fascia principale. \u00c8 un asteroide di tipo S, perci\u00f2 la sua superficie \u00e8 molto brillante e la sua composizione \u00e8 una miscela di ferro, nichel e silicati.\nLeto fu scoperto il 29 aprile 1861 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Leto, madre di Apollo e Artemide nella mitologia greca."}
{"id": "146872", "revid": "1505830", "url": "https://it.wikipedia.org/wiki?curid=146872", "title": "Kelly McGillis", "text": "Biografia.\nDi origini inglesi, scozzesi, irlandesi e tedesche, Kelly Ann McGillis nasce a Newport Beach, in California, il 9 luglio 1957 dalla casalinga Joan e dal medico Donald McGillis. Ha due sorelle minori: Karen (nata nel luglio 1959) e Kathleen (nata nell'agosto 1961). Il suo sogno \u00e8 sempre stato quello della recitazione, e l'attrice cerca di realizzarlo entrando a far parte della Juilliard School di New York: qui partecipa al dramma \"Love for Love\" di William Congreve, diretto da John Blatchley.\nNel 1977 si iscrive all'Accademia d'arte drammatica del Pacifico, e nel 1983 ottiene la sua prima parte di rilievo al cinema con \"Reuben, Reuben\". Dopo aver partecipato a due serie televisive, torna sul grande schermo in \"Witness - Il testimone\" (1985), in cui interpreta una giovane vedova amish. Per calarsi nella parte, vive per una settimana nella comunit\u00e0 amish della Pennsylvania.\nDopo aver ricevuto la candidatura al Golden Globe, si fa notare nel 1986 in \"Top Gun\", accanto a Tom Cruise. Altri ruoli importanti per la sua carriera sono quelli in \"Sotto accusa\" (1988), \"Gente del Nord\" (1989) di Ted Kotcheff, \"L'isola dell'amore\" (1991), da lei anche prodotto, e \"A prima vista\" (1999). La sua partecipazione in \"Oltre ogni rischio\" di Abel Ferrara (1989) la consacra come una delle sex symbol di fine anni ottanta, anche perch\u00e9 appare in scena con \u00abscollature vertiginose come la strada dello Stelvio\u00bb (definizione di Morando Morandini).\nNon \u00e8 l'unico ruolo sexy della sua carriera: in \"La maschera di scimmia\" (2000) interpreta la professoressa Diana Maitland, perversa insegnante universitaria di una ragazza uccisa che intraprende una relazione lesbica con la detective che si occupa del caso. Una delle sue ultime interpretazioni \u00e8 \"Nessuno pu\u00f2 sentirti\", film horror del 2001.\nVita privata.\nSimilmente a quanto avviene nel suo film \"Sotto accusa\" (dove per\u00f2 la vittima \u00e8 impersonata da Jodie Foster), Kelly McGillis \u00e8 stata realmente vittima di uno stupro. Ha due matrimoni (e due divorzi) alle spalle: il primo con Boyd Black, durato dal 1979 al 1981, e il secondo con il venditore di yacht Fred Tillman, dal 1989 al 2002 e dal quale ha avuto due figlie: Kelsey Lauren (1990) e Sonora Ashley (1993). Attualmente l'attrice \u00e8 anche proprietaria del \"Kelly's\", ristorante situato a Key West, Florida. Nell'aprile 2009, durante un'intervista, ha pubblicamente rivelato la propria omosessualit\u00e0.\nNel 2010, McGillis ha stipulato un'unione civile con Melanie Leis, dirigente delle vendite di Philadelphia. Lei e McGillis si erano incontrati nel 2000 quando Leis era una barista al Kelly's Caribbean Bar Grill &amp; Brewery a Key West, in Flor che McGillis possedeva con il suo allora marito Fred Tillman. \nMcGillis lavorava a tempo pieno con tossicodipendenti e alcolisti al Seabrook House Drug Alcohol Rehab Center, un centro di riabilitazione a Bridgeton, nel New Jersey, quando lei e Leis condividevano una casa a Collingswood. \nMcGillis vive a Hendersonville, North Carolina. A partire dal 2013, ha insegnato recitazione presso il New York Studio for Stage and Screen NYS3 ad Asheville, North Carolina. \nDoppiatrici italiane.\nNelle versioni in italiano dei suoi film, Kelly McGillis \u00e8 stata doppiata da:"}
{"id": "146873", "revid": "6923", "url": "https://it.wikipedia.org/wiki?curid=146873", "title": "Lancia Gamma-20HP", "text": "La Lancia Gamma, anche nota come Lancia 20 HP o Lancia Tipo 55, \u00e8 un'automobile prodotta dal 1910 al 1911 dalla casa automobilistica Lancia.\nCom'era consuetudine in casa Lancia, ad ogni anno corrispose un nuovo modello di vettura, migliorato rispetto a quello precedente. Nel 1910 alla \"15/20HP\" subentr\u00f2 la \"20HP\" (\"Tipo 55\", poi ribattezzata \"Gamma\").\nIl contesto.\nAnche questa volta, la nuova versione si differenziava per un incremento della cilindrata (maggiorando il valore dell'alesaggio da 95 a 100\u00a0mm la cubatura arrivava a quasi 3 litri e mezzo) e della potenza.\nDa notare che per i clienti desiderosi di cimentarsi nelle competizioni, la Tipo 55 poteva essere fornita di un motore di cilindrata pi\u00f9 elevata (4,7 litri) erogante certamente una potenza superiore ai 50\u00a0hp.\nAltra interessante opportunit\u00e0 offerta agli acquirenti era la possibilit\u00e0 di scelta tra telai di diversa configurazione: le misure del passo potevano variare (al pari dei gradi di inclinazione del piantone dello sterzo e del rapporto finale di trasmissione) in funzione dei tipi di carrozzeria da montare.\nQuesta 20 HP-tipo 55 venne costruita in 258 esemplari nel corso del 1910 e lascer\u00e0 il posto alla 20/30HP (Tipo 56, poi Delta) nel 1911."}
{"id": "146876", "revid": "1745361", "url": "https://it.wikipedia.org/wiki?curid=146876", "title": "Fuoco", "text": "Il fuoco \u00e8 l'effetto di una combustione in cui si ha la manifestazione di un bagliore brillante (detto \"fiamma\") in concomitanza con il rilascio di una grande quantit\u00e0 di calore e di gas. Tale processo consiste in una reazione di ossidazione esotermica irreversibile, durante la quale un combustibile si converte in prodotti gassosi (in genere anidride carbonica e monossido di carbonio).\nQuando il fuoco si propaga in maniera incontrollata provocando danno a cose o persone si parla di \"incendio\".\nEtimologia.\nIl termine \"fuoco\" deriva dal termine latino \"focus\" che indicava in origine il \"focolare\" e a mano a mano sostitu\u00ec, specie nell'ambito popolare, il termine \"ignis\" che possedeva il vero significato di fuoco.\nSecondo le ricostruzioni linguistiche sembra sia collegato al verbo latino \"foveo\" e al greco \u03c6\u1ff6\u03c2, \"ph\u1e51s\", ossia \u00abluce\u00bb.\nStoria.\nControllare il fuoco \u00e8 stata una delle prime grandi conoscenze apprese dal genere umano, e molto probabilmente quella pi\u00f9 utile nella lotta per la sopravvivenza dei primi ominidi, nonch\u00e9 nel successivo impatto di modificazione degli ecosistemi e del clima. L'abilit\u00e0 nel controllare il fuoco \u00e8 una delle principali caratteristiche che distinguono l'uomo dagli altri animali. La capacit\u00e0 del fuoco di generare luce e calore ha reso possibili migrazioni verso climi pi\u00f9 freddi e ha dato agli uomini la possibilit\u00e0 di cuocere il cibo. I segnali prodotti con il fuoco - cos\u00ec come quelli ottenuti con il relativo fumo - costituirono un primitivo utilizzo del fuoco come mezzo di comunicazione. L'utilizzo del fuoco per la cottura dell'argilla nei tempi antichi ha portato all'invenzione della ceramica: in alcuni siti archeologici della Repubblica Ceca sono stati trovati reperti in argilla cotta risalenti a circa 26.000 anni fa. Il fuoco inoltre ha reso possibile lo sviluppo della metallurgia.\nIl controllo del fuoco prevede tre tappe: conservazione del fuoco, trasporto del fuoco, produzione del fuoco. Si suppone che il passaggio da una tappa all'altra abbia richiesto alcune decine di migliaia di anni. L'esperienza diretta nella conservazione, trasporto e produzione del fuoco suggerisce che questi importanti momenti nella storia dell'umanit\u00e0 siano avvenuti grazie all'intuizione, e non alla casualit\u00e0.\nNon si conosce con esattezza il periodo in cui l'uomo abbia iniziato a domesticare il fuoco. Una testimonianza certa si trova in una caverna a Zhoukoudian (in Cina) dove sono presenti resti di combustione da parte di \"Homo erectus\" risalenti a circa 400.000 anni fa. Allo stesso periodo risalgono altre testimonianze di uso del fuoco in un sito archeologico in Torralba (Spagna).\nL'Homo sapiens ha quindi continuato ad usare il fuoco come uno strumento fondamentale nell'amministrazione del territorio. Ad esempio le immense praterie nel Nord America sono il risultato delle pratiche degli indiani d'America di appiccare il fuoco alle foreste allo scopo di favorire il pascolo dei bisonti. In maniera analoga gli aborigeni dell'Australia fino all'Ottocento svolgevano pratiche di deforestazione allo scopo di favorire la caccia di selvaggina.\nElementi essenziali.\nSebbene la reazione di combustione da cui ha origine il fuoco sia \"autoalimentata\" (cio\u00e8 utilizza il calore svolto dalla reazione stessa per procedere) perch\u00e9 tale reazione abbia inizio \u00e8 necessario una fonte di innesco, che pu\u00f2 essere costituito ad esempio da un fiammifero o accendino. Una volta che la reazione di combustione ha inizio, l'azione dell'innesco non \u00e8 pi\u00f9 necessaria in quanto il combustibile bruciando fornisce l'energia necessaria al proseguimento della reazione, che continua finch\u00e9 tutto il combustibile non \u00e8 stato consumato. L'innesco, assieme al combustibile e al comburente (in genere ossigeno) costituiscono il cosiddetto \"triangolo del fuoco\" e sono gli elementi necessari perch\u00e9 una reazione di combustione abbia luogo.\nEffetti associati al fuoco.\nGli elementi caratteristici del fuoco sono le fiamme, il rilascio di calore e dei gas prodotti dalla combustione. A tali effetti possono aggiungersi altri effetti secondari, che si realizzano solo in presenza di determinate condizioni.\nUno di tali effetti \u00e8 il fumo, che ha luogo quando parte dei prodotti della combustione formano delle particelle solide finissime che vengono trascinate dai gas prodotti dalla combustione.\nInoltre se la reazione di combustione avviene in maniera improvvisa pu\u00f2 avere luogo un'esplosione: in tal caso oltre alle fiamme e al rilascio di calore si hanno improvvise e pericolose variazioni di pressione che costituiscono la cosiddetta \"onda d'urto\", che si propaga nell'aria ad elevata velocit\u00e0.\nMetodi per produrre il fuoco.\nIl fuoco pu\u00f2 essere prodotto attraverso procedimenti di natura meccanica o fisica.\nTra i metodi meccanici si annoverano:\nTra i metodi fisici si annoverano:\nRuolo in ecologia.\nIl fuoco svolge in ecologia un ruolo importante negli ecosistemi in cui si ha scarsit\u00e0 di piogge e in cui la vegetazione sia costituita da arbusti o erbe, in quanto riesce a decomporre in maniera rapida i vegetali, rifornendo il terreno di sostanze nutritive che non sono altrimenti disponibili in assenza di acqua.\nIn seguito ad un incendio, le piante mostrano una risposta differente: alcune di esse, chiamate \"pirofite\" hanno ritmi di moltiplicazione e riproduzione pi\u00f9 veloci in concomitanza degli incendi; a tale scopo le pirofite sono andate incontro nel corso della loro evoluzione ad una serie di adattamenti, tra cui ad esempio lo sviluppo di una spesso strato di sughero come protezione dalle fiamme; altre specie, chiamate \"antrofite\" prediligono le aree incendiate per la loro crescita.\nApplicazioni.\nLe applicazioni del fuoco sono numerose. Oltre al suo uso come fonte di energia, il fuoco \u00e8 usato per svariati scopi, ad esempio per la cottura di cibi in cucina, come fonte di riscaldamento, come fonte luminosa, per lavorare alcuni materiali (ad esempio cottura della ceramica e fusione dei metalli), come arma bellica (armi incendiarie), in spettacoli di intrattenimento di vario genere (giocoleria col fuoco, spettacoli di mangiafuoco, fuochi d'artificio), come tecnica di deforestazione, per inviare segnalazioni e nelle operazioni di cremazione dei defunti.\nIl fuoco nella cultura.\nL'importanza che il fuoco rivestiva nella vita delle civilt\u00e0 antiche e di quelle pi\u00f9 arcaiche pare la spiegazione pi\u00f9 ragionevole per l'enorme diffusione di miti che ne riguardano l'origine. Le problematiche dovute alla sua conservazione, la sua capacit\u00e0 di prodursi spontaneamente e l'apparente vita propria di cui \u00e8 dotato possono altres\u00ec dare ragione della sua collocazione nell'ambito del sacro e dei conseguenti fenomeni di culto del fuoco.\nIl fuoco \u00e8 un elemento chiave in molti riti di passaggio, celebrazioni o feste che marcano il momento di passaggio dell'individuo, della comunit\u00e0 umana o del mondo da una condizione all'altra.\nMitologia.\nSecondo i miti pi\u00f9 antichi, il fuoco ha origine divina, non umana. Per questo gli uomini hanno dovuto in qualche modo \"rubare\" il fuoco agli d\u00e9i. Vengono riportate numerose varianti del furto del fuoco, in culture molto distanti e diverse fra loro. Questo furto viene di solito perpetrato ai danni degli dei da un essere divino o semidivino, talvolta anche con intenti malefici come nel caso di Azazel nel Libro di Enoch. Altri famosi miti riguardanti il furto del fuoco, per citare i pi\u00f9 noti, riguardano Prometeo nella mitologia greca, M\u0101tari\u015bvan nel \u1e5agveda.\nSacralit\u00e0 e riti.\nIl fuoco \u00e8 un elemento chiave in moltissimi riti e funzioni cultuali, nelle pi\u00f9 diverse regioni del mondo. Basti pensare ai riti funerari, diffusi in molte parti del globo, in cui vige l'usanza di cremare i morti, o ai riti del Sacrificio, dove si bruciano le offerte confidando nella capacit\u00e0 del fuoco di divenire elemento mediatore nella comunicazione tra l'uomo e il divino. In molte culture il fuoco riveste anche una funzione importante in molti riti di passaggio e di purificazione.\nCulto e religioni.\nIn alcune religioni esistono specifiche divinit\u00e0 strettamente collegate al culto del fuoco.\nFestivit\u00e0 legate al fuoco in Europa.\nSono numerose le festivit\u00e0 legate al fuoco in Europa: fuochi di quaresima, fuochi pasquali, fuochi di Beltane, fuochi di mezza estate o di San Giovanni, fuochi di Sant'Antonio abate, nei pressi di Napoli, fuochi della vigilia di Ognissanti, fuochi del solstizio d'inverno. Esse rappresentano spesso un richiamo ai posizione della Terra rispetto al Sole in quanto coincidono con i due punti di mutamento del suo corso attraverso il cielo, quando esso raggiunge rispettivamente la sua pi\u00f9 alta e la sua pi\u00f9 bassa elevazione meridiana in occasione del solstizio d'estate e d'inverno. Tali festivit\u00e0 hanno anche per\u00f2 una valenza purificatoria."}
{"id": "146877", "revid": "245802", "url": "https://it.wikipedia.org/wiki?curid=146877", "title": "Tony Strobl", "text": "Biografia e carriera.\nTony Strobl \u00e8 stato l'artista che ha disegnato il maggior numero di pagine Disney nel corso degli anni.\nSi form\u00f2 artisticamente alla Cleveland School of Art, tra il 1933 e il 1937, compagno di studi di Jerry Siegel e Joe Shuster.\nIncominci\u00f2 la carriera nel 1938, lavorando al film di animazione \"Fantasia\". Collabor\u00f2 anche ai film \"Pinocchio\" e \"Dumbo\", prima di entrare nell'esercito nella seconda guerra mondiale. Dopo la guerra, Strobl decise di abbandonare il campo dell'animazione e concentrarsi sui fumetti. Incominci\u00f2 alla \"Western Publishing\" nel 1947, dove la sua prima storia fu \"Bucky Bug\" (pubblicata in \"Walt Disney's Comics and Stories\").\nPer tutti gli anni cinquanta, Strobl fu uno dei principali artisti dell'universo dei paperi, a fianco di Phil De Lara, Dick Moores e naturalmente Carl Barks. Verso la met\u00e0 degli anni sessanta, Strobl ricevette dalla Disney l'incarico di disegnare fumetti su base freelance per pubblicazioni al di fuori degli Stati Uniti (in Italia venivano pubblicate da \"Topolino\"). A lui si devono, in particolare, le molte storie ambientate al Papersera, il quotidiano diretto da Paperon de' Paperoni, nella cui redazione lavoravano anche i nipoti Paperino e Paperoga.\nLavor\u00f2 per la Disney fino al 1986-87, scriveva una striscia quotidiana e una pagina domenicale di Paperino. I disegni di Strobl sono facilmente riconoscibili per il suo stile semplice e chiaro. Oltre al suo lavoro per la Disney, Strobl illustr\u00f2 storie anche con Bugs Bunny alla Western."}
{"id": "146879", "revid": "712828", "url": "https://it.wikipedia.org/wiki?curid=146879", "title": "Rufus Scrimgeour", "text": ""}
{"id": "146881", "revid": "416175", "url": "https://it.wikipedia.org/wiki?curid=146881", "title": "Jacopo Bellini", "text": "La sua opera, al pari di quella di Antonio Vivarini, si pone tra la fine del gotico internazionale e l'inizio del Rinascimento nella citt\u00e0 lagunare. In essa possiamo cogliere una progressiva adesione agli stilemi rinascimentali, coniugando i modi internazionali, appresi da Gentile da Fabriano, con la passione antiquaria. Quest'ultima ebbe modo di apprenderla sia a Venezia, a contatto con l'opera di artisti toscani attivi in citt\u00e0, quali Paolo Uccello, Nanni di Bartolo, Fra Filippo Lippi, Andrea del Castagno, Masolino da Panicale e Beato Angelico e Andrea Mantegna.\nBiografia.\nFormazione con Gentile.\nBellini fu allievo e collaboratore di Gentile da Fabriano. Nel 1411-1412 fu a Foligno dove, su disegno del maestro, affresc\u00f2 con altri allievi Palazzo Trinci con un ancora visibile ciclo. Nel 1423 fu a Firenze, dove pot\u00e9 conoscere le opere dei giovani artisti fiorentini: Brunelleschi, Donatello e Masaccio. Nel 1424 \u00e8 ricordato a Venezia, dove apr\u00ec la sua attivissima bottega in cui, dopo il 1450, entrarono anche i figli Gentile e Giovanni.\nDel 1430 circa \u00e8 la tavola con la \"Madonna col Bambino\", dell'Accademia Carrara, in passato attribuita a Gentile da Fabriano, elemento centrale di un polittico disperso. La scena rappresenta il Bambino mentre gioca con un pettirosso, simbolo, per la macchia rossa sul petto, della sua futura morte. Gli arabeschi in oro su nero del fondo sono stati aggiunti in seguito, forse per riprodurre la decorazione originaria.\nSempre ai primi anni trenta viene attribuita la tavola con la \"Madonna con Bambino\", del Museo Cagnola, assegnata in passato a Jacobello del Fiore, anch'essa facente parte di un polittico. Nella rappresentazione la Madonna seduta in trono tiene in piedi, sul ginocchio destro, il Bambino che allunga lo sguardo e il braccio verso il cardellino, posato sul bracciolo destro del trono, simbolo della futura passione.\nA Verona e Ferrara.\nNel 1436 soggiorn\u00f2 a Verona, dove dipinse una \"Crocifissione\" per il Duomo, andata perduta.\nSi rec\u00f2 in seguito a Ferrara, dove assieme a Leon Battista Alberti fu al servizio di Lionello d'Este. Qui realizz\u00f2, nel 1441, il ritratto di Lionello, perduto, e di questo periodo rimane anche la \"Madonna dell'Umilt\u00e0 adorata da un principe della casata Estense\", databile al 1440 circa. Il donatore in quest'ultima opera \u00e8 stato sempre identificato con Lionello d'Este, ma secondo una proposta recente basata su ragioni fisiognomiche, potrebbe trattarsi di un fratello del Marchese, Ugo o Meliaduse.\nLa svolta rinascimentale.\nTornato a Venezia, mostr\u00f2 un rinnovamento verso le forme rinascimentali, dovuto alla mediazione dell'opera di Masolino da Panicale, in citt\u00e0 tra il 1435 e il 1440, ed assimilata attraverso Antonio Vivarini. Si pu\u00f2 vedere questo cambiamento nella \"Madonna col Bambino\" della Pinacoteca di Brera, datata al 1448, in cui il parapetto e il libro aperto sono in prospettiva e nelle figure si accentua la monumentalit\u00e0, stilema ravvisabile anche nella \"Madonna col Bambino\" degli Uffizi (1450) e nella \"Madonna col Bambino\" della Galleria dell'Accademia Tadini di Lovere.A Venezia lavor\u00f2 nel 1452 alla Scuola Grande di San Giovanni Evangelista e nel 1466 alla Scuola Grande di San Marco, opere entrambe perdute. Del 1455 circa \u00e8 la \"Madonna col Bambino benedicente e cherubini\" delle Gallerie dell'Accademia di Venezia. \nA Padova.\nNel 1460 soggiorn\u00f2 a Padova, dove indirizz\u00f2 ai problemi prospettici e al classicismo il giovane Andrea Mantegna. Allo stesso anno risale lo scomparto laterale di polittico con \"sant'Antonio Abate e san Bernardino da Siena\", conservato alla National Gallery of Art di Washington, parte della pala per la cappella del Gattamelata, nella chiesa padovana di Sant'Antonio, eseguita in collaborazione coi figli. Del 1465 circa \u00e8 la \"Madonna col Bambino\" del LACMA di Los Angeles. \nUltima fase.\nAll'ultima fase dovrebbero appartenere sia il rovinato \"Crocefisso\" del Museo di Castelvecchio di Verona, opera costruita con una rigorosa prospettiva, sia l\"'Annunciazione\" in Sant'Alessandro a Brescia.\nI disegni.\nDi Jacopo Bellini restano due importanti album di disegni, tra i pi\u00f9 antichi esempi conosciuti di disegno autonomo, che venivano utilizzati come repertorio di modelli per la sua bottega. Il primo (1430-1450 circa) si trova al Louvre di Parigi e il secondo (1450-1460 circa) al British Museum di Londra.\nQuesti disegni sono particolarmente importanti, oltre che per l'altissima qualit\u00e0, per la posizione al confine tra mondo tardogotico e mondo rinascimentale. La costruzione prospettica, appresa dai fiorentini, \u00e8 utilizzata per evitare la frammentazione della scena e dare coerenza legando insieme i vari episodi sparsi nella composizione. Le immense architetture sono impostate con vertiginose fughe centrali, puntigliosamente in prospettiva, sebbene con schemi piuttosto semplici, basati sempre su un punto di fuga centrale preso su una linea dell'orizzonte a met\u00e0 del foglio. \nAl di l\u00e0 dell'impostazione spaziale, i disegni sono caratterizzati da un mondo di stampo tardogotico sostanzialmente intatto, dove una moltitudine di episodi pittoreschi e di dettagli minuti \u00e8 priva di qualsiasi interesse conoscitivo o etico. Le piccole figure umane hanno unicamente un ruolo accessorio.\nCostante \u00e8 anche la citazione dell'arte classica, soprattutto tramite l'inserimento di statue o la copia di monete come decorazione degli edifici, oppure tramite la scelta di partiti classicheggianti come gli archi a tutto sesto e gli ornati geometrici (anche se la leggiadria resta quella tipica delle architetture veneziane). \nDa questo modo di costruzione deriva una ricostruzione fantastica del mondo antico, sospesa tra tradizione e modernit\u00e0, tra realt\u00e0 e favola, dove la citazione \u00e8 presa singolarmente, decontestualizzata e accostata arbitrariamente, come gi\u00e0 avevano fatto Pisanello e la sua bottega."}
{"id": "146882", "revid": "7967", "url": "https://it.wikipedia.org/wiki?curid=146882", "title": "Jacopo Del Duca", "text": ""}
{"id": "146883", "revid": "2812", "url": "https://it.wikipedia.org/wiki?curid=146883", "title": "Zaragoza", "text": ""}
{"id": "146884", "revid": "6923", "url": "https://it.wikipedia.org/wiki?curid=146884", "title": "Varanasi", "text": "Varanasi (hindi \u0935\u093e\u0930\u093e\u0923\u0938\u0940, \"V\u0101r\u0101\u1e47as\u012b\", nota anche come Benares, o \"Banaras\", \"Benaras\", \"Kashi\" e \"Kasi\") \u00e8 una citt\u00e0 dell'India, classificata come \"municipal corporation\", di 3.682.194 abitanti, capoluogo del distretto di Varanasi e della divisione di Varanasi, nello stato federato dell'Uttar Pradesh. In base al numero di abitanti la citt\u00e0 rientra nella classe I (da persone in su).\n\u00c8 una delle pi\u00f9 antiche agglomerazioni urbane del mondo essendo abitata da circa anni.\nEtimologia.\nL'etimologia tradizionale collega \"Varanasi\" ai nomi dei due affluenti del Gange che rappresentano i confini della citt\u00e0: il Varuna a nord, e l'Asi a sud della citt\u00e0, vicino al Ghat Assi.\nNel \u1e5agveda, uno dei quattro sacri Veda, la citt\u00e0 viene chiamata K\u0101\u015b\u012b (Kashi) dalla radice verbale sanscrita \"ka\u015b-\" che significa \"risplendere\", perci\u00f2 viene anche chiamata la \"Citt\u00e0 della luce\". I testi religiosi ind\u00f9 fanno riferimento a Varanasi utilizzando numerosi epiteti, come Avimukta (\"mai abbandonata\" da Shiva), \u0100nandavana (\"la foresta della beatitudine\"), e Mahasmashana (\"il grande luogo delle cremazioni\").\nGeografia fisica.\nLa citt\u00e0 \u00e8 situata a 25\u00b0 19' 60 N e 83\u00b0 0' 0 E e ha un'altitudine di 76 .\nSociet\u00e0.\nEvoluzione demografica.\nAl censimento del 2012 la popolazione di Varanasi assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine.\nReligione.\nInduismo.\nVaranasi \u00e8 la citt\u00e0 sacra per gli induisti: ogni fedele deve recarsi, almeno una volta nella vita, a Varanasi e immergersi nel fiume sacro Gange da almeno cinque diversi ghat (rampe di scale di pietra che terminano all'interno dell'acqua del fiume). Ogni mattina all'alba, gli ind\u00f9 compiono le proprie abluzioni sui ghat e il posto migliore per i turisti che vogliono assistere a queste cerimonie rituali \u00e8 da una barca che risale il fiume.\nSecondo l'induismo l'unico posto della terra in cui gli dei permettono agli uomini di sfuggire al sa\u1e43s\u0101ra, cio\u00e8 all'eterno ciclo di morte e rinascita, \u00e8 la riva occidentale del Gange a Varanasi, perci\u00f2 nel corso dei secoli milioni e milioni di induisti sono venuti a morire qui.\nMete di pellegrinaggio sono anche i suoi templi tra cui il tempio di Kashi Vishwanath, dedicato a Shiva e conosciuto come il Tempio d'oro per il suo tetto placcato d\u2019oro e il Durga Mandir, interamente colorato di rosso.\nOgni induista desidera che vengano sparse le proprie ceneri nel Gange, perci\u00f2 le pire per la cremazione ardono 24 ore su 24 ed ogni sera. Ci sono due ghat crematori a Varanasi, lungo il fiume Gange, nel cuore della citt\u00e0. Il pi\u00f9 importante dei due \u00e8 il Ghat Manikarnika. Al tramonto, si tiene il Ganga Aarti, la cerimonia in onore della dea Ganga: i brahmini danzano tenendo in mano delle sculture di luce, mentre le centinaia di persone che assistono, da terra e dal fiume, affidano alla \"madre Ganga\" delle fiammelle che rappresentano i propri sogni. Quanto pi\u00f9 lontano la corrente porter\u00e0 la propria fiammella, tanta pi\u00f9 prosperit\u00e0 si avr\u00e0. Molte famiglie ind\u00f9 fanno di tutto per portare il proprio caro a essere cremato qui, quando i corpi arrivano in citt\u00e0 si creano dei cortei per portare il defunto al ghat della cremazione. Il corteo avanza a passo di marcia, con il ritmo scandito dal grido di alcuni che ripetono \"Ram Nama Satya Hey!\", che vuol dire \"Il nome di Dio \u00e8 verit\u00e0\", mentre il coro risponde \"Satya Hey, Satya Hey\", ovvero \"Verit\u00e0, verit\u00e0\".\nIslam.\nCi sono almeno 15 moschee di valore storico a Varanasi. Molte di queste furono costruite dalle macerie di templi ind\u00f9 durante la dominazione moghul. Le due pi\u00f9 importanti sono la moschea Gyanvapi e la moschea Alamgir.\nTerrorismo.\nLa citt\u00e0 fu sconvolta per ben due volte da attentati di origine religiosa. Il 7 marzo 2006, appena dopo le 18:00 una serie di esplosioni simultanee si verificarono in varie parti della citt\u00e0. La prima presso l'affollato Tempio di Sankat Mochan Hanuman dove centinaia di fedeli si erano raccolti per la preghiera del marted\u00ec. L'attentato provoc\u00f2 10 morti e 40 feriti. Poco dopo un'altra esplosione si verific\u00f2 alla stazione ferroviaria provocando 11 morti e 20 feriti.\nIl gruppo islamista militante Lashkar-e Kahar/Qahab rivendic\u00f2 l'attentato.\nIl 7 dicembre 2010, appena dopo le 18:00, una bomba esplose nei pressi del Ghat Dashashwamedh, a quell'ora affollatissimo di devoti e turisti radunati l\u00ec per assistere alla cerimonia serale del \"Ganga aarti\". Nell'attentato 2 persone (tra cui una bambina di due anni) morirono e almeno altri 37 rimasero feriti. Il gruppo islamista militante Indian Mujahideen rivendic\u00f2 l'attentato."}
{"id": "146885", "revid": "9416", "url": "https://it.wikipedia.org/wiki?curid=146885", "title": "Data warehousing", "text": ""}
{"id": "146891", "revid": "125641329", "url": "https://it.wikipedia.org/wiki?curid=146891", "title": "Castagno dei Cento Cavalli", "text": "Il Castagno dei Cento Cavalli \u00e8 un albero di castagno plurimillenario, ubicato nel territorio del comune di Sant'Alfio (CT) nel cui stemma civico \u00e8 raffigurato.\nIl castagno, considerato come il pi\u00f9 famoso e grande d'Italia e oggetto di uno dei pi\u00f9 antichi atti di tutela naturalistica - se non il primo del genere - in Sicilia, \u00e8 stato studiato da diversi botanici e visitato da molti personaggi illustri in epoche passate. La sua storia si fonde con la leggenda di una misteriosa regina e di cento cavalieri con i loro destrieri, che, si narra, vi trovarono riparo da un temporale. \nNel 1982 il Corpo forestale dello Stato lo ha inserito nel patrimonio italiano dei monumenti verdi, forte di 22.000 \"alberi di notevole interesse\", ed evidenziato tra i soli 150 di \"eccezionale valore storico o monumentale\".\nStoria.\nL'albero si trova nel bosco di Carpineto, nel versante orientale del vulcano Etna, in prossimit\u00e0 della zona D del Parco Regionale dell'Etna.\nDiversi autori di botanica concordano sulla sua vetust\u00e0 ma non sull'et\u00e0: avrebbe dai due ai quattromila anni e, stando alla tesi del botanico torinese Bruno Peyronel, potrebbe essere l'albero pi\u00f9 antico d'Europa ed il pi\u00f9 grande d'Italia (1982).\nLe prime notizie storiche sul Castagno dei Cento Cavalli sono documentate gi\u00e0 nel XVI secolo. Nel 1611 ne parl\u00f2 Antonio Filoteo, mentre nel 1636, ne \u00ab\"Il Mongibello\"\u00bb, Pietro Carrera descrisse \"maestoso\" il tronco e l'albero \u00ab\"...capace di ospitare nel suo interno trenta cavalli\"\u00bb.\nIl 21 agosto 1745 venne emanato un primo atto dal \u00ab\"Tribunale dell'Ordine del Real Patrimonio di Sicilia\"\u00bb, con il quale si tutelava istituzionalmente il Castagno dei Cento Cavalli ed il vicino \"Castagno Nave\". Questo documento si configura, in virt\u00f9 del periodo storico (fine del XVIII secolo), tra i primi atti - se non il primo in assoluto - di tutela ambientale prodotti in Sicilia.\nL'insigne naturalista catanese Giuseppe Recupero in \u00ab\"Storia naturale e generale dell'Etna\"\u00bb descrisse accuratamente l'albero: \"La figura esterna del nostro Castagno \u00e8 una ellissoide, il suo diametro maggiore \u00e8 da Tramontana a Mezzogiorno, ed il minore da Ponente a Levante. L'esterna sua circonferenza misurata a fior di terra \u00e8 di palmi duecento ventisei (1 palmo equivale a circa 0,25 m pertanto la circonferenza era di circa 57 m)...Il suo diametro maggiore si \u00e8 ritrovato palmi ottanta (20 m) ...Pare che qualche turbine, o altro accidente abbia rotto quest'arbore; ma vi ha contribuito anche la mano dell'uomo; restando ancora visibili i colpi di scure. ...Cosicch\u00e8 tutto il divisato fusto \u00e8 diviso per le menzionate aperture in tanti pezzi, o segmenti, che vengono tutti a corrispondersi esattamente, onde l'occhio da per se stesso riconosce essere un solo ceppo...Nel concavo di questo gran pedale a lato dell'apertura di Levante vi \u00e8 fabbricata una capanna, ove si ripongono le castagne; al fianco opposto vi \u00e8 un forno capace di cuocere un tumulo di pane; e nel mezzo vi \u00e8 una casa fabbricata a secco... lunga ventidue palmi da Tramontana a Mezzogiorno, larga quattordici. Nell'ultima visita, che feci a questo nobilissimo Castagno l'anno 1766, ritrovai la casa molto deteriorata\". L'esistenza della casa sotto le fronde del castagno, si pu\u00f2 notare nel quadro di Jean-Pierre Hou\u00ebl.\n\u00c8 stato ritratto da molti viaggiatori del \"Grand Tour\", fra i quali Patrick Brydone e Jean Houel. Quest'ultimo, nel 1787, lo descrisse e ritrasse nel \"Voyage de la Sicile, de Malta e Lipari\", utilizzando, tra l'altro, le seguenti parole:\nA seguito del dipinto e delle belle parole che Houel dedic\u00f2 all'artista, l'amministrazione comunale ha deciso di dedicargli una via, proprio nei pressi dell'albero.\nInoltre, \u00e8 stato oggetto di studio da Alberto Fortis in \"Della coltura del castagno\" (1780), che lo trov\u00f2 degradato. Una leggenda narra che ivi trov\u00f2 rifugio, durante una tempesta, l'imperatrice Isabella d'Inghilterra, terza moglie di Federico II e i suoi cento cavalieri.\nNel 1923 il tronco principale dell'albero fu intaccato da un incendio, che, secondo una non comprovata tradizione orale, sarebbe stato appiccato per ritorsione da alcuni abitanti di Giarre, cui era invisa l'autonomia amministrativa ottenuta dal paese di Sant'Alfio (proprio dal comune giarrese).\nIl fondo dove sorge il castagno era di propriet\u00e0 della nobile famiglia santalfiese dei Caltabiano e venne usato come luogo di conviviali e banchetti per ospiti illustri. Nel 1965 l'albero fu espropriato e dichiarato monumento nazionale. Solo alla fine del XX secolo alcuni enti locali hanno avviato una serie di studi per tutelare e conservare il castagno.\nIl programma televisivo scientifico \"Superquark\", trasmesso sul canale Rai Uno, studi\u00f2 il DNA, prelevato dal castagno. In base ai risultati ottenuti, si pot\u00e9 affermare che il castagno potrebbe avere la pi\u00f9 grande circonferenza del mondo, prima di un grande cipresso presente in Messico e largo 38\u00a0m Tale tesi, tuttavia, \u00e8 ancora al vaglio della comunit\u00e0 scientifica, che si sta nuovamente occupando delle peculiarit\u00e0 dell'albero.\nIl Riconoscimento UNESCO.\nTra il 28 settembre ed il 1\u00ba ottobre 2006 si svolse a Sant'Alfio il Convegno Internazionale: \"L'Unesco e la tutela dei Beni Ambientali per uno sviluppo sostenibile: Il Castagno dei Cento cavalli\" che si concluse con la dichiarazione dell'albero come \"Monumento Messaggero di pace\":\nIl castagno oggi.\nIl castagno misura circa 23\u00a0m di circonferenza del tronco, per 22\u00a0m d'altezza.\nIn realt\u00e0, oggi si presenta costituito da tre \"polloni\" (fusti), rispettivamente di 10,50, 23 e 23,60\u00a0m; sui quali \u00e8 vivo il dibattito sulla unicit\u00e0 della pianta. Negli ultimi anni il libro dei Guinness dei primati ha registrato il Castagno come l'albero pi\u00f9 grande del mondo, per la rilevazione del 1780, quando furono misurati ben 57,9\u00a0m di circonferenza con tutti i rami.\nVince (con 36 222 voti, il secondo ne ha ricevuto 22 343), nel 2021, il concorso \"Albero Italiano 2021,\" iniziativa indetta e promossa dalla Giant Trees Foundation Onlus, per rappresentare l'Italia nel 2022 per il titolo di \"European Tree of the Year.\"\nAltri alberi plurisecolari etnei.\nNelle vicinanze dell'albero, a circa quattrocento metri, si trova un altro castagno con almeno mille anni di vita, il \"Castagno Nave\" (chiamato anche \"Castagno S.Agata\" o \"Arrusbigghiasonnu\" - risveglia sonno - forse per il cinguettio degli uccelli o forse per le fronde basse che destavano improvvisamente dal sonno qualche carrettiere passante). Questo castagno sarebbe, secondo alcuni studi, il secondo per antichit\u00e0 e grandezza in Italia. La circonferenza misura 20\u00a0m ed \u00e8 alto 19 m.\nSempre nel versante orientale dell'Etna, ma in territorio di Zafferana Etnea, si trova un leccio (specie di quercia) quasi millenario: l\"'Ilice di Carrinu\". La circonferenza \u00e8 4\u00a0m ed \u00e8 alto 19 m.\nLa leggenda.\nSi narra che una Regina, con al seguito cento cavalieri e dame fu sorpresa da un temporale, durante una battuta di caccia, nelle vicinanze dell'albero e proprio sotto i rami trov\u00f2 riparo con tutto il numeroso seguito. Il temporale continu\u00f2 fino a sera, cos\u00ec la regina pass\u00f2 sotto le fronde del castagno la notte in compagnia, si dice, di uno o pi\u00f9 amanti fra i cavalieri al suo seguito.\nNon si sa bene quale possa essere la regina, secondo alcuni si tratterebbe di Giovanna d'Aragona oppure secondo altri l'imperatrice Isabella d'Inghilterra, terza moglie di Federico II, secondo altri ancora si tratterebbe di Giovanna I d'Angi\u00f2 la cui storia verr\u00e0 collegata all'insurrezione del Vespro (XIV-XV secolo).\nTutte queste leggende, molto probabilmente, sono frutto di fantasia popolare; infatti \u00e8 quasi certo che la regina Giovanna d'Angi\u00f2, pur essendo nota per una certa dissolutezza nelle relazioni amorose, non fu mai in Sicilia.\nTraendo spunto dalla leggenda, alcuni poeti cantarono la storia del castagno e della regina, fra questi vanno citati Giuseppe Borrello e Giuseppe Villaroel che furono fra i maggiori poeti dialettali catanesi del XIX secolo, e Carlo Parisi.\nNell'Ottocento il poeta siciliano Giuseppe Borrello (1820-1894) mette il versi la leggenda della regina Giovanna: \nLa maestosit\u00e0 del castagno ha ispirato al poeta catanese Giuseppe Villaroel (1889-1965) il sonetto:\nUn altro poeta etneo Carlo Parisi (Giarre 1883-1931), lega in una descrizione poetica i tre santi fratelli martiri, Alfio, Cirino e Filadelfo al castagno: Nino Muccioli nel suo \u201cLeggende e racconti popolari della Sicilia\u201d (2012) racconta di una singolare credenza legata al Castagno: chi un tempo voleva essere sicuro di avere un figlio maschio (ambizione molto diffusa nella cultura contadina) doveva concepirlo sotto la sua chioma; infatti tale massaro Tanu era riuscito ad avere due gemelli maschi dopo tre figlie femmine."}
{"id": "146893", "revid": "101175", "url": "https://it.wikipedia.org/wiki?curid=146893", "title": "Radicali di Sinistra", "text": ""}
{"id": "146896", "revid": "1318658", "url": "https://it.wikipedia.org/wiki?curid=146896", "title": "Battaglia di Lepanto (1500)", "text": "La seconda battaglia di Lepanto, nota anche come battaglia di Modone si svolse nel 1500, come parte della guerra turco-veneziana del 1499-1503, tra l'Impero Ottomano e la Repubblica di Venezia. Si risolse con la vittoria della flotta turca, guidata dall'ammiraglio Kemal Re'is e con la caduta della fortezza di Modone.\nTra il XV e il XVI secolo il braccio di mare tra Capo Zonchio e Modone fu anche il teatro di una battaglia nel 1499 e del grande scontro navale tra la Lega Santa e l'Impero Ottomano del 1571.\nAntefatti.\nAl principio del 1500 l'Impero Ottomano, incoraggiato dalla vittoria ottenuta per mare a Capo Zonchio e per terra con la conquista di Lepanto che gli aveva permesso di ottenere il controllo sul golfo di Patrasso, decise di intraprendere una campagna volta a sottrarre alla Repubblica di Venezia l'intero Peloponneso e le Isole Ionie. I veneziani, consapevoli di non poter fronteggiare da soli la crescente minaccia turca, cercarono di scendere a trattive senza ottenere risultati tangili. Chiesero allora aiuto alle potenze europee ma rispose solo la Spagna inviando una flotta a Messina guidata da Gonzalo Fern\u00e1ndez de C\u00f3rdoba.\nDopo mesi di preparativi, il 6 aprile il sultano Bayezid II lasci\u00f2 Istanbul dirigendosi all'accampamento principale dell'esercito ottomano, presso Adrianopoli. Nel frattempo, le forze provenienti dall'Anatolia attraversarono lo Stretto dei Dardanelli presso Gallipoli e una grande flotta salp\u00f2 dal Corno d'Oro diretta al Negroponte.\nI veneziani si trovavano in una situazione difficile poich\u00e9 molte delle galee presenti nei loro possedimenti dello Ionio e dell'Egeo versavano in cattive condizioni. La popolazione locale, che mal sopportava il loro dominio, era restia prestare servizio al remo o ad essere reclutata per combattere contro i turchi. Non era migliore la situazione di diverse fortezze come Modone, Corone, Navarino e Nauplia che, bench\u00e9 possenti, necessitavano di lunghi interventi di manutenzione, erano dotate di pochi pezzi d'artiglieria e di scarse riserve di viveri e munizioni.\nVerso la fine di maggio il sultano si accamp\u00f2 attorno a Lamia mentre la sua armata si divise in tre eserciti. Il primo, guidato da Amar Pasci\u00e0, beilerbei d'Anatolia, e forte di 30.000 asapi e altrettanti cavalieri raggiunse Livadia con l'intenzione di recarsi a Lepanto e accompagnare la flotta lungo la costa. Il terzo, con a capo il beilerbei di Morea, si accamp\u00f2 vicino a Larissa, in Tessaglia. Il terzo, di circa 20.000 uomini e guidato da Mesih Pasci\u00e0, beilerbei di Rumelia, raggiunse Megara ma poi punt\u00f2 verso la citt\u00e0 serba di Smederevo poich\u00e9 i turchi temevano un'offensiva da parte degli ungheresi.\nLa flotta principale, raggiunto il Negroponte, sfil\u00f2 davanti a Nauplia e dopo aver circumnavigato il Peloponneso entr\u00f2 nel golfo di Patrasso. Era guidata da Kemal Reis, vincitore della battaglia navale dell'anno precedente, e da Alimek e Mamuk Pasci\u00e0. I turchi disponevano per\u00f2 di altre due flotte minori, una di 26 navi nel golfo di Arta, presso Prevesa e una di 30 navi presso la foce della Voiussa, a nord di Valona, che per\u00f2 erano ancora prive di remi, alberi, vele e non avevano subito il calafataggio. I veneziani vennero a sapere dalla loro rete di spie che l'intento dei turchi era di portarsi con la flotta principale alla Prevesa al fine di riunirsi con quelle navi per poi attaccare Modone, Corone, Navarino e Nauplia mentre la flotta di Valona avrebbe tenuto impegnata Corf\u00f9. D'altra parte anche i turchi, grazie ai locali e ai numerosi disertori, appresero la precaria situazione in cui si trovavano le fortezze e la flotta veneziana.\nA giugno il beilerbei d'Anatolia, accampato a Corinto entr\u00f2 nella Morea puntando su Modone. I rettori del borgo e di quella fortezza, Marco Gabriel e Antonio Zantani, sapendo di non poter resistere a lungo contro le soverchianti forze turche, chiesero aiuto alla flotta veneziana che per\u00f2 in quel momento non si era ancora riunita.\nIl 12 giugno l'esercito turco si accamp\u00f2 davanti a Nauplia ma a causa della povert\u00e0 di risorse della campagna circostante abbandon\u00f2 la posizione trasferendosi presso Tripoli, dove vi era abbondanza d'erba e acqua, lasciando solo 3.000 uomini ad Argo per assicurarsi il vettovagliamento.\nScontri.\nAssedio di Modone.\nIl 20 giugno un esercito di 12.000 asapi e 600 giannizzeri guidato dai beilerbei di Anatolia e Rumelia si present\u00f2 davanti a Modone e piant\u00f2 due accampamenti a forma di \"L\" un miglio a nord del borgo. Ormai da molti giorni all'interno della fortezza fervevano i lavori per realizzare cinque ripari a forma di bastione sopra le mura settentrionali, che si affacciavano sul borgo. Il problema maggiore era per\u00f2 costituito dalla mancanza di viveri, dalla poca acqua presente nelle cisterne, dalla scarsit\u00e0 di munizioni, frecce e polvere da sparo nonch\u00e9 dalla mancanza di denaro con cui pagare gli stradiotti, molti dei quali disertavano informando il nemico. Subito i rettori si affrettarono a caricare donne e bambini sulle poche navi rimaste nel porto, che veleggiarono al sicuro verso Creta.\nI turchi tentarono subito di fare irruzione nel borgo per depredarlo e potersi spingere davanti alla fortezza ma una flottiglia di 12 galee guidata da Girolamo Contarini, provveditore e vice-capitano da mar, si posizion\u00f2 presso la spiaggia e li contrast\u00f2 con l'artiglieria costringendoli a ritirarsi. Il giorno successivo circa 3.000 turchi assaltarono la fortezza di Navarino venendo respinti dai difensori.\nL'8 luglio i turchi, dopo aver costruito un bastione sull'altura di Santa Veneranda, iniziarono a piantare due grosse bombarde davanti alla fortezza e quattro giorni dopo iniziarono il bombardamento, che continu\u00f2 quasi incessante, giorno e notte, fino all'assalto finale. Grazie al continuo arrivo di rinforzi, il numero dei nemici era nel frattempo cresciuto sino a 30.000 unit\u00e0 (secondo altre fonti contemporanee addirittura 60.000-70.000), alloggiate in tre accampamenti. Sull'altura si accamp\u00f2 anche il beilerbei, all'interno di un grande padiglione rosso che visto dalla fortezza pareva un castello. Gi\u00e0 tre giorni dopo il bombardamento si era fatto cos\u00ec intenso che i rettori dubitarono di poter resistere a lungo e chiesero insistentemente aiuto alla flotta veneziana che tardava ad arrivare. All'interno della fortezza vi erano 7.000 uomini ma era rimasta polvere da sparo solo per una decina di giorni ed appena sei casse di frecce. Alla difesa del porto non restavano che tre galee.\nIl 16 luglio i turchi avevano catturato il borgo di Modone e la loro artiglieria aveva fatto crollare il torrione a difesa dell'unico ponte che attraversava il fossato. Avevano poi avvicinato le bombarde alla fortezza, posizionandole in tre punti. I veneziani, d'altra parte, erano riusciti a uccidere circa 4.000 turchi con gli schioppi e i pochi pezzi d'artiglieria a disposizione, avevano inoltre affondato una galea grossa e una galea sottile che si erano maldestramente avvicinate alla spiaggia finendo per incagliarsi ed essere bersagliate dai cannoni.\nIl 19 luglio, all'alba, la flotta turca si present\u00f2 sul lato di ponente della fortezza e scaric\u00f2 l'artiglieria sulle sue mura per circa quattro ore, dopodich\u00e9 lasci\u00f2 alcune navi nel porto di Modone e si ritir\u00f2 due miglia verso nord, posizionandosi presso alcuni scogli dove nei giorni successivi scaric\u00f2 a terra una grande quantit\u00e0 di bombarde, passavolanti, mortai, archibugi, schioppi e persino trabucchi. A fine mese un terzo dei difensori era stato ucciso o ferito e i veneziani non erano pi\u00f9 in grado di sporgersi dai ripari senza essere colpiti dagli archibugi o dai cannoni nemici.\nBattaglia navale.\nGi\u00e0 all'inizio di giugno, tramite alcuni informatori sull'isola di Chio, i veneziani avevano appreso che una flotta ottomana di 220 navi guidata da Kemal Reis si stava dirigendo verso il golfo di Patrasso. Era composta da due galeazze, due navi grosse, 18 navi, 6 galee grosse, 60 galee sottili e il resto fuste, brigantini, palandarie e grippi. Erano inoltre al corrente che una flotta nemica di 10 galee grosse e 16 galee sottili, guidata da Fatih Pasci\u00e0 si trovava nel golfo di Arta presso Prevesa e un'altra composta da 30 navi tra fuste e galee presso Valona. Il solo equipaggio di queste ultime doveva essere composto da circa 10.000 rematori, 8.000 asapi, 600 giannizzeri e 2.000 soldati cristiani, perlopi\u00f9 greci.\nIl 18 giugno tutte le navi della flotta turca si erano ormai riunite davanti a Lepanto. Dall'altra parte Melchiorre Trevisan, capitano generale da mar, cercava faticosamente di radunare le malridotte galee veneziane che giungevano alla spicciolata presso i porti delle Isole Ionie e risultavano spesso in cattive condizioni e con equipaggi e munizioni insufficienti per poter sostenere uno scontro con una flotta ben pi\u00f9 potente. Non poche non avevano ancora subito il calafataggio o erano prive di remi e di alberi.\nIl capitano generale nei giorni precedenti aveva comunque inviato due galee grosse, la Tiepola e la Pasqualiga, alla foce della Voiussa. Gli equipaggi di quelle navi prelevarono alcuni grossi massi da una cava della zona e li utilizzarono per ostruire la foce del fiume, che in quel periodo dell'anno risultava profondo appena tre piedi e mezzo ed era larga mezza galea. In questo modo impedirono alla flotta ottomana di Valona di uscire in mare e ricongiugersi con gli alleati, fornendo pi\u00f9 tempo a quella veneziana per terminare i preparativi. Nelle settimane successive i turchi cercarono di allontanare i veneziani dalla foce per disostruirla senza riuscirvi. Puntarono allora a trasportare le navi via terra direttamente sino alla spiaggia ma queste operazioni richiesero molto tempo e la flotta di Valona non prese parte alla battaglia che si sarebbe verificata un mese dopo. Otto galee veneziane al comando di Marco Orio, stazionavano invece davanti all'imboccatura del golfo di Arta per cercare di impedire l'uscita alla flotta di Prevesa.\nIl 26 giugno il Trevisan lasci\u00f2 Corf\u00f9 con le galee raccolte o intercettate attorno all'isola e due giorni dopo raggiunse Capo Lefkada, il promontorio pi\u00f9 meridionale dell'isola di Leucade dove si riun\u00ec con le navi di Giacomo Venier, capitano delle galee grosse e di Girolamo Contarini, vice-capitano generale. Il giorno dopo sei galee sottili e tre fuste turche uscirono dal golfo di Patrasso e scacciarono le cinque galee veneziane che vi erano appostate per sorvegliare i movimenti delle navi nemiche, facendo da apripista per il resto della flotta ottomana che da Lepanto inizi\u00f2 a muoversi verso ponente e raggiunse le Echinadi mentre la flotta veneziana arretr\u00f2 tra Capo Lefkada e Capo Fiskardo, lasciando solamente due galee in zona.\nIl 4 luglio la flotta veneziana, dopo una sosta a Parga, si attest\u00f2 tra Paxos e Antipaxos mentre la turca attese l'uscita della flotta di Prevesa stazionando tra il villaggio di Kallithea, su Leucade e l'isola di Kalamos. Cinque giorni dopo la flotta di Prevesa usc\u00ec dal golfo e si riun\u00ec con la principale, salutando l'incontro con alcune cannonate, poi si diresse verso Sesoula, sulla costa occidentale di Leucade. I veneziani, allertati dai colpi da cannone, decisero di muoversi da Antipaxos per inseguire la flotta nemica. Quello stesso giorno, tuttavia, il Trevisan fu colto da un violento attacco di febbre terzana e la flotta abbandon\u00f2 il suo proposito mentre gli ottomani si dedicarono al saccheggio di Cefalonia. Le condizioni del capitano generale continuarono a peggiorare al che il suo medico gli consigli\u00f2 di sbarcare a Corf\u00f9 ma egli rifiut\u00f2. Il 16 luglio era in punto di morte e si riun\u00ec un consiglio di guerra dove i capitani affidarono a Girolamo Contarini il governo della flotta in attesa di ricevere da Venezia il suo sostituto. Trevisan mor\u00ec alle 3 di notte del 17 luglio. Due galee scortarono la salma a Corf\u00f9 mentre il resto della flotta avanz\u00f2 verso Zante.\nIl 20 luglio la flotta veneziana guidata dal Contarini, dopo essersi accertata che non vi fossero navi nemiche, si diresse da Zante al Prodano. La controparte turca nel frattempo si posizion\u00f2 presso Capo Zonchio, il giorno dopo bombard\u00f2 la fortezza di Modone e il 22 fece sbarcare parte dell'artiglieria per sostenere l'assedio. \nFinalmente il 23 luglio il Contarini si diresse a sud verso Modone con il proposito di soccorrere la fortezza. I turchi non ebbero difficolt\u00e0 ad avvistare i veneziani ed uscirono con tutte le galee dal golfo di Navarino (eccetto le navi, posizionate pi\u00f9 a sud presso l'isola di Sapienza) per tagliargli la strada. Bench\u00e9 spirassero lo scirocco e l'austro e quindi le galee sottili veneziane fossero sottovento, si spinsero talmente avanti che giunsero a tiro e spararono una salva di cannonate contro i turchi per poi tornare indietro.\nIl 24 luglio i veneziani ritentarono di raggiungere Modone. La flotta, composta da 33 galee sottili, 13 galee grosse, 20 navi quadre e 3 schirazzi veleggi\u00f2 vicina alla costa, procedendo verso Capo Zonchio ma ancora una volta le navi turche iniziarono ad uscire dal golfo. Il Contarini diede l'ordine di stringersi per procedere pi\u00f9 compatto ma il nemico disponeva di forze tre volte superiori rispetto ai veneziani e allora, per evitare di essere facilmente aggirato e poi circondato, si spost\u00f2 pi\u00f9 al largo in modo da creare un fronte pi\u00f9 ampio. Si vennero allora a creare le condizioni favorevoli per attaccare battaglia: il cielo era terso, da nord-ovest spirava un debole maestrale che avrebbe fatto guadagnare velocit\u00e0 alle galee veneziane, la flotta turca stava uscendo dal porto e quindi era disposta di taglio ed infine i galeotti gridavano a gran voce di investire il nemico. Quando le due flotte erano ormai a tiro Contarini diede l'ordine alle galee grosse e a quelle sottili di scaricare l'artiglieria. Secondo l'ordine prestabilito, le prime a tirare furono le galee grosse di Giacomo Venier che sfilando l'una dietro l'altra investirono i turchi sul fianco sinistro mentre dalla parte opposta le sottili colpivano sul fianco destro. Schiacciate contro la costa e bersagliate sui fianchi, le navi ottomane ruppero la formazione e circa 60 galee bastarde e sottili decisero di attaccare la coda delle galee grosse veneziane investendone due, la Mosta e la Lezza, che si difesero valorosamente. Quattro galee grosse che erano l\u00ec vicino probabilmente a causa della schiacciante superiorit\u00e0 numerica ottomana, decisero di non speronare il nemico n\u00e9 di utilizzare l'artiglieria ma orzarono ed abbandonarono la battaglia. La galea sottile capitana allora, bench\u00e9 fosse impegnata a combattere forze tre volte superiori, segnal\u00f2 alle quattro galee in ritirata di tornare a combattere e quando vide che ci\u00f2 non aveva alcun effetto, diede l'esempio remando verso le due galee grosse ormai circondate e tirando contro le navi ottomane vicine. Prima ancora di raggiungerla fu bersagliata dai passavolanti e dalle bombarde nemiche finch\u00e9 un colpo la centr\u00f2 a poppa, a babordo e a pelo d'acqua, trapassandola da parte a parte e creando un foro di 6 corbe da una parte e di 4 dall'altra. La nave inizi\u00f2 ad imbarcare acqua e fu impossibile raggiungere la Mosta e la Lezza. Gli ufficiali si affrettarono a spostare il carico verso prua per controbilanciare la nave mentre i galeotti al contempo cercarono di rimuovere l'acqua; poco dopo fu soccorsa da alcune galee vicine e trainata fuori dalla battaglia. Le due flotte continuarono a scambiarsi colpi d'artiglieria fino al tramonto mentre la Mosta e la Contarina continuarono a combattere fino a tarda sera ma alla fine furono sopraffatte. \nLa battaglia era terminata e solo poche navi veneziane erano state affondate o abbordate ma la maggior parte risultavano seriamente danneggiate, pertanto ripararono verso Zante. Non mancarono gli strascichi polemici, il Venier e l'Orio infatti accusarono il Contarini di aver voluto ingaggiare battaglia malgrado vi fosse bonaccia e il nemico fosse in netta superiorit\u00e0 numerica.\nAssalto finale.\nLa sera dell'8 agosto tutte le galee sottili della flotta veneziana si diressero verso l'isola di Sapienza, a sud di Modone, scortando le cinque galee di Marco Grioni, Giovanni Malipiero, Alvise Michiel, Alessandro Gotti e Francesco Caccuri. Coperte dal buio le navi riuscirono ad approdare presso il molo della fortezza di Modone, eccetto la Griona che fu costretta a tornare indietro essendo inseguita da 13-15 galee turche. L'equipaggio fece appena in tempo a sbarcare e rifugiarsi all'interno delle mura attraverso un portello, aiutato dagli uomini della guarnigione, che le venti galee sottili turche di presidio al porto giunsero al molo incendiando una delle galee e catturando le altre tre. Al contempo, 60-80 navi tra fuste e galee del grosso della flotta ottomana si spinsero al largo, inseguendo le controparti veneziane per ore e costringendole a fuggire in mare aperto.\nL'azione di contrasto dei turchi si rivel\u00f2 tuttavia un diversivo, perch\u00e9 mentre buona parte dei difensori era impegnata a bersagliare le venti galee che si erano avvicinate al molo, i beilerbei diedero il segnale per l'assalto generale. Un primo squadrone si present\u00f2 sul ciglio del fossato davanti al torrione del castello, presso l'angolo nord-ovest della fortezza, che dopo 28 giorni di bombardamenti era crollato sotto i colpi dell'artiglieria ottomana, creando una grande rampa di macerie che aveva riempito il fossato e risultava pi\u00f9 alta delle mura rimanenti. Quei galeotti e quegli stradiotti che avevano cercato di colmare la breccia erano stati massacrati dal tiro dei cannoni nemici. Al primo squadrone ne segu\u00ec un secondo che spinse letteralmente i soldati che aveva davanti dentro il fossato, ormai colmo e cos\u00ec via finch\u00e9 migliaia di asapi e giannizzeri salirono la rampa e cercarono di penetrare attraverso la breccia. I pochi difensori fecero il possibile per contrastarli sparando con artiglieria e armi da fuoco ma gettando anche pece, travi e sassi. Alla fine, dopo un cruento scontro alla base del torrione, il soverchiante numero degli attaccanti ebbe ragione dei veneziani. Un gruppo di soldati ottomani sal\u00ec su quanto restava del torrione ed innalz\u00f2 un grande vessillo dorato che fece subito accorrere l'intero esercito verso la fortezza. A questo punto i veneziani, sapendo che ormai Modone era perduta, diedero fuoco alla pece e fecero esplodere dei barili di polvere che avevano posto in alcune nicchie scavate nei bastioni, bruciando molti dei turchi che erano saliti sul torrione e sui bastioni vicini. Alla fine i nemici si fecero strada nel castello, penetrarono all'interno del cortile e da qui nel grande spazio racchiuso dalla cinta muraria esterna. I veneziani rimasti fuggirono in preda al terrore e i rettori e i sopracomiti non riuscirono pi\u00f9 ad imbastire un'ultima resistenza. Al massacro che segu\u00ec sopravvissero poche decine di uomini della guarnigione che fuggirono a bordo di piccole barche e grazie all'oscurit\u00e0 riuscirono a miracolosamente a sfuggire alla sorveglianza delle navi turche. Tre giorni dopo riuscirono a raggiungere l'isola di Zante e annunciare la caduta di Modone. Le donne e i bambini rimasti all'interno della fortezza uscirono dalle mura dal lato del molo e si consegnarono ai turchi, furono presi prigionieri e resi schiavi. I rettori e pochi altri furono anch'essi presi prigionieri e successivamente sfruttati quali testimoni per cercare di indurre alla resa Navarino e Corone. Tutti gli altri vennero subito decapitati.\nConseguenze.\nLa notte del 9 agosto, poche ore dopo la caduta di Modone, si scaten\u00f2 una violenta tempesta che perdur\u00f2 fino al mattino successivo e invest\u00ec in pieno la malridotta flotta veneziana, vanificando un tentativo di soccorso a Corone. Quest'ultima cadde il 16 agosto dopo che i 7.000-8.000 civili presenti si ribellarono al provveditore Francesco Zigogna e consegnarono la citt\u00e0 ai turchi che risparmiarono loro la vita, non saccheggiarono il borgo e ottennero persino l'esenzione fiscale per tre anni."}
{"id": "146900", "revid": "123699221", "url": "https://it.wikipedia.org/wiki?curid=146900", "title": "Soppressata di Decollatura", "text": "La soppressata di Decollatura \u00e8 un prodotto tipico della pre-sila calabrese e viene prodotta nel comune di Decollatura in provincia di Catanzaro.\nLa soppressata deve il suo prestigio soprattutto alla qualit\u00e0 dei suini autoctoni allevati in casa con avanzi della cucina, ghiande e crusca. Il procedimento di lavorazione delle carni e di stagionatura rispecchia fedelmente le tradizioni centenarie Decollaturesi.\nLe carni che vengono utilizzate per la preparazione sono quelle magre delle cosce e dei filetti, mescolate al grasso del collo. L'impasto di carne viene poi mescolato con sale, salsa e salse di peperoni. La carne cos\u00ec preparata viene poi insaccata nelle budella.\nCaratteristica tipica della soppressata di Decollatura \u00e8 la goccia che fuoriesce dal primo taglio, che ne indica la perfetta stagionatura e qualit\u00e0.\nLa soppressata va consumata cruda ed utilizzata come antipasto. Deve essere tagliata in fette molto spesse ed accompagnata da un vino rosso calabrese.\nA Decollatura la soppressata \u00e8 prodotta da quasi tutte le famiglie per l'autoconsumo e da alcuni contadini anche per la vendita diretta.\nIl comune di Decollatura, la Comunit\u00e0 Montana e l'associazione Slow Food hanno deciso di costituire il presidio della Soppressata di Decollatura al fine di arrivare ad organizzare una associazione di produttori.\nInoltre a Decollatura \u00e8 presente l'Accademia della Soppressata, istituzione fondata da Ennio Bonacci, che ha lo scopo di divulgare e mantenere viva la tradizione della soppressata di Decollatura.\nA fine giugno 2013 si \u00e8 tenuta nel comune di Decollatura una sagra della soppressata di Decollatura."}
{"id": "146901", "revid": "712828", "url": "https://it.wikipedia.org/wiki?curid=146901", "title": "Bodo Baas", "text": ""}
{"id": "146902", "revid": "712828", "url": "https://it.wikipedia.org/wiki?curid=146902", "title": "Vodo-Siosk Baas", "text": ""}
{"id": "146903", "revid": "125549933", "url": "https://it.wikipedia.org/wiki?curid=146903", "title": "The Stranglers", "text": "I The Stranglers sono un gruppo musicale britannico punk rock fondato l'11 settembre 1974 a Guildford nel Surrey. In origine il nome del gruppo era The Guilford Stranglers. I componenti originari del gruppo sono il chitarrista e cantante Hugh Cornwell, il batterista Jet Black (Brian Duffy), il bassista (e voce) Jean Jacques Burnel e il tastierista e chitarrista Hans Warmling. Quest'ultimo verr\u00e0 sostituito da Dave Greenfield neanche un anno dopo la formazione del gruppo. Nessuno dei componenti proviene da Guildford, dato che Black \u00e8 originario di Ilford, Burnel di Notting Hill, Cornwell di Kentish Town e Greenfield di Brighton. Hans Warmling proveniva dalla Svezia, e l\u00ec fece ritorno dopo aver abbandonato il gruppo.\nLa loro carriera musicale inizi\u00f2 con un sound sinistro, orientato al pub rock, che sfoci\u00f2 successivamente in altri stili musicali. Gli Stranglers sono associati al punk rock dagli inizi, probabilmente da quando nel 1976 fecero da gruppo spalla ai Ramones nel loro primo tour britannico. Il gruppo viene comunque anche accostato alla new wave e al goth rock, anche se il loro approccio alla musica non corrisponde esattamente a nessuno dei generi sopracitati. Jean Jacques Burnel in un'intervista disse: \"io mi considero certamente un punk-rocker\". In un'altra intervista disse anche: \"penso che gli Stranglers siano pi\u00f9 punk di altri gruppi cos\u00ec considerati\".\nStoria del gruppo.\n1977-1982.\nI componenti del gruppo provenivano tutti da diverse esperienze musicali: Cornwell era un musicista blues prima di formare gli Stranglers, il bassista Jean Jacques Burnel era un chitarrista classico con esperienze di concerti con orchestre sinfoniche, Jet Black era un batterista jazz, e Dave Greenfield proveniva dal rock progressivo e suonava nelle basi militari in Germania. Uno dei loro punti fermi era una considerabile influenza da parte di gruppi di rock psichedelico del periodo pre-punk, come i Doors e i Music Machine.\nNonostante siano comunemente associati al punk rock, gli Stranglers non venivano considerati tali dagli altri gruppi della scena punk. Infatti gli Stranglers composero una serie di hit da top ten, come \"No More Heroes\" e \"Peaches\", che colloc\u00f2 il gruppo all'interno della scena new wave. Gli stessi componenti del gruppo hanno pi\u00f9 volte confermato di non considerarsi un gruppo punk, anche se i problemi con la legge ed il discreto seguito che ebbero dalle gang britanniche li collocano all'interno della scena punk. Un tour nel Regno Unito nel maggio del 1977 con il supporto dei London fece crescere la loro credibilit\u00e0 e il numero dei fan. La loro apparizione nel programma televisivo \"Rock Goes to College\" del 1978 dall'Universit\u00e0 del Surrey cre\u00f2 un incidente. Il gruppo durante l'esibizione infatti abbandon\u00f2 il palco distruggendo la strumentazione e insultando il pubblico. Il gruppo aveva inoltre dei testi che a volte trattavano di violenza contro le donne, e questo port\u00f2 a proteste da parte dei movimenti femministi.\nI loro primi album, in particolare \"Rattus Norvegicus\" (la copertina del disco presenta un interno di castello medioevale, con armature e teste di uccello impagliate alle pareti, dai cui anfratti spuntano le figure dei musicisti, mentre la parte interna presenta la silhouette del ratto che accompagner\u00e0 a lungo la band), \"No More Heroes\" (la copertina presenta una corona di fiori ed una lapide con inciso il titolo dell'album), \"Black and White\" (del quale fa parte il pezzo \"Death, Night and Blood\", dedicata da Burnel al suo maestro di karate ucciso in un combattimento) vennero accolti bene dalla critica, nonostante in un primo momento abbiano ricevuto reazioni diverse, anche perch\u00e9 i testi avevano forti allusioni al sesso ed al razzismo. Il gruppo riusc\u00ec comunque ad impiegare un tipo di umorismo nei testi tale da far passare queste allusioni in secondo piano. Grazie a questi primi lavori gli Stranglers costruiranno un buon seguito di fan. Nell'album \"Rattus Norvegicus\" il nome del gruppo viene scritto come \"The Stranglers IV\". L'album doveva originariamente intitolarsi \"Dead on Arrival\", ma all'ultimo momento il titolo venne cambiato nell'attuale \"Rattus Norvegicus\".\nL'album del 1979, \"The Raven\", illustrava chiaramente la separazione del gruppo dal punk tradizionale per passare ad un suono pi\u00f9 melodico e meno aggressivo. Le canzoni divennero musicalmente pi\u00f9 complesse sia dal punto di vista musicale che da quello delle tematiche trattate. In \"The Raven\" infatti si affrontano diversi argomenti, tra i quali un viaggio solitario dei vichinghi, il vizio dell'eroina, l'ingegneria genetica, arrivando a trattare eventi politici del periodo riguardanti l'Iran e l'Australia.\nL'album successivo, \"The Gospel According to the Meninblack\", era un concept album che esplorava la religione e le supposte connessioni tra fenomeni religiosi e visitatori extraterrestri. L'album raggiunse la posizione 8 delle classifiche britanniche, la posizione pi\u00f9 bassa fino al momento, fatto che port\u00f2 il disco ad essere considerato un fallimento artistico e commerciale nel 1980.\nIl gruppo si riprese comunque con l'album \"La Folie\" del 1981, anche se il disco non ebbe buoni riscontri immediatamente dopo la pubblicazione. \"La Folie\" era un altro concept album, che questa volta approfondiva il tema dell'amore. Il disco contiene l'hit \"Golden Brown\". All'inizio \"La Folie\" entr\u00f2 in classifica in una posizione pi\u00f9 bassa di qualsiasi altro album degli Stranglers, ed il primo singolo estratto, \"Let Me Introduce You to the Family\", si posizion\u00f2 solamente al numero 41. La casa discografica con il quale il gruppo era sotto contratto, la EMI, comunic\u00f2 loro di non essere contenta delle vendite dell'album e del singolo, aggiungendo che se non si poneva rimedio alla situazione il gruppo avrebbe presto dovuto cercare una nuova casa discografica. Venne allora pubblicato il singolo \"Golden Brown\", il singolo di maggior successo degli Stranglers, che si posizion\u00f2 al numero 2 delle classifiche britanniche, e fu anche il singolo con il maggior numero di vendite della EMI per diversi anni. \"La Folie\" rientr\u00f2 in classifica arrivando alla posizione 11 delle classifiche britanniche. La EMI visti i risultati di vendita sia del singolo che dell'album ritorn\u00f2 sui suoi passi, concedendo ancora fiducia al gruppo.\nIl singolo successivo fu identificato in \"Tramp\", ma venne invece scelto \"La Folie\", dopo che Jean Jacques Burnel convinse i suoi compagni del potenziale della canzone. \"La Folie\" arriv\u00f2 per\u00f2 solamente alla posizione 47. Dopo questo insuccesso gli avvocati del gruppo trovarono la maniera per sciogliere il contratto con la EMI. Gli Stranglers informarono immediatamente la casa discografica della loro intenzione di rescindere il contratto. La rescissione costrinse per\u00f2 il gruppo alla pubblicazione di una raccolta dei brani di maggior successo intitolata \"The Collection 1977-1982\". La raccolta includeva anche il singolo \"Strange Little Girl\", che rappresentava una scelta azzardata dato che la registrazione era un demo che venne consegnato alla EMI prima della firma del contratto (la EMI rifiut\u00f2 di mettere sotto contratto il gruppo anni prima sulla base proprio di questo demo). Paradossalmente, al contrario dell'opinione della casa discografica di alcuni anni prima, il pezzo divenne una hit posizionandosi al numero 7.\n1983-1990.\nNel 1983 gli Stranglers pubblicano il primo album per la Epic Records, \"Feline\", album che contiene il pezzo \"European Female\" che si posizioner\u00e0 al numero 9 delle classifiche inglesi. Anche questo album riscuoter\u00e0 un buon successo di critica e commerciale, nonostante le vendite siano inferiori al precedente \"La Folie\". \"Feline\" \u00e8 anche il primo album degli Stranglers in cui Jet Black inizier\u00e0 ad utilizzare la batteria elettronica.\nNel 1984 viene pubblicato \"Aural Sculpture\", con il pezzo \"Skin Deep\" che raggiunge la top 20 inglese e la top 30 olandese. Anche in questo album troviamo un'innovazione, e cio\u00e8 la presenza di una sezione fiati composta da 3 elementi che sar\u00e0 sempre presente in studio e dal vivo dal 1990 in poi, anno dell'abbandono del gruppo da parte di Hugh Cornwell.\nDue anni dopo, nel 1986, viene pubblicato \"Dreamtime\". Il disco tratta principalmente dei problemi dell'ambiente, e contiene il pezzo \"Always the Sun\" che sar\u00e0 numero 15 in Francia, numero 30 nel Regno Unito e numero 35 nei Paesi Bassi. \"Dreamtime\" \u00e8 anche l'unico album degli Stranglers che entrer\u00e0 in classifica negli Stati Uniti.\nIl 1990 vedr\u00e0 l'abbandono del gruppo da parte di Hugh Cornwell per seguire la carriera solista. L'ultimo album del gruppo insieme a Cornwell \u00e8 \"10\". Il disco venne registrato con l'intenzione di raggiungere lo status di \"cult band\" negli Stati Uniti. Dopo il successo della cover dei Kinks \"All Day and All of the Night\" (che raggiunse la posizione numero 7 delle classifiche inglesi dei singoli), gli Stranglers decisero di pubblicare il pezzo \"96 Tears\" come primo singolo estratto da \"10\". Il singolo arriver\u00e0 alla posizione 17 delle classifiche inglesi. Nonostante il successo del primo singolo, quello successivo non avr\u00e0 la stessa fortuna. \"Sweet Smell of Success\" infatti arriver\u00e0 a piazzarsi solamente alla posizione 65 delle classifiche inglesi. \"Man of the Earth\" fu designato come terzo singolo estratto da 10, ma la Epic Records decise di non pubblicarlo dato che il gruppo non riusc\u00ec ad andare in tour negli Stati Uniti. Bench\u00e9 registrato per riuscire ad attirare l'audience statunitense, \"10\" sar\u00e0 un insuccesso, e questo sar\u00e0 uno dei motivi per il quale Cornwell abbandoner\u00e0 il gruppo.\nDopo i Depeche Mode, dal 1990 gli Stranglers sono il gruppo che ha piazzato pi\u00f9 singoli nelle classifiche inglesi (28) di qualsiasi altro artista senza aver mai raggiunto la prima posizione.\nDal 1990 in poi.\nNell'agosto del 1990, Hugh Cornwell, membro fondatore degli Stranglers, lasci\u00f2 il gruppo per iniziare la carriera solista. Nella sua autobiografia cita tra i motivi dell'abbandono, il fatto che sentisse che il gruppo avesse perso la sua forza creativa. Durante la sua carriera solista, Cornwell ha pubblicato oltre quindici album, ed ha inoltre pubblicato tre libri, uno che parla della sua detenzione in carcere per possesso di droga, uno che vuole essere una sorta di guida alla discografia degli Stranglers, e per ultimo la sua autobiografia. Il gruppo sostitu\u00ec Cornwell con John Ellis, ex componente dei Vibrators, gruppo che aveva gi\u00e0 fatto da supporto agli Stranglers negli anni settanta. Ellis aveva gi\u00e0 sostituito Cornwell nel periodo in cui egli fu imprigionato nei primi anni ottanta, ed aveva anche collaborato con Burnel e Greenfield nel loro progetto parallelo Purple Helmets, oltre ad aver partecipato come chitarrista turnista nei concerti nel periodo precedente l'abbandono di Cornwell. Per un breve periodo Burnel ed Ellis si alternarono alla voce, fino al momento in cui il gruppo decise di far entrare in formazione Paul Roberts.\nL'interesse per gli Stranglers ritorn\u00f2 quando nel 2001 la cantante Tori Amos incise una cover di \"Strange Little Girl\", oltre ad intitolare l'album in cui \u00e8 presente la cover con lo stesso titolo. \"Golden Brown\" venne utilizzato nella colonna sonora del film \"Snatch - Lo strappo\" del regista Guy Ritchie e nel film australiano \"E mor\u00ec con un felafel in mano\" ; recentemente \u00e8 utilizzata molto spesso in molti servizi anche nella trasmissione italiana delle iene. Il pezzo \"No More Heroes\" venne inciso dai Violent Femmes ed utilizzato nella colonna sonora del film \"Mystery Men\". \"Peaches\" infine venne utilizzata nel film britannico \"Sexy Beast - L'ultimo colpo della bestia\" del regista Jonathan Glazer.\nNel 2004, anno in cui venne pubblicato l'album \"Norfolk Coast\", il gruppo ebbe un ritorno di interesse da parte della critica e del pubblico. Questo coincise anche con l'ingresso nella top 40 del pezzo \"Big Thing Coming\", il primo pezzo degli Stranglers che rientrava in classifica dopo circa 14 anni. Il tour per la promozione di \"Norfolk Coast\" ebbe un buon successo, registrando il tutto esaurito in diverse date. L'album successivo, \"Suite XVI\", venne pubblicato nel settembre 2006. Il titolo \u00e8 un gioco di parole che vuole intendere \"Sweet 16\" e si riferisce allo stesso tempo al fatto che questo \u00e8 il sedicesimo album in studio del gruppo.\nIl pezzo \"Peaches\" fa parte della colonna sonora del videogioco \"\", mentre \"Midnight Summer Dream\" \u00e8 presente nel gioco della BBC Micro \"Spellbinder\".\nNel maggio del 2006 Paul Roberts ha lasciato il gruppo. Attualmente il ruolo di cantante viene ricoperto principalmente dal chitarrista Baz Warne, oltre a Burnel, che canta in diversi pezzi dal vivo.\nDopo una parentesi di qualche anno, nella quale il gruppo pubblica la raccolta \"Decades Apart\" contenente due brani inediti, il 5 marzo 2012 vede la luce \"Giants\", il diciassettesimo album della band."}
{"id": "146905", "revid": "7336", "url": "https://it.wikipedia.org/wiki?curid=146905", "title": "Schiavo", "text": ""}
{"id": "146908", "revid": "947631", "url": "https://it.wikipedia.org/wiki?curid=146908", "title": "Il tocco di un angelo", "text": "Il tocco di un angelo (\"Touched by an Angel\") \u00e8 una serie televisiva, creata da John Masius, trasmessa dalla CBS (Columbia Broadcasting System), per nove stagioni per un totale di 212 episodi, dal 21 settembre 1994 al 27 aprile 2003. Negli Stati Uniti, durante la sua messa in onda, fu uno dei telefilm con il maggior successo di pubblico. La sigla del telefilm, \"Walk With You\", \u00e8 in stile gospel, ed \u00e8 cantata da Della Reese, interprete di una delle protagoniste del telefilm.\nDa questa serie TV \u00e8 stato tratto uno spin-off dal titolo \"Terra Promessa\" (\"Promised Land\").\nTrama.\nI protagonisti di questa serie sono angeli inviati da Dio sulla Terra per affiancarsi agli uomini e guidarli nei momenti di disperazione e di smarrimento. I tre angeli principali sono Monica, Tess e Andrew.\nNel telefilm vengono affrontati in maniera diretta avvenimenti drammatici come la morte, il cancro, il suicidio, la perdita dei propri beni e il fallimento ma tutti questi drammi vengono sublimati nel costante trionfo del bene. Il fulcro di questa vittoria consiste nella capacit\u00e0 di intendere la vita in maniera differente da prima, secondo una visione molto pi\u00f9 ampia in grado di analizzare con attenzione la realt\u00e0 circostante.\nEssendo un telefilm conosciuto in tutto il mondo, durante le 9 stagioni sono apparsi molti personaggi famosi, come Angela Lansbury, Marcia Cross, Muhammad Ali, Melissa Joan Hart, C\u00e9line Dion (che ha pure interpretato il brano, scritto da Diane Warren, \"Love can move mountains\"), Emily Osment e Zachary Quinto.\nCast.\nDurante le stagioni, sono apparsi anche altri Angeli:"}
{"id": "146910", "revid": "287204", "url": "https://it.wikipedia.org/wiki?curid=146910", "title": "Dorak", "text": ""}
{"id": "146911", "revid": "486946", "url": "https://it.wikipedia.org/wiki?curid=146911", "title": "Simon Pietro", "text": ""}
{"id": "146913", "revid": "712828", "url": "https://it.wikipedia.org/wiki?curid=146913", "title": "Arca Jeth", "text": ""}
{"id": "146919", "revid": "120522671", "url": "https://it.wikipedia.org/wiki?curid=146919", "title": "Premi Oscar 1985", "text": "La 57\u00aa edizione della cerimonia di premiazione degli Oscar si \u00e8 tenuta il 25 marzo 1985 a Los Angeles, al \"Dorothy Chandler Pavilion\", presentata dall'attore statunitense Jack Lemmon.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA James Stewart per i suoi cinquant'anni di memorabili interpretazioni. Per i suoi alti ideali fuori e dentro lo schermo. Con il rispetto e l'affetto dei suoi colleghi.\nAl National Endowment for the Arts in riconoscimento del suo 20\u00ba anniversario e dell'impegno dedicato a coltivare l'attivit\u00e0 artistica e creativa in ogni campo delle arti.\nPremio umanitario Jean Hersholt.\nA David L. Wolper"}
{"id": "146921", "revid": "125986035", "url": "https://it.wikipedia.org/wiki?curid=146921", "title": "Rotterdam", "text": "Rotterdam (: o ; in olandese , ) \u00e8 una citt\u00e0 e comune dei Paesi Bassi, situata nella provincia dell'Olanda Meridionale.\n\u00c8 la seconda citt\u00e0 per popolazione dei Paesi Bassi dopo la capitale Amsterdam e con L'Aia costituisce l'11\u00aa area urbana per popolazione dell'Unione europea. Ha il pi\u00f9 grande porto d'Europa, nonch\u00e9 11\u00ba al mondo: l'Europoort. La sua posizione nei pressi del grande delta del Reno, della Mosa e della Schelda le \u00e8 valso il nome di \"Porta d'Europa\".\nGeografia fisica.\nRotterdam \u00e8 situata nella parte occidentale del paese, nella provincia dell'Olanda Meridionale in corrispondenza dell'estuario del Reno nel Mare del Nord. Il territorio cittadino \u00e8 per la gran parte situato sotto il livello del mare ed \u00e8 riparato da argini. Il fiume Nieuwe Maas, uno dei rami principali del Reno, divide la citt\u00e0 in \"Rotterdam-Noord\" e \"Rotterdam-Zuid\". Un vecchio ponte levatoio ferroviario, De Hef, che collegava l'isola Noordereiland con Rotterdam-Zuid, \u00e8 conservato come monumento in posizione alzata.\nOrigini del nome.\nIl toponimo Rotterdam \u00e8 composto dalle parole \"Rotte\", un piccolo fiume dei Paesi Bassi, e \"dam\", che in olandese significa diga. Esso infatti deriva dalle origini della citt\u00e0 ossia la costruzione di una diga sulla Rotte negli anni sessanta del XIII secolo per proteggere gli argini costruiti lungo il corso della Mosa.\nStoria.\nNel 1150 la zona venne colpita da violente inondazioni che causarono un drastico spopolamento, furono cos\u00ec costruite dighe e argini a difesa delle poche terre emerse. Nel 1260 fu costruita sul fiume Rotte, nell'attuale \"Hoogstraat\", una diga. Guglielmo IV d'Olanda concesse i diritti civili a Rotterdam, che all'epoca contava circa duemila abitanti, il 7 giugno 1340. Il \"Rotterdamse Schie\", un canale navigabile, fu completato nel 1360, quest'evento apr\u00ec di fatto i commerci con le citt\u00e0 dell'Olanda del nord, della Germania e dell'Inghilterra.\nCol passare del tempo il porto di Rotterdam, pur crescendo lentamente, divenne uno dei pi\u00f9 importanti del paese e fu uno dei sei membri fondatori della Compagnia olandese delle Indie orientali. Verso la fine dell'Ottocento, diverse attivit\u00e0 portuali aprirono sulla sponda sud della Nieuwe Maas.\nIl 14 maggio 1940, dopo 5 giorni dall'invasione della Germania nei Paesi Bassi, Rotterdam venne bombardata dalla Luftwaffe causando oltre 800 morti, 80.000 senzatetto e oltre 24.000 abitazioni distrutte. Gli unici edifici rimasti, fortemente danneggiati, furono il municipio, la posta, la borsa e la chiesa di San Lorenzo. Il cuore della citt\u00e0 venne quasi completamente distrutto, fatto che Ossip Zadkine in seguito espresse in modo toccante nella sua statua \"Stad zonder hart\" (Citt\u00e0 senza un cuore). La statua si trova vicino al \"Leuvehaven\", non lontano dall'Erasmusbrug nella parte nord della citt\u00e0. Tra gli anni 1950 e gli anni 1970 la citt\u00e0 venne ricostruita. Rimase alquanto ventosa e aperta, fino a quando negli anni 1980 il consiglio municipale inizi\u00f2 a sviluppare un'attiva politica architettonica. Condomini, palazzi di uffici e centri ricreativi risultarono in un centro cittadino con una nuova skyline. Negli anni 1990 \u00e8 stato costruito un nuovo centro direzionale sulla riva sud del fiume Maas, il \"Kop van Zuid\", vecchia zona portuale dismessa. Collegata al centro storico delle citt\u00e0 attraverso l'Erasmusbrug, e riqualificata dall'intervento di numerosi architetti di fama internazionale come Foster, Piano, Bolles+Wilson, Koolhaas, Mecanoo e UN studio, che hanno portato a Rotterdam il premio Citt\u00e0 dell'Architettura 2007.\nRotterdam, Amsterdam, L'Aia, Utrecht e diverse citt\u00e0 pi\u00f9 piccole nella parte occidentale della nazione si stanno espandendo le une verso le altre al punto che l'intera area viene talvolta denotata come una singola metropoli nota come Randstad.\nStemma di Rotterdam.\nLo stemma di Rotterdam ha la seguente blasonatura: troncato di verde, ritroncato di bianco e verde.\nMonumenti e luoghi d'interesse.\nArchitetture civili.\nIn aggiunta a ci\u00f2 ci sono molti studi di architettura di livello internazionale con base a Rotterdam, come O.M.A (Rem Koolhaas), MVRDV, Erick van Egeraat e Neutelings &amp; Riedijk, per citarne alcuni. Rotterdam ha anche una reputazione come piattaforma per il discorso architettonico ed educativo, ben rappresentato dal NAI (Netherlands Architecture Institute) o dal Berlage Institute, un laboratorio di architettura postlaurea.\nSociet\u00e0.\nEvoluzione demografica.\nLa citt\u00e0 ha circa un terzo della popolazione nata all'estero, con picchi di due terzi tra i minorenni, prevalentemente da paesi islamici.\nIl 55% degli abitanti ha un reddito al di sotto della media nazionale.\nCultura.\nRotterdam \u00e8 stata Capitale europea della cultura nel 2001. La citt\u00e0 ha una sua orchestra, l'Orchestra filarmonica di Rotterdam, condotta dal famoso direttore Valery Gergiev, un grande centro per congressi e concerti, il \"De Doelen\", oltre a molti teatri (tra cui il nuovo teatro \"Luxor\") e cinema. L'ampio complesso dell\u2019\"Ahoy\", nella parte sud della citt\u00e0 viene usato per concerti rock, mostre, tornei di tennis e altre attivit\u00e0 simili. Un grosso zoo, chiamato \"Blijdorp\", si trova nella parte nord di Rotterdam, completo di un acquario chiamato \"Oceanium\". La citt\u00e0 ospita l'Accademia di belle arti di Rotterdam.\nLo stile Gabber della musica Hardcore \u00e8 nato a Rotterdam.\nAttualmente Rotterdam sta vivendo una specie di rinascita, con alcuni progetti di rinnovamento urbano dal moderato successo, che presentano un'architettura ambiziosa ('Manhattan sul Maas'), una vita notturna sempre pi\u00f9 scintillante, e un insieme di festival estivi che celebrano la popolazione e l'identit\u00e0 multiculturale della citt\u00e0, come il 'Carnevale estivo' ispirato ai Caraibi, la \"Dance Parade\", il festival pop Metropolis e le giornate del \"Porto del Mondo\". Assieme al Festival cinematografico internazionale a gennaio, il Festival internazionale di poesia a giugno e il Valery Gergiev Festival a settembre, rendono Rotterdam una citt\u00e0 piena di eventi.\nL'immagine che Rotterdam ha di s\u00e9, \u00e8 quella di una citt\u00e0 lavoratrice. In questo senso, esiste una salutare competizione con Amsterdam, che viene spesso vista come la capitale 'culturale' dei Paesi Bassi.\nIstruzione.\nRotterdam ha una prestigiosa universit\u00e0, l'Universit\u00e0 Erasmus di Rotterdam, che prende il nome da uno dei suoi cittadini pi\u00f9 famosi, Erasmo da Rotterdam. Estremamente famoso \u00e8 anche l'MBA (Master in Business Administration) proposto dalla Rotterdam School of Management e che \u00e8 stabilmente considerato dalle principali riviste economiche specializzate (Financial Times e Business Week) come uno dei migliori in Europa e nel mondo.\nMusei.\nRotterdam vanta numerosi musei fra i quali i pi\u00f9 conosciuti sono il Museum Boijmans Van Beuningen (arti), l\"'Historisch Museum\", il \"Volkenkundig Museum\" (popoli e culture straniere), la KunstHal (disegnato da Rem Koolhaas), il Museo di storia naturale, il \"Maritiem Museum\" e il \"Brandweermuseum\" (Museo dei pompieri).\nMunicipalit\u00e0.\nIl territorio municipale occupa un'area di 319,35\u00a0km\u00b2 (206,44\u00a0km\u00b2 di terra e 112,91\u00a0km\u00b2 di acqua) con una popolazione totale di 617\u00a0347 abitanti (1\u00ba gennaio 2012). Considerando l'area urbana la popolazione sale a 1.211.523 (1\u00ba aprile 2011).\nOltre al centro cittadino, la municipalit\u00e0 consiste delle seguenti citt\u00e0 e villaggi: Charlois (compresa Heijplaat), Delfshaven, Feijenoord, Hillegersberg-Schiebroek, Hoek van Holland, Hoogvliet, IJsselmonde, Kralingen-Crooswijk, Noord, Overschie, Pernis, Prins Alexander, e le aree industriali e portuali di Botlek, Eemhaven, Europoort, Maasvlakte, Spaanse Polder, Vondelingenplaat, Waalhaven.\nShopping.\nNote strade per lo shopping a Rotterdam sono il Lijnbaan (la prima zona pedonale della nazione, aperta nel 1953), il Coolsingel, e la Weena, che va dalla stazione centrale fino all'Hofplein.\nUn moderno luogo per lo shopping \u00e8 la 'Beurstraverse', chiamata informalmente 'Koopgoot'.\nEconomia.\nRotterdam ha il pi\u00f9 grande porto d'Europa. Molto importante per il porto sono l'industria petrolchimica e la gestione generale dei cargo. Il porto funziona come importante punto di transito per materie prime e altri beni, tra il continente europeo e le altre parti del mondo. Da Rotterdam le merci sono trasportate con navi, chiatte fluviali, ferrovia e su strada. Dal 2000 \u00e8 in costruzione la \"Betuweroute\", una ferrovia veloce per merci, da Rotterdam alla Germania. La regina Beatrix ha aperto questa ferrovia a maggio 2007. Grandi raffinerie si trovano ad ovest della citt\u00e0. I fiumi Mosa e Reno forniscono anche un eccellente accesso all'hinterland.\nIl territorio del porto di Rotterdam si \u00e8 allargato con la costruzione del complesso \"Europoort\" (Porta verso l'Europa) lungo lo sbocco del \"Nieuwe Waterweg\", e vicino al \"Maasvlakte\" nel Mare del Nord, nei pressi di Hoek van Holland. La progettazione di un secondo Maasvlakte fu oggetto di dibattito politico negli anni 1990, poich\u00e9 sarebbe stato parzialmente finanziato dal governo. La costruzione prese il via nell'estate del 2004.\n Rotterdam \u00e8 sede della parte olandese di Unilever.\nL'Universit\u00e0 Erasmus \u00e8 fortemente concentrata sulla ricerca e sull'istruzione in gestione aziendale ed economia. L'universit\u00e0 si trova nella parte orientale della citt\u00e0 ed \u00e8 circondata da numerose aziende multinazionali. Nel Brainpark I, Brainpark II, Brainpark III e nell'\"Het Rivium\" si possono trovare gli uffici di Deloitte, PWC, KPMG, CMG, Procter &amp; Gamble, Coca Cola Company, Cap Gemini Ernst &amp; Young ecc. Nel centro della citt\u00e0, oltre alla gi\u00e0 menzionata Unilever si trovano Robeco, Fortis (compresa Mees Pierson e Fortis ASR) ABN AMRO, ING (Nationale Nederlanden) e il Rotterdam WTC.\nInfrastrutture e trasporti.\nAutostrade.\nVi sono diverse autostrade da e per Rotterdam. Le seguenti quattro costituiscono parte della tangenziale (\"Ring\"):\nAnche le seguenti due autostrade servono Rotterdam:\nFerrovie.\nAttualmente \u00e8 in costruzione il cosiddetto \"Corridoio Reno-Alpi\" anche detto \"Corridoio dei due mari\", facente parte delle Reti di trasporto trans-europee, che collegher\u00e0 il Porto di Rotterdam al Porto di Genova con una linea ad alta velocit\u00e0.\nStazioni ferroviarie.\nLa stazione principale della citt\u00e0 \u00e8 Rotterdam Centraal e oltre a questa conta altre sei stazioni:\nMetropolitana.\nRotterdam \u00e8 stata la prima citt\u00e0 olandese a sviluppare un sistema di linee metropolitane, a partire dal 1968. Attualmente esistono 5 linee (A, B e C lungo l'asse est-ovest, D ed E lungo l'asse nord-sud), con diverse fermate in comune a pi\u00f9 linee - comunque tutte passanti per la stazione \"Beurs\".\nAeroporto.\nRotterdam ha il secondo pi\u00f9 grande aeroporto della nazione, l'Aeroporto di Rotterdam (gi\u00e0 noto come \"Zestienhoven\"), che si trova a nord della citt\u00e0.\nAmministrazione.\nGemellaggi.\nRotterdam \u00e8 gemellata con:\nSport.\nRotterdam \u00e8 la casa di due squadre di calcio dell\u2019Eredivisie (Feyenoord e Sparta), una dell\u2019Eerste Divisie (Excelsior) ed una della Hoofdklasse (PVV DOTO). Il ha vinto il suo ultimo campionato nella stagione 2016/17, il primo dopo il successo del 1999 e ha vinto due volte la Coppa UEFA (1974 e 2002) e una volta la Coppa dei Campioni nel 1970. Il \"Stadion Feijenoord\", popolarmente soprannominato \"De Kuip\" si trova nella parte sud-est della citt\u00e0, ed ha ospitato molti incontri di calcio internazionali, tra cui la finale degli Europei 2000.\nRotterdam ha la sua annuale maratona internazionale, che offre uno dei tracciati pi\u00f9 rapidi del mondo. Dal 1985 al 1998 il record mondiale venne stabilito a Rotterdam, prima da Carlos Lopes e quindi nel 1998 da Belayneh Dinsamo. La maratona parte e termina sul \"Coolsingel\", nel cuore della citt\u00e0.\nDal 7 al 16 settembre 2012 la citt\u00e0 ha ospitato alcuni incontri del Campionato europeo di baseball e la finale stessa della competizione.\nA febbraio a Rotterdam ha sede uno storico torneo di Tennis ATP 500."}
{"id": "146926", "revid": "124573749", "url": "https://it.wikipedia.org/wiki?curid=146926", "title": "Lunghezza di Planck", "text": "La lunghezza di Planck, indicata con formula_1, \u00e8 l'unit\u00e0 di lunghezza del sistema delle Unit\u00e0 di misura di Planck.\nPu\u00f2 essere considerata come un'unit\u00e0 naturale poich\u00e9 viene ricavata da tre costanti fisiche fondamentali: la velocit\u00e0 della luce, la costante di Planck e la costante di gravitazione universale.\nUtilizzando le leggi della meccanica quantistica e della gravit\u00e0, la lunghezza di Planck \u00e8 la migliore stima attuale per il concetto di lunghezza minima.\nValore.\nLa lunghezza di Planck \u00e8 data dalla relazione:\ndove:\nIl valore CODATA 2006 della lunghezza di Planck \u00e8 formula_6, con una incertezza standard di formula_7.\nDerivazione della formula.\nLa determinazione della lunghezza di Planck si ottiene partendo dall'equazione della lunghezza d'onda Compton:\nCome si pu\u00f2 osservare facilmente sostituendo formula_9, la lunghezza d'onda Compton di una particella \u00e8 equivalente alla \"lunghezza d'onda di un fotone la cui energia \u00e8 la stessa della massa a riposo della particella\". Infatti\nSi pu\u00f2 determinare un limite inferiore della lunghezza d'onda Compton (cio\u00e8 un limite superiore della frequenza e quindi dell'energia di un fotone), se si impone un limite superiore della massa formula_11.\nD'altra parte possiamo pensare a un limite superiore della massa di una particella quando questa raggiunge le dimensioni di un buco nero, all'interno del quale un fotone resta confinato dal campo gravitazionale se la sua energia non \u00e8 sufficiente a superare l'orizzonte degli eventi.\nL'equazione che descrive la relazione esistente fra la massa di un buco nero e il raggio dell'orizzonte degli eventi \u00e8, come noto:\ndove formula_13 \u00e8 il raggio di Schwarzschild, formula_14 \u00e8 la massa del buco nero e formula_15 \u00e8 la costante di gravitazione universale.\nCome si nota, la lunghezza d'onda Compton formula_16 varia in modo inversamente proporzionale alla massa formula_11, mentre nell'equazione di Schwarzschild, formula_13 varia in modo direttamente proporzionale a formula_19.\nDisegnando su di un grafico le due funzioni, troviamo un punto di intersezione che corrisponde ai valori:\ne\nche sono rispettivamente le espressioni della lunghezza di Planck e della massa di Planck, e valgono rispettivamente formula_22 e formula_23.\nSi pu\u00f2 quindi dire che la lunghezza di Planck \u00e8 la misura del raggio dell'orizzonte degli eventi di una massa di Planck e definisce, se riferito alla lunghezza d'onda di una radiazione elettromagnetica, la massima energia possibile per un fotone prima che questo \"collassi\" in forma di massa.\nCome si vede, partendo dalla espressione della lunghezza d'onda Compton per definire la lunghezza di Planck, si arriva a un'espressione che non coincide con quella \"storica\", nella quale compare formula_24 al posto della costante di Planck formula_25. Tale espressione, che differisce da quella qui calcolata di un fattore formula_26, si ottiene invece partendo dall'espressione della Lunghezza d'onda Compton ridotta:\nQuesta singolare coincidenza matematica potrebbe essere interpretata fisicamente nel seguente modo: ogni fotone abbastanza energetico da misurare un oggetto alla scala della lunghezza d'onda di Planck potrebbe creare una particella abbastanza massiccia da diventare un buco nero (buco nero di Planck), quindi distorcendo completamente lo spaziotempo e inghiottendo un fotone.\nQuesto esperimento ideale \u00e8 visto come una prova del fatto che supporre che la meccanica quantistica e la relativit\u00e0 generale valgano entrambe alla scala di Planck implicherebbe che una misura di lunghezza inferiore alla lunghezza di Planck sia impossibile. In altri termini:\nTuttavia questa teoria non \u00e8 ancora confermata, infatti:\nStoria.\nMax Planck per primo propose di inserire la lunghezza che porta il suo nome in un sistema di unit\u00e0 di misura che chiam\u00f2 \"unit\u00e0 naturali\": per la loro stessa definizione, infatti, la lunghezza di Planck, il tempo di Planck e la massa di Planck sono ricavate in modo tale che le costanti in esse contenute (formula_28, formula_15 e formula_30) scompaiano se inserite nelle equazioni fisiche. Bench\u00e9 la meccanica quantistica e la relativit\u00e0 generale fossero ignote al tempo in cui Planck propose queste unit\u00e0 di misura, divenne in seguito chiaro che a distanze paragonabili alla lunghezza di Planck la gravit\u00e0 manifesta degli effetti quantistici, la cui spiegazione e comprensione richiede una teoria sulla gravit\u00e0 quantistica.\nSignificato fisico.\nIl significato fisico della lunghezza di Planck non \u00e8 ancora chiaro. Poich\u00e9 la lunghezza di Planck \u00e8 l'unica lunghezza che si pu\u00f2 costruire a partire dalle costanti formula_28, formula_15 e formula_24 attraverso l'analisi dimensionale si pu\u00f2 pensare che lunghezze con un significato fisico importante in gravit\u00e0 quantistica siano riconducibili alla lunghezza di Planck.\nContrariamente a quanto si pu\u00f2 leggere solitamente su riviste divulgative non esiste ancora la prova che le distanze nelle strutture dello spaziotempo siano quantizzate in unit\u00e0 di lunghezze di Planck. In alcune teorie la lunghezza di Planck \u00e8 la scala alla quale la struttura dello spaziotempo diventa dominata da effetti quantistici dandogli una struttura a schiuma. Tuttavia altre teorie non predicono questi effetti.\nL'area di Planck, uguale alla lunghezza di Planck al quadrato ha un ruolo pi\u00f9 chiaro in gravit\u00e0 quantistica. L'entropia dei buchi neri \u00e8 data da formula_34 dove formula_35 \u00e8 l'area dell'orizzonte degli eventi e formula_36 la costante di Boltzmann.\nLunghezza di Planck e teoria delle stringhe.\nNell'ambito della teoria delle stringhe, la lunghezza di Planck gioca un ruolo fondamentale: \u00e8 infatti definita come il diametro minimo possibile di una stringa; il corollario pi\u00f9 importante a questo postulato \u00e8 che qualsiasi entit\u00e0 di lunghezza inferiore alla lunghezza di Planck non possiede alcun significato fisico.\nArea di Planck e gravit\u00e0 quantistica a loop.\nNell'ambito della gravit\u00e0 quantistica a loop, l'operatore area possiede uno spettro discreto e proporzionale all'area di Planck. Gli altri due operatori geometrici, la lunghezza e il volume, hanno spettro proporzionale alla lunghezza e al volume di Planck, ma si ha una conoscenza limitata dello spettro di questi operatori.\nConsiderazioni.\nA oggi non si dispone di una teoria soddisfacente sulla gravit\u00e0 quantistica, anche se ci sono molte proposte e svariati studi sull'argomento (teoria delle stringhe, supersimmetria, supergravit\u00e0, dimensioni nascoste della teoria di Kaluza-Klein, etc.). L'associare le unit\u00e0 della scala di Planck a fatti sperimentali non solo d\u00e0 valore epistemologico alle unit\u00e0 suddette, ma lascia anche intravedere i limiti delle attuali teorie (spinte a fornire risultati in condizioni estreme) e, anche se come ombre in una fitta nebbia, le strade da seguire.\nA titolo d'esempio, per calcolare la lunghezza di Planck e la temperatura di Planck si \u00e8 fatto ricorso alle attuali equazioni senza richiedere nulla sulla natura della materia sulla quale vanno a scontrarsi particelle cos\u00ec energetiche o su come si ripiega lo spazio compresso, per effetto della gravit\u00e0, in situazioni cos\u00ec estreme."}
{"id": "146928", "revid": "69794", "url": "https://it.wikipedia.org/wiki?curid=146928", "title": "Reale Societ\u00e0 Ginnastica di Torino", "text": "La Reale Societ\u00e0 Ginnastica di Torino \u00e8 una societ\u00e0 polisportiva italiana, tra le pi\u00f9 antiche del Paese. Nacque nel 1844 su iniziativa dei Savoia. La sua sede attuale \u00e8 nel capoluogo piemontese in via Magenta, 11.\nFondazione.\n\u00c8 stata fondata il 17 marzo 1844 a Torino, allora capitale del Regno di Sardegna, da Ernesto Ricardi di Netro, Luigi Franchi di Pont e dallo svizzero Rodolfo Obermann (1812-1869), un ginnasta di Zurigo molto famoso all'epoca, chiamato in Italia appositamente da Carlo Alberto di Savoia allo scopo di insegnare la ginnastica agli allievi dell'Accademia Militare, e di costituire la prima societ\u00e0 ginnica italiana, per \"divulgare la pratica degli esercizi di ginnastica per temprare i giovani alle fatiche\".\nQuesta societ\u00e0 sar\u00e0 per oltre vent'anni l'unica societ\u00e0 ginnica ad operare in Italia.\nLa societ\u00e0 acquisir\u00e0 il titolo di \"Reale\" nel 1933, per volere di Vittorio Emanuele III.\nLe sezioni.\nCalcio.\nLa squadra nacque come sezione dedicata al \"gioco del calcio\" nel 1897, cosa che l'anno seguente le permise di partecipare al primo Campionato di calcio. Sempre nel 1898, la compagine vinse nel Torneo FGNI di Torino.\nPartecip\u00f2 ai primi campionati di calcio italiani della FIF, con scarsi risultati, fino al 1902, anno in cui si ritir\u00f2.\nGinnastica artistica.\nGi\u00e0 dalla fondazione, la Ginnastica Torino oper\u00f2 per diffondere la ginnastica tra i giovani; tra i meriti che le si ascrivono, attraverso l'importante opera di due ministri, soci della societ\u00e0, c'\u00e8 quello di essersi fatta promotrice della proposta al Parlamento di una legge per rendere obbligatoria la pratica ginnica nelle scuole. L'iter fu alquanto travagliato, e occorsero venti anni: dalla proposta, avanzata al Parlamento nel 1858 dall'allora ministro della Pubblica Istruzione Giovanni Lanza, si giunse all'approvazione solo nel luglio 1878, grazie all'impegno del ministro De Sanctis.\nNella stagione 1988/1989 la Ginnastica Torino diventa campione nazionale e interregionale di Serie C, ed \u00e8 promossa in serie B; Servente, Rubinetti e Simonato vengono convocate nella nazionale giovanile. La societ\u00e0 vince poi la serie B, \u00e8 promossa in A e vince il campionato di serie A nella stagione 1990/1991.\nGli allenatori e tecnici della societ\u00e0 hanno contribuito allo sviluppo di un nuovo tipo di salto al volteggio: presentato ai campionati del mondo di Birmingham (1993) dalla ginnasta Veronica Servente, \u00e8 stato inserito nel \"codice internazionale\" prendendo il nome di \u00absalto Servente\u00bb.\nNella stagione 2003/2004 la squadra femminile si classifica al 3\u00ba posto del campionato nazionale Serie B ed \u00e8 promossa in serie A2; Laura Leonardi, campionessa regionale juniores, \u00e8 convocata nella nazionale italiana junores.\nIl 4 maggio 2014 conquista la promozione in serie A2, grazie al secondo posto in classifica, con 147,750 punti, con la squadra composta da Irene Lanza, Arianna Barbanera, Maria Bonada, Fabiana Lovato, Giulia Fiore e Matilde Lombardi.\nJudo.\nHa contribuito, a partire dagli anni cinquanta, alla diffusione del J\u016bd\u014d, ottenuta grazie al lavoro del maestro Zucchi, cintura nera 4\u00ba dan, poi insignito del titolo \"Maestro benemerito\", e della \"Stella d'argento\" al merito sportivo dal CONI.\nPallacanestro.\nNel 1919 nasce la squadra di \"palla al cesto\", ovvero pallacanestro. Nel 1930 arriv\u00f2 alle semifinali per lo scudetto ma venne eliminata dalla Reyer Venezia.\nIl risultato migliore \u00e8 del 1974/75 quando arriv\u00f2 a giocarsi lo \"spareggio\" per accedere al campionato di Serie A.\nNel 2004 la squadra Under 14 Femminile ha vinto il titolo nazionale 3 contro 3. La squadra era composta da Marta Candela, Costanza Coen, Alice Quarta e Giorgia Raci.\nFino al 2006-07 la squadra maggiore giocava nel campionato nazionale di Serie C1 e la prima squadra femminile nel campionato di Serie B.\nRugby.\nSin dagli albori del rugby italiano, alla fine degli anni venti, si cre\u00f2 la sezione rugby. Il risultato pi\u00f9 importante fu il successo nel campionato italiano 1946-47.\nNel 1949 la societ\u00e0 abbandon\u00f2 il campionato per aderire a una federazione italiana di rugby a 13 che si stava creando, ma i risultati furono fallimentari e la sezione rugby spar\u00ec di l\u00ec a pochi anni.\nFLIC Scuola di Circo.\nUltima nata nel 2002, la FLIC Scuola di Circo \u00e8 un importante centro di formazione professionale per artisti provenienti da tutto il mondo. La FLIC \u00e8 membro della FEDEC (\"F\u00e9d\u00e9ration Europ\u00e9enne Des \u00c9coles du Cirque professionnelles\") e l'obiettivo della Scuola \u00e8 formare gli allievi nelle discipline artistiche proprie del circo contemporaneo.\nLa formazione professionale e amatoriale \u00e8 affiancata da rassegne, eventi e performance oltre a spettacoli di \"nouveau cirque\", gestione di laboratori temporanei per enti pubblici e privati, attivit\u00e0 di volontariato e circo sociale."}
{"id": "146930", "revid": "1522738", "url": "https://it.wikipedia.org/wiki?curid=146930", "title": "Voto (Spagna)", "text": "Voto \u00e8 un comune spagnolo di 2.503 abitanti situato nella comunit\u00e0 autonoma della Cantabria."}
{"id": "146932", "revid": "123613424", "url": "https://it.wikipedia.org/wiki?curid=146932", "title": "Bill Vukovich", "text": "Carriera.\nVincitore della 500 Miglia di Indianapolis nel 1953 e 1954 su una vettura Kurtis Kraft con motore Offenhauser, mor\u00ec nella 1955, nella quale stabil\u00ec il giro pi\u00f9 veloce in gara.\nTra il 1950 e il 1960 la 500 Miglia faceva parte del Campionato Mondiale di Formula 1, e per questo motivo Vukovich ha all'attivo anche 5 Gran Premi, due vittorie, una pole position e 3 giri veloci in Formula 1.\nQuella dei Vukovich fu una famiglia votata all'automobilismo: anche il figlio e il nipote suoi omonimi) hanno partecipato alla 500 Miglia di Indianapolis.\nVukovich \u00e8 nel Belmont Memorial Park di Fresno, California.\nRisultati.\nFormula 1.\n\u2020 Deceduto."}
{"id": "146933", "revid": "118810461", "url": "https://it.wikipedia.org/wiki?curid=146933", "title": "Jarilo", "text": "Jarilo (Jary\u0142o, Jarylo, \u042f\u0440\u0438\u043b\u043e) \u00e8 il dio della fertilit\u00e0, della giovinezza, della forza e della primavera nella mitologia slava. \nVeniva raffigurato come un giovane uomo vestito di bianco, con lunghi boccoli biondi, scalzo, con un fascio di grano in una mano, e nell'altra una testa. Talvolta era rappresentato su un cavallo bianco. La sua festa cadeva, a seconda delle versioni, il 21 marzo o il 27 marzo ed era una celebrazione della fine dell'inverno e del ritorno della primavera, quindi della rinascita della vita. Ancora a met\u00e0 del XIX secolo veniva celebrata in Bielorussia. I funerali di Jarylo venivano, invece, celebrati alla fine di giugno, dopo la festa del solstizio d'estate. \nCon il Cristianesimo la sua figura conflu\u00ec in quella di San Giorgio. "}
{"id": "146936", "revid": "14322", "url": "https://it.wikipedia.org/wiki?curid=146936", "title": "Tamuz", "text": ""}
{"id": "146937", "revid": "1305772", "url": "https://it.wikipedia.org/wiki?curid=146937", "title": "Modernismo (disambigua)", "text": ""}
{"id": "146942", "revid": "287204", "url": "https://it.wikipedia.org/wiki?curid=146942", "title": "Network intrusion detection system", "text": "I NIDS, Network Intrusion Detection System, sono degli strumenti informatici, software o hardware, dediti ad analizzare il traffico di uno o pi\u00f9 segmenti di una LAN al fine di individuare anomalie nei flussi o probabili intrusioni informatiche.\nI pi\u00f9 comuni NIDS sono composti da una o pi\u00f9 sonde dislocate sulla rete, che comunicano con un server centralizzato, che in genere si appoggia ad un Database. Fra le attivit\u00e0 anomale che possono presentarsi e venire rilevate da un NIDS vi sono: accessi non autorizzati, propagazione di software malevolo, acquisizione abusiva di privilegi appartenenti a soggetti autorizzati, intercettazione del traffico (sniffing), negazioni di servizio (DoS).\nFunzionamento.\nLe logiche su cui i NIDS si basano per riconoscere flussi non autorizzati si distinguono in:\nQuando i NIDS rilevano degli eventi significativi li classificano in base alla loro criticit\u00e0, ad esempio Low, Medium, High; spesso si presentano dei falsi positivi, ovvero eventi che in realt\u00e0 non costituiscono un pericolo per i sistemi informatici, dovuti in genere a malconfigurazioni da parte degli amministratori dei sistemi.\nIn genere i sensori di rete che comunicano con il server centralizzato del NIDS effettuano un monitoring full-duplex passivo della rete, posizionati dietro un network tap, brutalmente definibile come un 'rubinetto' che regola il traffico e che si preoccupa di far rimanere la sonda invisibile sulla rete.\nAffinch\u00e9 i sensori lavorino correttamente devono essere sottoposti ad un continuo aggiornamento delle \"signatures\" per contrastare le vulnerabilit\u00e0 pi\u00f9 recenti.\nI moderni NIDS lavorano sempre con dei Firewall, a tal scopo stanno prendendo sempre pi\u00f9 piede nel settore commerciale gli IPS, intrusion prevention system, che oltre a fornire il controllo sui flussi, procedono ulteriormente bloccando quelli non autorizzati.\nPro e contro.\nIn un sistema informatico che implementa valide politiche di sicurezza, un buon sistema di incident response e che adotta firewall, antivirus e tutte le pi\u00f9 moderne misure di sicurezza, i NIDS giocano un ruolo fondamentale, in quanto:\nLe ampie funzionalit\u00e0 descritte hanno portato alcuni amministratori di rete a pensare che i NIDS siano in grado di segnalare e risolvere qualsiasi problema di sicurezza. Paradossalmente, pensare che i NIDS garantiscano totale sicurezza date le loro enormi potenzialit\u00e0, pu\u00f2 risultare controproducente in quanto ci\u00f2 genererebbe un falso senso di sicurezza. Non esiste, infatti, n\u00e9 totale sicurezza, n\u00e9 un unico prodotto che permetta di essere totalmente sicuri.\nAnche se i NIDS sono sicuramente necessari a garantire un buon livello di sicurezza del sistema, da soli non sarebbero sufficienti in quanto:\nDa quanto detto, emerge che i NIDS sono necessari ad aumentare il controllo sull'attivit\u00e0 dei sistemi ma non sono sufficienti a garantire la continuit\u00e0 del servizio in quanto agiscono passivamente.\nNIDS vs Firewall.\nSia i firewall che i NIDS collaborano al fine di prevenire accessi abusivi ad una rete. Entrambi sono fondamentali ma nessuno \u00e8 sufficiente a garantire da solo un elevato livello di sicurezza. A parte queste analogie, ci sono delle sostanziali differenze tecniche che li caratterizzano.\nI firewall hanno funzione di filtraggio dei pacchetti allo scopo di bloccare il traffico non conforme alle loro politiche. \nI pacchetti vengono filtrati in base all'indirizzo IP sorgente o di destinazione e alle corrispettive porte. Difficilmente i log memorizzati riguardano il traffico permesso, in quanto ritenuto affidabile. Se alcuni dei pacchetti dannosi riuscissero a superare il firewall a causa di una configurazione non corretta dello stesso, o di una qualsiasi vulnerabilit\u00e0 sfruttata, non solo sarebbe possibile portare a termine un attacco con successo ma, soprattutto, non verrebbe memorizzata alcuna informazione in merito.\nPer ovviare a questo problema, entrano in gioco i NIDS, i quali analizzano il contenuto di tali pacchetti e segnalano con un allarme ogni attivit\u00e0 anomala individuata, indipendentemente dal successo o dall'insuccesso della stessa. Inoltre nel caso in cui un attacco provenisse dall'interno della rete, il firewall non avrebbe utilit\u00e0 alcuna. Esso infatti, pur essendo capace di filtrare il traffico verso e dalla rete esterna, non ha alcun potere sul traffico interno alla rete.\nAltra debolezza dei firewall \u00e8 dovuta al fatto che talvolta gli utenti per ingenuit\u00e0 o impazienza si collegano a Internet creando connessioni non autorizzate tramite modem. Questo comportamento mette a rischio l'intera rete perch\u00e9 il traffico generato, anche in questo caso, non sar\u00e0 filtrato dal firewall. I NIDS, pertanto, pur monitorando il traffico interno alla rete, non eliminano i firewall.\nTecniche di Analisi dei Pacchetti.\nImpostando la scheda di rete del NIDS in modalit\u00e0 promiscua, \u00e8 possibile ascoltare in maniera passiva tutto il traffico passante sul segmento di rete, senza interferire sullo stesso. L'analisi dei pacchetti pu\u00f2 essere effettuata mediante tre tecnologie: la pattern matching analysis, la stateful pattern matching analysis e la protocol analysis.\nLa Pattern Matching Analysis si occupa di analizzare i contenuti dei pacchetti alla ricerca di sequenze di bit prefissate. Questo \u00e8 un approccio semplice da implementare ma, allo stesso tempo, abbastanza rigido e pesante dal punto di vista computazionale in quanto ogni pacchetto deve essere confrontato con centinaia di firme di intrusion detection. Ogni firma \u00e8 associata a un attacco specifico e istruisce l'IDS sul tipo di pacchetto da considerare anomalo. Ciascuna firma assume una struttura composta da sei componenti &lt;protocollo&gt;, &lt;ip_src&gt;, &lt;porta_src&gt;, &lt;ip_dst&gt;, &lt;porta_dst&gt; e &lt;payload_con_exploit&gt; che vengono confrontati con i pacchetti in ingresso e in uscita nel seguente modo: SE il protocollo utilizzato \u00e8 &lt;protocollo&gt;, l'indirizzo IP sorgente \u00e8 &lt;ip_src&gt;, la porta associata all'indirizzo IP sorgente \u00e8 &lt;porta_src&gt;, l'indirizzo IP di destinazione \u00e8 &lt;ip_dst&gt;, la porta associata all'indirizzo IP di destinazione \u00e8 &lt;porta_dst&gt; e il payload contenuto nel pacchetto \u00e8 &lt;payload_con_exploit&gt;, ALLORA genera un allarme.\nIn base a quanto descritto fino ad ora, un allarme viene generato quando si verifica il pattern matching tra un pacchetto e una regola. Questo significa che sarebbe sufficiente dividere la stringa dell'exploit contenuta nel payload in due frame TCP, per non far rilevare l'attacco. Per risolvere questo problema, \u00e8 stata introdotta la Stateful Pattern Matching Analysis che \u00e8 un criterio pi\u00f9 sofisticato di analisi che effettua gli stessi controlli della Pattern Matching Analysis tenendo per\u00f2 conto dello stream TCP dei dati. Questo comporta maggiore carico computazionale in quanto capita spesso che ci siano sessioni TCP aperte da monitorare per un lungo periodo.\nLa Protocol Analysis invece, genera un allarme per ogni violazione delle specifiche tecniche di un protocollo. Si supponga, per esempio, che un client intenda aprire una connessione TCP con un server, a tal fine invia un pacchetto SYN e si aspetta di ricevere o un pacchetto SYN/ACK o un RST/ACK. Qualsiasi altro pacchetto ricevuto viene considerato una violazione e genera un allarme.\nQuesta tecnica minimizza, qualora il protocollo sia ben definito, il numero di falsi positivi generati se traffico lecito viene riconosciuto come anomalo, tuttavia, non \u00e8 raro trovare delle RFC ambigue che lasciano spazio agli sviluppatori di implementare il protocollo a propria discrezione.\nAllarmi falsi positivi e falsi negativi.\nI NIDS lavorano con grandi quantit\u00e0 di dati e per funzionare necessitano di almeno un algoritmo di generazione degli allarmi. Alcuni amministratori scelgono di ritenere anomalo tutto il traffico considerato non affidabile (politica chiusa), altri invece scelgono di ritenere affidabile tutto il traffico non considerato anomalo (politica aperta). Nella prima ipotesi il carico computazionale del NIDS sar\u00e0 rilevante e verr\u00e0 generato un alto numero di falsi allarmi detti falsi positivi che possono essere dovuti a:\nNella seconda ipotesi il numero di allarmi sar\u00e0 notevolmente minore, ma si corre il rischio di non identificare il traffico anomalo che non trova alcuna corrispondenza con le regole impostate, generando falsi negativi che sono pi\u00f9 difficili da rilevare e possono essere dovuti a:\nIl numero di falsi negativi pu\u00f2 essere limitato solo con una costante manutenzione del NIDS e con un frequente aggiornamento delle firme. Per trovare il giusto equilibrio tra falsi positivi e falsi negativi, \u00e8 opportuno analizzare approfonditamente la topologia della rete ed eliminare la causa che genera falsi allarmi. Procedere eliminando radicalmente la regola corrispondente ad un attacco, potrebbe essere una scelta troppo ingenua e superficiale che talvolta pu\u00f2 comportare il rischio di non rilevare attacchi reali.\nRisposta dei NIDS.\nGli IDS generalmente non intervengono sul traffico, ma si limitano a rispondere passivamente segnalando le anomalie tramite messaggi di testo, email, o telefonate. La modalit\u00e0 di segnalazione dell'allarme spesso dipende dalla gravit\u00e0 dello stesso.\nAlcuni IDS, possono anche essere programmati per rispondere attivamente agli attacchi pi\u00f9 seri, adottando una delle seguenti contromisure:\nTuttavia, configurando l'IDS per rispondere attivamente ad attacchi, in caso di falsi positivi si rischierebbe il blocco delle connessioni che normalmente dovrebbero essere consentite causando un DoS.\nPosizionamento.\nUna delle attivit\u00e0 maggiormente critiche nella configurazione e messa in opera di un IDS \u00e8 il suo posizionamento all'interno della rete da monitorare. In base alla topologia della rete, possono presentarsi diversi casi. Quando in un segmento di rete gli host sono collegati da un hub, l'implementazione di un NIDS \u00e8 relativamente semplice perch\u00e9 l'hub \u00e8 una componente di rete che si occupa di replicare ogni singolo pacchetto su tutte le porte. In questo modo \u00e8 sufficiente collegare il NIDS a una porta qualsiasi dell'hub per poter leggere tutto il traffico passante.\nIn presenza di uno switch, invece, la situazione \u00e8 diversa e l'implementazione dei NIDS \u00e8 maggiormente complicata. Gli switch, infatti, lavorano ad un livello superiore della pila ISO/OSI rispetto agli hub e quando devono inviare un pacchetto, lo inviano solo verso la relativa porta di destinazione. Una soluzione per poter leggere tutto il traffico del segmento di rete \u00e8 il port mirroring che consiste nel monitorare una o pi\u00f9 porte dello switch, copiandone il traffico su un'altra porta detta mirror port. Tale porta dovr\u00e0 necessariamente avere una capacit\u00e0 di banda possibilmente pari alla somma della capacit\u00e0 di banda di tutte le porte monitorate. Solo in questo modo il traffico potr\u00e0 essere gestito in modo opportuno.\nCome detto, la scelta del posizionamento degli IDS \u00e8 un'attivit\u00e0 molto delicata che deve tener conto delle esigenze della rete e delle risorse di cui si dispone.\nUn'altra variabile da considerare nel posizionamento di un IDS \u00e8 la sua collocazione rispetto ad un firewall. Posizionando l'Intrusion Detection System all'esterno del firewall, si identificheranno tutte le attivit\u00e0 anomale incluse quelle che non avranno accesso alla rete in quanto bloccate dal firewall. Un IDS disposto in questo modo sar\u00e0 pi\u00f9 esposto agli attacchi provenienti dall'esterno perch\u00e9 privo di protezione. Le risorse richieste sono ingenti in quanto la quantit\u00e0 di traffico analizzato e di log memorizzati sar\u00e0 rilevante. Una soluzione pi\u00f9 economica consiste nel posizionare l'IDS all'interno del firewall per monitorare solo il traffico che accede alla rete. In tal modo saranno generati meno allarmi e ci saranno meno log da analizzare.\nSe invece, l'obiettivo dell'IDS \u00e8 la protezione dei server, una valida alternativa \u00e8 installare il sistema di intrusion detection nella Demilitarized Zone (DMZ). Tuttavia, gli altri segmenti di rete rimarrebbero privi di monitoraggio.\nPertanto, nel caso in cui le risorse a disposizione siano elevate, la soluzione pi\u00f9 robusta consiste nell'installare un IDS per ogni segmento di rete. Questo permette di tenere sotto controllo l'intera rete, di configurare ciascun Intrusion Detection System in maniera diversa in base alle esigenze del singolo segmento e di evitare eventuali sovraccarichi dei sistemi. Inoltre, se un IDS dovesse venire meno per una qualsiasi ragione (come ad esempio errori hardware/software o attacchi di vario tipo), gli altri segmenti di rete continuerebbero ad essere monitorati.\nLog Analysis.\nL'analisi dei log \u00e8 di fondamentale importanza nel processo di intrusion detection sia nel caso ci siano stati dei tentativi di intrusione, che nel caso si sia verificato un incidente informatico.\nI log memorizzano record contenenti informazioni sul timestamp, sul protocollo utilizzato, sull'indirizzo IP sorgente e di destinazione e sulle porte utilizzate da qualsiasi attivit\u00e0 anomala monitorata. Possono anche essere contenuti dati aggiuntivi come una descrizione testuale dell'evento o il numero della regola che ha generato l'allarme.\nQuando vengono generati log causati da eventi di una certa entit\u00e0, \u00e8 opportuno memorizzare anche il payload del pacchetto che ha generato l'allarme per avere maggiori dettagli sull'evento.\nFacciamo un esempio considerando una richiesta DNS. In corrispondenza di questo evento, verr\u00e0 generato un log dove sar\u00e0 riportato che il potenziale attaccante con indirizzo IP 100.200.100.200 ha inviato un pacchetto UDP al destinatario 90.80.70.60, sulla porta 53. Ci\u00f2 non sar\u00e0 sufficiente a capire se la richiesta DNS \u00e8 stata dannosa o meno. La situazione sarebbe differente nel caso in cui si potesse analizzare anche il payload del pacchetto.\nUno dei problemi maggiori nell'analisi dei log \u00e8 l'eterogeneit\u00e0 intrinseca degli stessi, in quanto variano a seconda del firewall, del router o dell'IDS utilizzato. Non esistono tool che sincronizzano cronologicamente i log prodotti da sistemi differenti. Pu\u00f2 talvolta capitare che la time zone differisca da sistema a sistema, rendendo ancora pi\u00f9 complicata l'analisi; tuttavia, per sincronizzare sistemi diversi, possono essere usati protocolli come NTP.\nInoltre, di estrema importanza \u00e8 la capacit\u00e0 di reazione di fronte ad un'intrusione. Intervenire tempestivamente quando si identifica un'intrusione, spesso \u00e8 essenziale per evitare che l'attaccante possa alterare o eliminare i log. Gli amministratori di rete, tuttavia, dovrebbero prestare attenzione non solo alla possibile manipolazione dei log ma anche alle molteplici attivit\u00e0 anomale che possono presentarsi, come quelle che si stanno per analizzare.\nAspetti Legali.\nQualsiasi attivit\u00e0 di monitoraggio della rete deve rispettare le normative in vigore nello stato in cui si trova il sistema informatico e le politiche interne aziendali. In caso contrario esiste il rischio di essere perseguiti penalmente per violazione della privacy degli utenti della rete e per intercettazione abusiva di comunicazione informatica. Non sar\u00e0, inoltre, possibile utilizzare i dati raccolti per intraprendere azioni legali nei confronti di un intruso.\n\u00c8 pertanto opportuno:\nDal punto di vista burocratico tali accorgimenti possono essere tradotti in una lettera informativa da far firmare a tutti gli utenti della rete per presa visione. Dal punto di vista tecnico \u00e8 possibile implementare un \u201cMessage of the Day\u201d (MOTD) che consiste in un messaggio iniziale che informa gli utenti dell'attivit\u00e0 di logging della rete.\nIn caso di incidente informatico i log rappresentano prove preziose, ed in quanto tali, devono essere ottenute in modo conforme alla normativa vigente ed essere tali da poter illustrare dettagliatamente lo svolgimento dei fatti.\n\u00c8 pertanto opportuno fare in modo che la prova ottenuta sia:\nScelta di un NIDS.\nPer concludere questa panoramica, vengono discussi gli elementi da tenere in considerazione durante la scelta di un NIDS."}
{"id": "146944", "revid": "122929410", "url": "https://it.wikipedia.org/wiki?curid=146944", "title": "Roberto Leydi", "text": "Biografia.\nInizi\u00f2 la sua attivit\u00e0 dedicandosi alla musica contemporanea e al jazz. \nDalla met\u00e0 degli anni cinquanta concentr\u00f2 la sua esperienza di ricerca e studio sulla musica popolare e la storia sociale.\nDal 1973 fu docente di etnomusicologia al DAMS dell'Universit\u00e0 di Bologna, da cui ha potuto coordinare numerose campagne di ricerca sulle tradizioni musicali di tutte le regioni italiane (ricerca sul campo).\nNella sua carriera Leydi pubblic\u00f2 numerosi saggi. Tra i pi\u00f9 noti si ricordano \"I canti popolari italiani\" (1973) e \"L'altra musica\" (1991). Ha inoltre promosso importanti iniziative editoriali e discografiche come, ad esempio, la pubblicazione della collana di dischi Albatros ed \u00e8 stato tra i fondatori dell'Istituto Ernesto de Martino nonch\u00e9 organizzatore di eventi e spettacoli sulla cultura popolare (vanno ricordati a questo proposito \"Milanin, Milanon\", \"Bella Ciao\", \"Sentite buona gente\"), che sono stati di impulso - assieme all'attivit\u00e0 del Nuovo Canzoniere Italiano - allo sviluppo del folk revival in Italia. Dal 1979 al 1982 fu poi nel comitato di redazione della rivista Laboratorio Musica, legata ai circuiti ARCI e diretta da Luigi Nono.\nRoberto Leydi svolse una funzione decisiva nella proposizione della ricerca della musica popolare italiana intesa come documentazione della cultura contadina italiana all'indomani della prima industrializzazione. Il suo contributo si inser\u00ec in quel vasto filone di storia contemporanea e sociale che tendeva a cercare fonti alternative a quelle ufficiali per la ricognizione storica. Si trattava a tutti gli effetti di seguire i passi tracciati - tra gli altri - da Danilo Montaldi con il suo \"Militanti politici di base\" e da numerosi altri storici tra cui \u00e8 giusto ricordare Gianni Bosio e Cesare Bermani. Roberto Leydi ebbe chiaro che la documentazione della tradizione popolare non poteva per\u00f2 essere limitata al suo carattere di emarginazione, o protesta, o a quello del diretto impegno sociale. N\u00e9 condivise l'opinione, molto frequente negli anni '60 e '70, che la cultura popolare e contadina fosse in s\u00e9 stessa \"alternativa\".\nOrganizzatore instancabile, dotato di una inesauribile curiosit\u00e0 e di un'analoga capacit\u00e0 di andare oltre l'apparenza delle cose per coglierne spesso il lato anche ironico o surreale, Roberto Leydi ha pilotato con decisione le sorti della musica popolare italiana legando il suo nome alle ricerche della Regione Lombardia e a un folto gruppo di ricercatori di musica popolare che da lui ricevettero appoggio e spesso indicazioni.\nQualche mese prima della sua morte don\u00f2 l'intero archivio privato (circa 700 strumenti musicali, 6.000 dischi, 10.000 libri, 1.400 nastri magnetici) al Centro di dialettologia e di etnografia di Bellinzona, in Svizzera.\nVita privata.\nRoberto Leydi nel 1953 ha sposato la cantante ed etnomusicologa Sandra Mantovani. Dal matrimonio \u00e8 nato Silvio, storico dell'et\u00e0 moderna."}
{"id": "146945", "revid": "438678", "url": "https://it.wikipedia.org/wiki?curid=146945", "title": "Whitesnake", "text": "I Whitesnake sono un gruppo musicale hard rock fondato nel 1978 a Londra, Regno Unito, in seguito all'abbandono dei Deep Purple da parte del cantante David Coverdale. Nella fase iniziale della sua carriera, la band produsse del materiale che i critici spesso accostarono al blues rock dei Deep Purple, per spostarsi successivamente verso un rock pi\u00f9 accessibile. Verso la fine degli anni 70, la band inizi\u00f2 a conoscere il successo commerciale attraverso una serie di album che entrarono nella top 10 inglese, quali \"Ready an' Willing\" (1980), \"Come an' Get It\" (1981), \"Saints &amp; Sinners\" (1982) and \"Slide It In\" (1984).\nVerso la fine degli anni 80, Coverdale riform\u00f2 completamente la band e spost\u00f2 il suo interesse verso il mercato americano. I neoriformati Whitesnake raggiunsero il successo anche attraverso un completo restyling del gruppo, che inizi\u00f2 ad imbracciare l'estetica della scena hair metal, facendo fortemente affidamento su ballate melodiche ed atmosfere AOR. L'album omonimo, Whitesnake, divenne il loro album pi\u00f9 venduto in tutto il mondo e fu lanciato da due singoli di grandissimo successo delle chart americane, \"Here I Go Again\" e \"Is This Love\"\", che raggiunsero rispettivamente la prima e la seconda posizione su Billboard. L'album ottenne 8 volte la certficazione di disco di platino negli USA e la band ottenne nel 1988 il Brit Award per il miglior gruppo inglese. L'album seguente, \"Slip Of The Tongue\", fu anch'esso un successo di vendite e vide la partecipazione straordinaria di Steve Vai.\nNel corso della carriera, la band si \u00e8 sempre segnalata per l'eccellente qualit\u00e0 dei musicisti che vi hanno partecipato. Verso la fine degli anni 70, David Coverdale riusc\u00ec a riunire nella band tre quinti della Mark III dei Deep Purple all'interno del gruppo, includendo Jon Lord e Ian Paice all'interno del gruppo. Tra i numerosi strumentisti che hanno fatto parte della band, si segnalano anche Cozy Powell (Rainbow), Mel Galley (Trapeze), Steve Vai, Doug Aldrich, Guy Pratt (Pink Floyd), Don Airey (Rainbow, Black Sabbath), Tommy Aldridge (Black Oak Arkansas, Ozzy Osbourne), Adrian Vanderberg , Vivian Campbell (Dio, Thin Lizzy, Def Leppard) e John Sykes (Thin Lizzy).\nStoria.\nOrigini (1976-1979).\nNel 1976, dopo i dissapori sfociati nella dissoluzione dei Deep Purple, David Coverdale rifiut\u00f2 l'invito di unirsi al trio degli ex membri Paice, Ashton &amp; Lord decidendo di dare inizio alla carriera di solista. A questo scopo rivolse l'invito al chitarrista degli Uriah Heep, Mick Box per questo nuovo progetto, ma senza successo. Coverdale successivamente collabor\u00f2 con il chitarrista Micky Moody allo scopo di formare una nuova band. I musicisti coinvolti, oltre a Moody, furono il bassista dei Deep Purple, Roger Glover, incaricato anche della produzione, il bassista Deslyle Harper, il tastierista Tim Hinkley e il batterista Simon Phillips. Nel marzo 1977 usc\u00ec l'album solista, intitolato \"White Snake,\" che mescolava sonorit\u00e0 hard rock e rhythm and blues e venne composto durante il periodo in cui il cantante militava ancora nella formazione dei Deep Purple. Durante il tour, la band di supporto veniva comunemente introdotta come la White Snake Band. L'album solista successivo \"Northwinds\", pubblicato nel 1978, includeva ancora una volta Moody, Glover, Phillips, con i nuovi membri, il batterista Tony Newman e il bassista Alan Spenner. Lee Brilleaux dei Dr. Feelgood contribu\u00ec all'armonica. Il disco fu nuovamente prodotto da Glover.\nL'inizio.\nNel 1978, Coverdale fond\u00f2 i Whitesnake come una vera e propria band permanente ed allest\u00ec una nuova formazione assieme a Moody. La prima scelta della coppia cadde sul bassista Chris Stewart, che declin\u00f2 l'offerta, optando per raggiungere la band di Frankie Miller. Neil Potts partecip\u00f2 alle audizioni come batterista senza successo. La prima formazione era composta dal bassista Neil Murray (ex National Health), dai chitarristi Bernie Marsden (ex Wild Turkey) e Micky Moody (ex Snafu), dal tastierista Pete Solley (proveniente dai Procol Harum) e dal batterista Dave Dowle (ex Streetwalkers). La formazione registr\u00f2 un EP di 4 tracce intitolato Snakebite, che includeva una cover di una cover di Bobby \"Blue\" Bland, \"Ain't No Love in the Heart of the City\", che divenne il primo successo del gruppo ad entrare in classifica. I Whitesnake esordirono il 3 marzo 1978 al Lincoln College of Technology, per un tour inglese di dieci date, che vennero subito estese a 18. Il 17 giugno, la band approd\u00f2 in Europa, nei Paesi Bassi, a fianco degli Status Quo al \"Alkmaar Pop 78\" \"festival\".\nNell'ottobre dello stesso anno, la band pubblic\u00f2 il primo album, \"Trouble,\" che raggiunse la posizione #50 nelle chart inglesi. L'album vede l'ingresso in formazione di un altro Deep Purple, il tastierista Jon Lord, il quale, col suo caratteristico timbro, contribu\u00ec a definire il sound della formazione \"classica\", che avr\u00e0 vita fino al 1982. L'attivit\u00e0 dal vivo della band in questo periodo venne documentata dal disco Live at Hammersmith, rilasciato in Giappone nel 1979. Durante il tour europeo, la band apr\u00ec per i Nazareth e nel corso dell'estate partecip\u00f2 a ulteriori date in Germania come \"headliner\", oltre a partecipare a diversi grandi festival al fianco dei Police, dei Dire Straits e dei Barclay James Harvest. Durante questo periodo, Dave Dowle venne allontanato. Verso la met\u00e0 del tour, Coverdale contatt\u00f2 l'ex collega dei Deep Purple, Ian Paice, che acconsent\u00ec a collaborare nel progetto ed entr\u00f2 ufficialmente nella band in seguito al tour estivo.\nNel 1979, la pubblicazione dell'album \"Lovehunter,\" ancora senza Paice alla batteria, provoc\u00f2 l'ira delle femministe a causa della copertina, disegnata da Chris Achilleos, che ritraeva una donna nuda vista di schiena e avvinghiata da un enorme serpente. La copertina suscit\u00f2 diverso polemiche anche negli Stati Uniti. Ciononostante, la band si esib\u00ec nel primo concerto americano il 23 settembre 1979 presso la UCLA Royce Hall di Los Angeles. Il gruppo partecip\u00f2 poi a ulteriori tour nel Regno Unito, concludendo l'anno con il supporto dei Marseille. L'album riusc\u00ec ad arrivare nella top 30 inglese, trainato dal piccolo successo di \"Long Way From Home\", che raggiunse la posizione #55.\nGli anni '80.\nI primi anni ed il successo commerciale (1978-1983).\nL'ingresso di Ian Paice port\u00f2 alcuni critici a supporre che Coverdale stesse fondando una nuova versione dei Deep Purple. I tour britannici li vedevano supportati dalla nuova band di Gary Moore, chiamata G Force. Il disco \"Ready an' Willing\", registrato ai Ridge Farm Studios da Martin Birch, fu una vera svolta per la band, che entr\u00f2 nella top 10 delle classifiche inglesi, trascinato dal singolo \"Fool for Your Loving\", scritto inizialmente per B. B.King. Il singolo entr\u00f2 nelle chart raggiunse la posizione #13 in Regno Unito ed ebbe un timido successo anche negli USA, raggiungendo la 53sima posizione. Sebbene ancora sconosciuti negli Stati Uniti, il successo dell'album riusc\u00ec a far guadagnare una reputazione della band, che and\u00f2 in tour in Europa aprendo per gli AC/DC, e negli States di supporto ai Jethro Tull. Pi\u00f9 tardi, sempre nel 1980, venne pubblicato l'album dal vivo \"Live...In the Heart of the City\", che includeva anche le registrazioni risalenti al 1978 del concerto registrato all'Hammersmith Odeon. L'album raggiunse la posizione #5 in Regno Unito.\nCon il quinto album, \"Come an' Get It,\" la band arriv\u00f2 alla posizione #2 delle classifiche inglesi. Il disco venne registrato al parco di Tittenhurst di Ascot e fu trainato dal successo di due singoli, \"\"Don't Break My Heart Again\" e \"Would I Lie To You\"\", rispettivamente nella top 20 e nella top 40 inglese. Il conseguente tour nel Regno Unito ebbe un grande successo e fu coronato da ben cinque date sold out all'Hammersmith Odeon di Londra ed una partecipazione in veste di \"headliner\" al famoso festival Monsters of Rock di Donington Park. Tuttavia, nonostante l'intensa attivit\u00e0 e le certificazioni di vendite, nella formazione incominciarono a emergere degli attriti legati alla gestione dei guadagni. Nello stesso periodo, la band inizi\u00f2 a registrare l'album successivo, \"Saints &amp; Sinners\". Verso la fine del 1981, durante le registrazioni dell'album, Moody abbandon\u00f2 improvvisamente la band e Paice e Lord iniziarono ad essere sempre meno interessati. Di fronte alle difficolt\u00e0 a portare avanti il lavoro, Mardsen propose a Coverdale l'eventualit\u00e0 di terminare il progetto ed il gruppo decise collettivamente di licenziare il manager, John Coletta. Tuttavia, nell'incontro fissato, Coverdale non partecip\u00f2 e Coletta, ancora in veste di manager, licenzi\u00f2 Mardsen, Paice e Murray. In seguito, Coverdale riusc\u00ec a richiamare Moody e rimpiazz\u00f2 Mardsen con Mel Galley, chitarrista dei Trapeze. Al posto di Murray e Paice entrarono, rispettivamente, Colin Hodgkinson e Cozy Powell. In questo modo, Coverdale e Moody rimasero gli unici membri fondatori della band. L'unico membro della nuova formazione che contribu\u00ec alle registrazioni fu Galley, che contribu\u00ec solamente ai cori inizialmente pensati per Mardsen. \"Saints &amp; Sinners\" raggiunse ancora una volta la top 10 nel Regno Unito. L'album al suo interno conteneva la famosa hit \"Here I Go Again\", scritta da Coverdale e Mardsen, che anni dopo fu ri-registrata e divenne il maggior successo del gruppo. Anche l'altro singolo estratto dall'album, Crying In The Rain, venne ri-registrato per l'album omonimo della band, \"Whitesnake\".\nIl cambio di direzione artistica (1983-1985).\nLe sessioni per un nuovo album incominciarono nel luglio 1983, prima che la band intraprendesse un nuovo tour, durante il quale parteciparono nuovamente, nell'agosto 1983, al Monsters of Rock di Donington. Durante le registrazioni, Moody, pur riconoscendo l'ottimo livello dei suoi colleghi, inizi\u00f2 ad essere insoddisfatto della direzione musicale e per la mancanza dell'alchimia che era presente tra i membri della vecchia band. Il settimo album, \"Slide It in\", pubblicato nel febbraio 1984, venne pubblicato per la EMI e prodotto sempre da Martin Birch e si piazz\u00f2 al #9 delle classifiche inglese, trainato da singoli come \"Guilty of Love\" e \"Slow an' Easy\". Durante questo periodo, la band approd\u00f2 alla Geffen. Il disco ottenne recensioni contrastanti e fu criticato in particolare per il mix eccessivamente \"piatto\". Per la promozione, la band and\u00f2 in tour di spalla ai Judas Priest. Nell'ottobre del 1983, la band partecip\u00f2 ad un festival in Germania assieme ai Thin Lizzy, nei quali militava John Sykes. Fu in questo periodo che Moody, dopo essere stato umiliato da Coverdale proprio di fronte a Sykes, decise di abbandonare definitivamente la band. Alla fine del festival, convoc\u00f2 una riunione la band per annunciare le sue intenzioni, ma Coverdale non partecip\u00f2, preferendo intrattenersi nella suite coi suoi ospiti. In seguito, il chitarrista dichiar\u00f2 in un'intervista che Coverdale era cambiato radicalmente e che secondo lui era interessato ad avere qualcuno come Sykes nella band perch\u00e9, \"oltre ad essere bravo, era anche di bell'aspetto\". Dopo pochi giorni, Sykes divenne ufficialmente il chitarrista della band. Successivamente, il cantante licenzi\u00f2 anche Hodgkinson, ritenendolo non adeguato alle nuove sonorit\u00e0 della band, e richiam\u00f2 in formazione il vecchio bassista, Neil Murray. Da questo momento in avanti, i Whitesnake rimarranno una creatura del solo David Coverdale, che smonter\u00e0 e rimonter\u00e0 la band in numerose occasioni, affinandosi a musicisti di altissimo livello tecnico. \nSulla suggerimento del nuovo manager, John Kalodner, Il frontman durante questo periodo si trasfer\u00ec negli Stati Uniti ed interess\u00f2 a rivolgere la sua attenzione verso il pubblico americano. Secondo il manager, Slide It In possedeva delle grossa potenzialit\u00e0 ma necessitava di sonorit\u00e0 pi\u00f9 potenti. Furono cos\u00ec presi accordi per una versione rimasterizzata dal produttore Keith Olsen. La versione riadattata per il mercato americano vide anche la partecipazione di Sykes e Murray, che ri-registrarono le parti di chitarra e di basso e vide la luce nell'aprile del 1984. La versione rimasterizzata (US release) fu generalmente riconosciuta come migliore del precedente e arriv\u00f2 nella top 40 negli Stati Uniti, trascinata da due ballate in stile AOR: \"Love Ain't No Stranger\" e \"Slow An' Easy\". In seguito, sulla spinta del successo del disco omonimo del 1987, \"Slide It In\" divenne doppio disco di platino. I tour del gruppo nel luglio 1984 li videro affiancati dai Dio e dai Black 'N Blue, in un periodo durante il quale vennero abbandonati dal tastierista Jon Lord che rientr\u00f2 nei riformati Deep Purple e fu temporaneamente sostituito da Richard Bailey. Durante il tour, Mel Galley si infortun\u00f2 a una mano cadendo dalle scale e il gruppo prosegu\u00ec con un solo chitarrista per alcune date. In seguito, Galley venne licenziato quando dichiar\u00f2 in un'intervista l'intenzione di riformare i Trapeze. Alla fine del tour, i Whitesnake vennero chiamati a sostituire i Def Leppard al festival di Rock in Rio. Nel 1985. Powell lasci\u00f2 il gruppo per unirsi agli Emerson, Lake and Powell.\nL'epoca Hair Metal.\nNel 1985, Coverdale e Sykes iniziarono a scrivere un nuovo album utilizzando un approccio differente, su spinta del manager John Kalodner, secondo cui \"i Bon Jovi avevano impostato il tono per i futuri Whitesnake\". Il sound ricercato, in questo caso, fu pi\u00f9 moderno e vicino alla pulizia delle produzioni rock degli anni 80, in modo da allontanare la band dall'immaginario blues rock che aveva contraddistinto i lavori iniziali. Sykes suon\u00f2 la chitarra ritmica e solista per la quasi totalit\u00e0 dell'album. Per la registrazione, furono convocati due musicisti inglesi: il batterista Aynsley Dunbar ed il tastierista Don Airey, dalla band di Ozzy Osbourne e precedentemente nei Rainbow. Il chitarrista olandese Adrian Vandenberg fu convocato in studio per la registrazione del solo della versione ri-registrata di \"Here I Go Again\", dal momento che Sykes si rifiutava di suonare musica blues. Nello stesso periodo, Coverdale valut\u00f2 l'idea di inserirlo ufficialmente in formazione. La produzione dell'album fu messa in stallo per quasi tutta la durata del 1986, a causa di una sinusite cronica che rischi\u00f2 di compromettere la carriera del cantante. Durante questo periodo nacquero dei dissapori tra Sykes e Coverdale, il quale accus\u00f2 in seguito il chitarrista di aver cercato di fare pressioni per sostituirlo in modo da accelerare la pubblicazione del disco. Sykes, in seguito, ha smentito tali voci. In seguito all'operazione, l'album fu completato nel 1987 e pubblicato nello stesso anno. Subito dopo la pubblicazione, Coverdale licenzi\u00f2 Sykes e riform\u00f2 il gruppo con Vandenberg, Airey, il bassista Rudy Sarzo (Quiet Riot, Ozzy Osbourne), il batterista Tommy Aldrige (ex Black Oak Arkansas, Pat Travers, Gray Moore e Ozzy Osbourne) e l'ex chitarista dei Dio, Vivian Campbell, in qualit\u00e0 di chitarrista solista.\nDopo oltre un anno dall'inizio delle sessioni, l'omonimo \"Whitesnake\", prodotto da Mike Stone e Keith Olsen, usc\u00ec il 7 aprile del 1987. La nuova formazione, nonostante non avesse suonato nelle sessioni del disco, apparve nella copertina del singolo di \"Give Me All Your Love\" e nei videoclip di \"Here I Go Again\", \"Is This Love\" e \"Still of the Night\". In Europa l'album venne intitolato \"1987\", con la tracklist disposta in un altro ordine e con l'aggiunta di due tracce extra: \"Looking for Love\" e \"You're Gonna Break My Heart Again.\" In Giappone l'album venne invece intitolato \"Serpens Albus\" (che in latino significa serpente bianco, ovvero white snake).\nIn questa fase della sua carriera, la band ridisegn\u00f2 completamente l'estetica e l'immaginario di band come Bon Jovi, Ratt, Poison, M\u00f6tley Cr\u00fce, o dei nenonati Guns 'N Roses\".\" Il gruppo si presentava con un look curato all'estremo e invest\u00ec enormemente nella propria immagine. Coverdale, come il resto della band, abbracci\u00f2 con un nuovo look, costituito da capelli cotonati biondo acceso, costumi di scena pieni di fronzoli e lustrini e altri elementi stilistici delle hair metal band americane. L'omonimo album defin\u00ec inoltre un cambio di rotta netto e definitivo dal punto di vista stilistico, in cui la band affiancava momenti heavy (\"Still Of The Night\") a power ballad con atmosfere vellutate e zuccherose che facessero facile presa sul pubblico.\nNonostante le critiche dei fan di vecchia data, l'album ottenne un successo planetario e fece definitivamente breccia nel pubblico americano. Negli USA l'omonimo album riusc\u00ec a vendere attorno agli otto milioni di copie, raggiungendo la seconda posizione delle classifiche di Billboard, superando il suo predecessore, \"Slide It In,\" e ottenendo ben otto dischi di platino. Nonostante questa rivoluzione stilistica, il disco conteneva buona parte delle tracce composte in collaborazione con John Sykes, e presentava due vecchi brani del gruppo rivisitati in chiave anni 80, ovvero \"Here I Go Again\" e \"Crying in the Rain\" (entrambi da \"Saints &amp; Sinners\"), entrambi pubblicati come singoli. Il successo fu trainato dai video promozionali girati dal regista Marty Callner: \"Still Of The Night\", \"Is This Love\" e \"Here I Go Again\". In un'intervista, il regista racconta che Coverdale era rimasto senza soldi e la Geffen non aveva nessuna intenzione di sostenerlo a causa dei ritardi nella pubblicazione del disco, per cui decise di anticipargli i soldi per girare il video di \"Still Of The Night\". La modella ed attrice Tawny Kitaen, che in quel momento usciva con Coverdale, fu inclusa nei videoclip e la sua presenza gioc\u00f2 un ruolo importante nell'ascesa di popolarit\u00e0 dei Whitesnake. L'attrice era stata coinvolta in precedenza in una relazione con il chitarrista Robbin Crosby dei Ratt ed era gi\u00e0 apparsa, in precedenza, sulle copertine dei dischi di svariate hair metal band di quegli anni. Secondo il regista, parte del successo dei video fu proprio dovuto al fatto che Coverdale e la Kitaen fossero una coppia anche nella vita. Trainato dai video promozionali, i singoli entrarono immediatamente in classifica, lanciando immediatamente gli Whitesnake come uno dei gruppi di punta della scena glam. Nel febbraio 1989, Coverdale e la Kitaen si sposarono. L'intenso tour statunitense conferm\u00f2 definitivamente la popolarit\u00e0 del gruppo. I tour per il supporto del disco partirono al fianco dei M\u00f6tley Cr\u00fce e, successivamente, nel ruolo di \"headliner\".\nNel 1988 Campbell, per divergenze musicali, lasci\u00f2 il gruppo. Coverdale non si scompose e si rivolse cos\u00ec, per sostituirlo, al virtuoso chitarrista Steve Vai, all'epoca reduce dell'esperienza con Frank Zappa e David Lee Roth. Il gruppo si prepar\u00f2 quindi alle incisioni del nuovo album. Poco dopo l'entrata in sala, Vanderberg accus\u00f2 problemi di tendinite, pare a causa di esercizi pianistici, per cui non pot\u00e9 partecipare alle sessioni. Il vecchio collega di Coverdale nei Deep Purple, Glenn Hughes, partecip\u00f2 ai cori del disco. Il nono album, \"Slip of the Tongue\", pubblicato nel novembre 1989, ottenne anch'esso un grande successo, apparendo nella top 10 statunitense. L'album fu trainato da un'altra rivisitazione di un vecchio classico della band, \"Fool For Your Loving\", e due ballate: \"Now You're Gone\" e \"The Deeper The Love\". Una delle critiche principali che fu avanzata agli Whitesnake di questo periodo fu quella di imitare i i Led Zeppelin. Parte della critiche arrivarono dalla stessa scena musicale, al punto che Gary Moore e Ozzy Osbourne registrarono un brano dal titolo \"Led Clones,\" nel quale si riferirono esplicitamente gruppi come Whitesnake o Kingdom Come in qualit\u00e0 di cloni dei Led Zeppelin. Nel 1989 il brano venne inserito nel disco, \"After the War,\" di Gary Moore.\nAnni '90.\nNel 1990 Coverdale apparve nel disco solista \"Passion and Warfare\" di Steve Vai, recitando la voce narrante alla fine del brano \"For the Love of God\"\". Le promozioni per il disco \"Slip of the Tongue\" nel 1990, vennero preparate per il tardo gennaio, e includevano il ritrovato Adrian Vandenberg, in occasione di un tour statunitense nel ruolo di \"headliner\" concluso a Charleston, Virginia Occidentale. Il tour cominci\u00f2 il 2 febbraio ai Patriot Center in Virginia con il supporto dei Kix. Questo tour fin\u00ec per risultare \"tutto esaurito\" come nelle prime date del tour di \"1987\", e li vedeva successivamente supportati dai Bad English, concludendo le esibizioni in Canada durante giugno. La popolarit\u00e0 degli Whitesnake era tale che, durante uno di questi show, il 15 giugno a Toronto, i Kiss li accompagnarono in qualit\u00e0 di gruppo spalla. I concerti in agosto vedevano il gruppo suonare in Spagna e per la terza volta al Monsters of Rock, questa volta al fianco di Aerosmith, Poison, Thunder, Vixen e The Quireboys. La band continu\u00f2 il Monsters of Rock in Germania. Parteciparono poi ad alcuni show a Reykjav\u00edk in Islanda prima di intraprendere le date in Giappone. Verso la fine del tour mondiale di \"Slip of the Tongue\", il 26 settembre 1990 al Budokan Honshu di Tokyo, David Coverdale annunci\u00f2, ancora una volta, lo scioglimento improvviso dei Whitesnake.\nDopo lo scioglimento.\nVandenberg ricevette un invito da parte dell'ex frontman dei M\u00f6tley Cr\u00fce, Vince Neil, per entrare nel suo nuovo progetto solista, tuttavia il chitarrista rifiut\u00f2 l'offerta. In seguito Vandenberg, Sarzo e Aldridge formarono il supergruppo Manic Eden, inizialmente arruolando James Christian, ex cantante degli House of Lords. Il singer per\u00f2 non fu soddisfatto delle direzioni musicali intraprese dal gruppo, ritenendo di essere soltanto un sostituto di David Coverdale, in una sorta \"nuovi\" Whitesnake. Quindi dopo la sua dipartita, il trio contatt\u00f2 l'ex Little Caesar Ron Young a sua sostituzione, passando alla pubblicazione di un album omonimo nel 1994, che non otterr\u00e0 per\u00f2 alcun successo. Dopo l'esperienza nei Manic Eden, Sarzo torn\u00f2 nella formazione dei Quiet Riot nel 1997. Allo stesso tempo Steve Vai riprese la sua attivit\u00e0 solista dopo aver militato brevemente nella band di Ozzy Osbourne ma senza aver mai registrato alcun materiale. Un altro ex Whitesnake, il chitarrista Vivian Campbell, form\u00f2 la band Shadowking assieme al frontman Lou Gramm dei Foreigner pubblicando un album omonimo, prima di raggiungere i pluripremiati Def Leppard nel 1992.\nNel frattempo Coverdale si riun\u00ec con l'ex chitarrista dei Led Zeppelin, Jimmy Page, dando vita al progetto Coverdale/Page. Nel 1993 verr\u00e0 pubblicato il disco \"Coverdale\u2022Page\" di indubbia qualit\u00e0, al quale parteciparono diversi musicisti noti come Ricky Phillips e Denny Carmassi. Le intenzioni di suonare negli USA per\u00f2 sfumarono e il gruppo si esib\u00ec solo in Giappone, suonando anche materiale dei Led Zeppelin e Whitesnake.\nLa reunion.\nNel 1994, a seguito del moderato successo del progetto Coverdale/Page, Coverdale riform\u00f2 i Whitesnake pubblicando la raccolta \"Whitesnake's Greatest Hits\", che conteneva, tra le varie tracce, anche i due brani che erano presenti solo nella versione europea di \"1987\". Inizialmente il chitarrista Luke Morley dei Thunder divenne un possibile candidato a raggiungere il gruppo, ma questa unione venne subito smentita dagli stessi Thunder quando il chitarrista decise di continuare con la sua band. Altre voci affermavano che nella nuova formazione figurava niente meno che Ritchie Blackmore, noto per essere stato l'antagonista di Coverdale nei Deep Purple. Naturalmente questa voce si rivel\u00f2 falsa, mentre la vera formazione dei nuovi Whitesnake risult\u00f2 composta dai membri dell'ultima incarnazione della band, Adrian Vandenberg e Rudy Sarzo, reduci dall'esperienza fallimentare con i Manic Eden, il chitarrista Warren DeMartini dei Ratt, il batterista Denny Carmassi e Paul Mirkovich, proveniente dai Nelson, alle tastiere. Questa formazione ottenne presto un ottimo successo attraverso i tour Europei, esordendo il 20 giugno in Russia, al \"White Night\" festival di San Pietroburgo. Altre performance live li vedevano in Finlandia, Danimarca, Germania, Italia, Francia, Paesi Bassi, Spagna, Portogallo, Svizzera e Regno Unito, supportati dai Pride &amp; Glory, progetto southern rock fondato da Zakk Wylde (chitarrista di Ozzy Osbourne). Tuttavia, il successo del nuovo Greatest Hits non riusc\u00ec a raggiungere gli Stati Uniti, dove il disco venne ignorato a causa della dilagante esplosione del fenomeno grunge. In ottobre il gruppo part\u00ec per alcuni tour in Giappone e Australia.\nLa band sciolse inoltre il contratto con la Geffen, a causa delle scarse vendite e della dipartita dell'A&amp;R John Kalodner. Alcune voci vedevano Coverdale nuovamente coinvolto nei Deep Purple nel 1996, ma queste vennero poi smentite dal fatto che i Whitesnake erano recentemente entrati in studio per le sessioni del nuovo album. Il disco, dal titolo di \"Restless Heart\", registrato ai Sierra Sonics, Reno, Nevada, venne accreditato come \"David Coverdale &amp; Whitesnake\" e pubblicato nel marzo 1997. I musicisti coinvolti furono Vandenberg, il bassista Guy Pratt, il tastierista Brett Tuggle, oltre a Denny Carmassi e la partecipazione di Tommy Funderburk ai cori. Pratt e Tuggle avevano gi\u00e0 lavorato con Covedale nel tour giapponese del progetto Coverdale/Page. Venne quindi estratto il singolo \"Too Many Tears\", originariamente pensato come brano per un progetto tra Coverdale e Nancy Wilson degli Heart nel 1988, che non vide la luce. La versione giapponese del disco presentava in aggiunta i brani \"\"Anything You Want\", \"Can't Stop Now\" e \"Oi\"\". Poco dopo la pubblicazione, Coverdale e Vandenberg intrapresero qualche data live acustica a Varsavia e Tokyo.\nCoverdale poi assembl\u00f2 una nuova formazione in occasione dei nuovi tour, composta dai chitarristi Adrian Vandenberg e Steve Farris (ex Mr. Mister e Eddie Money), il bassista Tony Franklin (ex The Firm e Blue Murder), Denny Carmassi dietro i tamburi, mentre il ruolo di tastierista venne assegnato a Derek Hilland. Nel frattempo venne pubblicato nel 1997 il live acustico \"Starkers in Tokyo\", registrato dai soli Coverdale e Vandenberg ai Toshiba EMI Studios di Tokyo il 5 luglio dello stesso anno. La lista dei brani comprendeva anche \"\"Fool For Your Loving\", \"Only My Soul\" e la reinterpretazione dei Vandenberg \"Burning Heart\"\", ma queste vennero incluse solo nel video del concerto. Al termine delle date con la nuova formazione, che si chiusero nell'estate del 1998, Steve Farris raggiunse la band di Gary Wright (ex Spooky Tooth).\nNel 1998 alcuni ex membri della prima era dei Whitesnake si unirono sotto il nome di The Snakes. Questi erano i chitarristi Micky Moody e Bernie Marsden e il bassista Neil Murray, che realizzarono un disco in Giappone. Dal 1999 Moody, Marsden e Murray, vennero poi raggiunti dall'ex-cantante dei Bad Company, Robert Hart, e dal tastierista Don Airey, cambiando nome in Company of Snakes.\nAnni 2000.\nNel 2000 Coverdale emerse con il terzo album solista intitolato \"Into the Light\". Dalla met\u00e0 del 2002 emersero altre false voci che non solo annunciavano il ritorno dei Whitesnake per alcune date europee, ma sostenevano anche che John Sykes era tornato nella formazione. Da ottobre fonti ufficiali, senza rivelare la formazione della band, annunciarono il ritorno in tour dei Whitesnake previsto per l'anno seguente. Le speculazioni sul coinvolgimento di Sykes continuarono, specialmente dopo che Vandenberg aveva annunciato l'intenzione di voler riformare la sua vecchia band degli anni '80, i Vandenberg. Tuttavia, Sykes neg\u00f2 ogni relazione con il gruppo, cos\u00ec emersero altre false voci sul coinvolgimento del chitarrista Paul Gilbert. I Whitesnake annunciarono il loro ritorno nel gennaio 2003 in occasione di un tour statunitense con i Dokken e Scorpions. Per questa incarnazione della band, Coverdale riform\u00f2 nuovamente la formazione da zero, con la sola eccezione di Tommy Aldridge, batterista virtuoso della formazione di fine anni 80. Oltre ai due, la band era composta dal bassista Marco Mendoza, il chitarrista Doug Aldrich, Warren DeMartini come chitarrista ritmico. Tuttavia DeMartini venne poi sostituito dal chitarrista Reb Beach. Le date britanniche in maggio vedevano il gruppo al fianco di Gary Moore e Y&amp;T.\nNel 2003, gli ex membri dei Whitesnake Bernie Marsden, Micky Moody e Neil Murray (gli stessi che avevano fondato i The Snakes), fondarono una nuova band chiamata \"M3\", che proponeva cover dei Whitesnake del primo periodo. Alla formazione vennero aggiunti Tony Martin (ex Black Sabbath) alla voce, Josh Phillips (ex Arthur Brown e Big Country) alle tastiere, e Jimmy Copley (ex Jeff Beck, Deep Purple e Paul Rodgers) alla batteria. Questa formazione pubblic\u00f2 un disco dal vivo chiamato \"Classic Snake Live\" nello stesso 2003, che includeva appunto vecchio materiale dei Whitesnake, oltre a intraprendere alcuni tour europei.\nAllo stesso tempo i Whitesnake parteciparono negli States al \"Rock Never Stops\" tour in estate assieme a Slaughter, Warrant e Kip Winger. Seguirono altre date in Giappone e Regno Unito. Verso met\u00e0 2004 i membri dei Whitesnake, Reb Beach e Timothy Drury annunciarono un nuovo progetto. Assieme a Doug Pinnick dei King's X alla voce e basso e, inizialmente, con il batterista Frankie Banali dei Quiet Riot, il gruppo venne originariamente nominato Devil Children dalla loro etichetta discografica, la italiana Frontiers Records. Tuttavia i membri declinarono questo titolo, e con la sostituzione di Banali con Kelly Keagy dei Night Ranger, verranno ribattezzati The Mob.\nVennero poi annunciati altri concerti statunitensi dei Whitesnake previsti per il 2005, che si sarebbero svolti senza Marco Mendoza al basso, che opt\u00f2 per abbandonare il gruppo in aprile. In maggio la band assiste all'entrata del nuovo bassista Uriah Duffy. Durante giugno la Recording Industry Association of America (RIAA), rivel\u00f2 che i Whitesnake durante la loro carriera avevano venduto oltre dodici milioni di dischi solo negli USA.\nNel 2006 verr\u00e0 pubblicato un DVD intitolato \"Live... In the Still of the Night\", registrato all'Hammersmith Apollo di Londra. Part\u00ec poi il tour americano in Messico, Brasile, Cile, Porto Rico e Argentina assieme ai Judas Priest. Al termine di queste performance, Doug Aldrich opt\u00f2 per entrare nei Dio come temporanea sostituzione a Craig Goldy. Coverdale annunci\u00f2 agli inizi del 2006 l'intenzione di pubblicare un nuovo disco dei Whitesnake, dopo nove anni. L'immediato tour previsto per maggio venne per\u00f2 sospeso per una malattia improvvisa del cantante. In agosto il gruppo firma per la tedesca SPV GmbH per la pubblicazione dell'album dal vivo \"Live... In the Shadow of the Blues\", che includeva inoltre quattro nuove tracce in studio: \"\"Ready to Rock\", \"If You Want Me (I'll Come Running)\", \"All I Want Is You\" e \"Dog\". Una versione limitata del disco conteneva in aggiunta una versione live di \"Crying in the Rain\"\" con un assolo di batteria di Tommy Aldridge. In ottobre Coverdale rivel\u00f2 ufficialmente i piani per la pubblicazione di un nuovo album in studio e una nuova versione di \"1987\" in occasione del ventesimo anniversario. Nel frattempo \"Live... In the Shadow of the Blues\" venne pubblicato in novembre. In questo periodo il giornale \"Classic Rock\" nomin\u00f2 i Whitesnake miglior band dell'anno e miglior DVD dell'anno riferendosi a \"Live... In the Still of the Night\".\nNel 2008 viene finalmente annunciata l'uscita del undicesimo album dei Whitesnake dal titolo di \"Good to Be Bad\", che verr\u00e0 pubblicato il 21 aprile. La formazione che partecip\u00f2 alle sessioni era composta da Coverdale, Doug Aldrich e Reb Beach alle chitarre, Uriah Duffy al basso, il nuovo entrato Chris Frazier alla batteria e Timothy Drury alle tastiere. Il 13 settembre 2010 il tastierista Timothy Drury lascia la band per seguire la sua carriera solista.\nNel marzo del 2011 esce \"Forevermore\", dodicesimo studio album della band e primo edito per l'etichetta italiana Frontiers Records. Il relativo tour porter\u00e0 i Whitesnake a esibirsi, il 22 giugno 2011, al festival italiano Gods of Metal, al fianco di Judas Priest, Europe e Mr Big.\nIl 9 aprile 2013 viene pubblicato l'album dal vivo \"Made in Japan\" registrato durante l'esibizione del gruppo al festival Loudpark di Saitama, Giappone il 15 ottobre 2011.\nIl 9 maggio 2014 il chitarrista Doug Aldrich annuncia di lasciare la band. Al suo posto \u00e8 entrato l'ex Night Ranger, Joel Hoekstra. Successivamente la band torna al lavoro su un nuovo album, che si intitoler\u00e0 \"The Purple Album\" e consister\u00e0 in una raccolta di rifacimenti di brani dei Deep Purple nelle formazioni che vedevano David Coverdale alla voce.\nIl 17 aprile 2015 viene ufficializzato l'ingresso nella band dell'italiano Michele Luppi come tastierista e corista.\nIl 19 ottobre 2017 la band annuncia la pubblicazione di un nuovo album dal vivo intitolato \"The Purple Tour\", che \u00e8 stato registrato durante il tour promozionale legato al \"The Purple Album\". Il concerto sar\u00e0 pubblicato nei formati CD, doppio LP, CD/DVD e CD/Blu-ray il 19 gennaio 2018.\nVerso la fine del 2018 viene dato alle stampe \"Unzipped\", una raccolta di rare e inedite performance acustiche registrate dal gruppo, contenente cinque dischi e il concerto \"Starkers in Tokyo\" del 1997 per la prima volta in DVD. Il 12 novembre 2018 la band annuncia invece la pubblicazione del nuovo album, \"Flesh &amp; Blood\", al quale far\u00e0 seguito un tour mondiale nel 2019.\nIl 23 novembre 2021 viene annunciato l'ingresso nella band della bassista Tanya O'Callaghan."}
{"id": "146949", "revid": "525063", "url": "https://it.wikipedia.org/wiki?curid=146949", "title": "Cr\u00eapes", "text": ""}
{"id": "146952", "revid": "260676", "url": "https://it.wikipedia.org/wiki?curid=146952", "title": "Premi Oscar 1984", "text": "La 56\u00aa edizione della cerimonia di premiazione degli Oscar si \u00e8 tenuta il 9 aprile 1984 a Los Angeles, al \"Dorothy Chandler Pavilion\", condotta da Johnny Carson.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Hal Roach in riconoscimento al suo ineguagliato record di importanti contributi alla forma d'arte del cinema.\nPremio umanitario Jean Hersholt.\nA Mike J. Frankovich"}
{"id": "146953", "revid": "92723", "url": "https://it.wikipedia.org/wiki?curid=146953", "title": "\u0116mil' Grigor'evi\u010d Gilel's", "text": "Biografia.\nGilel's era nato a Odessa nel 1916 da una famiglia di musicisti. Aveva iniziato lo studio del pianoforte all'et\u00e0 di sei anni ed aveva debuttato in pubblico nel 1929 a soli tredici. Nel 1930 Gilel's era entrato al conservatorio di Odessa dove aveva seguito gli insegnamenti di Berta Reingbald, che Gilel's ha sempre ricordato infatti come sua prima e principale influenza formativa.\nNel 1933, a diciassette anni, Gilel's vinse il concorso All Soviet Union Piano Competition, che era alla prima edizione. Dopo il diploma al conservatorio di Odessa nel 1935, si trasfer\u00ec a Mosca, dove studi\u00f2 presso il locale conservatorio seguendo le lezioni del famoso didatta Heinrich Neuhaus fino al 1937. L'anno seguente, a 22 anni, vinse a Bruxelles l'Ysa\u00ffe International Festival, lasciando dietro di s\u00e9 concorrenti come Arturo Benedetti Michelangeli e Moura Lympany. A partire dalla fine degli anni trenta ebbe quindi la possibilit\u00e0 di farsi notare come uno dei maggiori pianisti sovietici della sua generazione, al punto di meritarsi la dedica della Sonata per pianoforte n. 8 di Prokof'ev, che esegu\u00ec in prima assoluta il 30 dicembre 1944 nella sala grande del conservatorio di Mosca.\n\u0116mil' Gilel's fu il primo artista sovietico al quale fu concesso di viaggiare a lungo all'Ovest. A partire dal 1947 Gilel's ebbe modo di effettuare alcune tourn\u00e9e in Europa occidentale, negli anni cinquanta pot\u00e9 quindi recarsi in tourn\u00e9e anche negli Stati Uniti, seguendo le orme di altri famosi pianisti di origine slava, come Rachmaninov e Rubinstein. Il suo debutto americano avvenne il 3 ottobre del 1955 a Filadelfia ove esegu\u00ec, con l'orchestra omonima, in modo magistrale e con successo di critica e di pubblico, il concerto n. 1 di \u010cajkovskij, poi in seguito alla Carnegie Hall di New York, sempre con la stessa orchestra di Filadelfia. Fu eseguito ancora con la New York Philharmonic, in concomitanza del 20\u00ba anniversario della nascita dell'ONU, nella sala della stessa sede. Infine lo stesso concerto venne inciso a Chicago con la Chicago Symphony Orchestra sotto la direzione del famoso direttore d'orchestra Fritz Reiner.\nSvolse il ruolo di professore al conservatorio di Mosca dopo il 1952. Nei suoi ultimi anni, rimase in Unione Sovietica recandosi solo raramente all'estero; nel corso della prima met\u00e0 degli anni ottanta, a causa del manifestarsi di seri problemi cardiaci, dirad\u00f2 le sue apparizioni in pubblico, dedicandosi soprattutto alle incisioni in sala discografica.\nLa morte lo colse improvvisamente a Mosca, nell'ottobre del 1985, pochi giorni prima del suo sessantanovesimo compleanno, mentre stava per completare il ciclo delle Sonate per pianoforte di Beethoven per l'etichetta discografica tedesca Deutsche Grammophon.\nGilel's \u00e8 stato assieme a Sviatoslav Richter il maggiore pianista sovietico della sua generazione e uno dei primissimi a recarsi frequentemente all'estero per i suoi concerti; nei suoi confronti le autorit\u00e0 politiche e culturali sovietiche furono prodighe di riconoscimenti, vinse infatti il prestigioso Premio Stalin nel 1946, ricevette l'Ordine di Lenin nel 1961 e nel 1966 ed infine il Premio Lenin nel 1962.\n\u0116mil' Gilel's \u00e8 stato ammirato universalmente per la sua magistrale padronanza tecnica e per la lucidit\u00e0 analitica di molte sue esecuzioni. Le interpretazioni dei classici austriaci e tedeschi hanno costituito il nocciolo del suo repertorio, in particolare quelle di Beethoven, Brahms e Schumann, \u00e8 stato inoltre particolarmente apprezzato nell'esecuzione di opere di Scarlatti, Bach e della musica di autori novecenteschi come Debussy, Bart\u00f3k e Prokof'ev."}
{"id": "146954", "revid": "339392", "url": "https://it.wikipedia.org/wiki?curid=146954", "title": "Emil Grigoryevich Gilels", "text": ""}
{"id": "146955", "revid": "287204", "url": "https://it.wikipedia.org/wiki?curid=146955", "title": "Renzo Pasolini", "text": "Il suo modo di correre entusiasm\u00f2 le folle, il suo motto poteva riassumersi in \"tutto e subito\", uno di quei piloti che non facevano calcoli, o sul podio o in terra. Il pubblico degli appassionati fu diviso in quegli anni dal dualismo con Giacomo Agostini che vinse moltissimo. Pasolini invece, anche per il suo modo di correre e l'eccesso di agonismo, fu accompagnato da alcune vicende sfortunate che non gli permisero di vincere il mondiale.\nBiografia.\nFiglio di Massimo, anch'egli corridore motociclista, inizia intorno al 1958 a gareggiare nel Motocross pur avendo una grande passione per la boxe. Pur dedito a discipline sportive non era, come molti piloti, un buon esempio di atleta; non rinunciava al fumo, amava bere, mangiare e fare tardi. La sua guida, tutta istintiva, nelle curve, era un gioco di equilibri e gas, dando sempre la sensazione dell'imminente caduta.\nDopo l'esperienza nel Motocross, con buone soddisfazioni, passa al Campionato velocit\u00e0, non abbandonando comunque le altre discipline sportive che lo mantenevano in ottima forma fisica.\nInizia nel 1962 con una Aermacchi 175, per due volte vince davanti a Giacomo Agostini, iniziando cos\u00ec quel duello che durer\u00e0 sempre. Poi due anni di stop, causa servizio militare, si sposa con Anna e ha due figli: Sabrina e Renzo Stefano.\nNel 1964 riprende a correre passando nei seniores alla guida delle Aermacchi 250 e 350, moto non al vertice della tecnica, con cui ottiene ottimi risultati e belle soddisfazioni.\nL'anno successivo, nel 1965 ottiene nel campionato italiano il secondo posto con la Benelli 250 dietro a Tarquinio Provini e il terzo nella classe 350 dietro ad Agostini e Giuseppe Mandolini. Nello stesso anno partecipa ad alcune gare del mondiale e al Tourist Trophy.\nIl 1966 \u00e8 ancora un anno di risultati altalenanti ma buoni sia nel campionato italiano che nel mondiale. L'avvenimento pi\u00f9 interessante avviene nell'ultima prova del campionato italiano, la Benelli decide di affidargli la nuovissima 500 quattro cilindri che Paso porta alla vittoria, prefigurando un anno successivo ricco di soddisfazioni.\nFinalmente con una Benelli pi\u00f9 competitiva, Pasolini pu\u00f2 combattere con i migliori, e qui iniziano la serie di duelli epici con Agostini (MV Agusta) e Mike Hailwood con la Honda. Nel 1968 colleziona moltissimi secondi posti, ma anche il titolo italiano nella 250 e 350. \nIl 1969 \u00e8 l'anno in cui le sfide tra i due acerrimi rivali si fanno pi\u00f9 intense, alimentate dai media, ma non raggiungono mai livelli pericolosi neanche a parole, mentre in pista la tensione e l'agonismo la fanno da padroni, tant'\u00e8 che qualcuno propone la solita sfida ad \"armi pari\", ma la Federazione e le case motociclistiche bloccano tutto sul nascere. \u00c8 anche l'anno in cui Paso \u00e8 pi\u00f9 vicino al titolo, causa guai al motore e alcune cadute perde il mondiale in favore del secondo pilota della Benelli Kel Carruthers.\nSuccessivamente, nel 1970, sia per la delusione dell'anno precedente, sia per i nuovi regolamenti che limitano la 250, la Benelli punta sulla nuova 350, ma l'annata non \u00e8 delle migliori. Il 1971 \u00e8 caratterizzato dal doloroso divorzio tra Paso e la Benelli. Pasolini passa alla Aermacchi che si \u00e8 unita alla Harley-Davidson e che gli mette a disposizione una nuova 250 che ovviamente risente di problemi di giovent\u00f9. Problemi che costringeranno Paso, la casa costruttrice ed i tecnici ad un anno di collaudi. La grinta di Paso e dei suoi collaboratori viene premiata nel 1972. La moto \u00e8 competitiva, ma lo sono anche le altre, ci sono nuovi piloti di talento, uno per tutti Jarno Saarinen. Arrivano vittorie e soddisfazioni, fino al 1973, ma mai il titolo mondiale.\nIn quel tragico incidente del 20 maggio a Monza (inizialmente si parla di cause diverse, grippaggio, olio in pista, ecc.) Pasolini cade per via del motore freddo che grippa, venendo sbalzato di nuovo in pista e causando la caduta di otto piloti. In gravi condizioni versa Walter Villa, che per\u00f2 si riprender\u00e0, mentre muoiono Renzo e Jarno Saarinen. Sono solo postume le ultime soddisfazioni, la vittoria nel campionato di quell'anno e le vittorie nel mondiale, ben quattro, collezionate dallo stesso Walter Villa, con la moto che svilupp\u00f2 Paso.\nPasolini \u00e8 sepolto al cimitero monumentale di Rimini.\nNel 1985 la Ducati, in quegli anni entrata nel Gruppo Cagiva, presenta all'EICMA di Milano la Ducati Paso 750, in onore di Renzo Pasolini. La moto fu ideata da Massimo Tamburini uno dei fondatori della Bimota."}
{"id": "146962", "revid": "767487", "url": "https://it.wikipedia.org/wiki?curid=146962", "title": "Strzyga", "text": "Strzyga o Strzygo\u0144 \u00e8 una categoria di demoni della mitologia slava.\nSecondo le leggende e il folklore popolare queste creature erano l'incarnazione delle anime di uomini morti per annegamento, di suicidi o, pi\u00f9 spesso, di bambini nati morti. Secondo alcune versioni succhiavano il sangue degli uomini o ne divoravano le interiora, per cui si tratterebbe di figure affini a un'altra categoria di demoni slavi, i vampiri. Potevano essere uccisi trafiggendoli con un chiodo, decapitandoli o bruciandoli. Secondo altre leggende non erano creature malvagie, ma la loro apparizione di notte sotto forma di gufo sul tetto di una casa preannunciava la morte imminente di uno dei componenti della famiglia.\nIl nome deriva probabilmente dal greco o dal latino \"strix\" (uccello notturno, gufo, barbagianni), come il termine strega nelle lingue romanze."}
{"id": "146964", "revid": "287204", "url": "https://it.wikipedia.org/wiki?curid=146964", "title": "Majesty", "text": "Majesty (in inglese \"maest\u00e0\") pu\u00f2 riferirsi a:"}
{"id": "146969", "revid": "484362", "url": "https://it.wikipedia.org/wiki?curid=146969", "title": "Lingua nenec", "text": "La lingua nenec, chiamata anche jur\u00e0co o nenets, \u00e8 una lingua samoieda parlata in Russia.\nDistribuzione geografica.\nSecondo l'edizione 2009 di \"Ethnologue\", la lingua nenec \u00e8 parlata da 31.300 persone. L'area di diffusione comprende la Siberia nord-occidentale, la tundra tra la foce della Dvina Settentrionale e il delta dello Enisej, la penisola di Kola, il Circondario autonomo dei Nenec, il Circondario autonomo Jamalo-Nenec e il Circondario del Tajmyr.\nDialetti e lingue derivate.\nSi distinguono due dialetti, il nenec della foresta e il nenec della tundra.\nClassificazione.\nSecondo l'edizione 2009 di \"Ethnologue\", la classificazione della lingua nenets la seguente:\nSistema di scrittura.\nPer la scrittura viene usato l'alfabeto cirillico."}
{"id": "146971", "revid": "1745361", "url": "https://it.wikipedia.org/wiki?curid=146971", "title": "Nenec", "text": ""}
{"id": "146972", "revid": "587663", "url": "https://it.wikipedia.org/wiki?curid=146972", "title": "Lingua nenets", "text": ""}
{"id": "146973", "revid": "767487", "url": "https://it.wikipedia.org/wiki?curid=146973", "title": "Charlie Dominici", "text": "Biografia.\nDominici cominci\u00f2 la propria carriera musicale negli anni settanta, quando incise un album come parte del duo semi-acustico Billy and Charles sotto la Faithful Virtue Records. Successivamente entr\u00f2 nei Franke and the Knockouts, nel quale suonava la chitarra ed eseguiva i cori.\nNel 1987 fece un'audizione per i Dream Theater e a novembre venne assunto dal gruppo. Cant\u00f2 nell'album di debutto del gruppo, \"When Dream and Day Unite\" (1989), ma fu licenziato l'anno successivo a causa delle sue limitate capacit\u00e0 vocali. Nonostante il licenziamento, Dominici rimase in contatto con gli altri componenti dei Dream Theater, tornando ad esibirsi con il gruppo stesso il 6 marzo 2004 in occasione del 15\u00ba anniversario di \"When Dream and Day Unite\". Il concerto venne successivamente immortalato nel bootleg ufficiale \"When Dream and Day Reunite\" (2005).\nNel 2005 Dominici ha realizzato e pubblicato \"O3\", primo album di un progetto diviso in tre dischi. I successivi album, ' e ', sono stati pubblicati rispettivamente nel 2007 e nel 2008. Mentre nel primo disco si tratta di un album fondamentalmente acustico, in cui Dominici \u00e8 l'unico esecutore, nei successivi album si \u00e8 avvalso della collaborazione di alcuni componenti del gruppo italo-svizzero Solid Vision."}
{"id": "146974", "revid": "484362", "url": "https://it.wikipedia.org/wiki?curid=146974", "title": "Lingua enets", "text": "La lingua enets, chiamata anche samoiedo dello Enisej, \u00e8 una lingua samoieda parlata in Russia dal popolo degli Enets o Enci, che vivono nella Siberia occidentale.\nDistribuzione geografica.\nLe stime sul numero di locutori della lingua enets sono discordanti.\nSecondo alcune fonti, la lingua \u00e8 parlata da circa 200 persone stanziate lungo il corso dello Enisej.\nAltre fonti, invece, pur concordando sulla numerosit\u00e0 della popolazione di etnia enets, ritengono che solo una minoranza di loro sia in grado di parlare l'idioma omonimo. Le loro stime dei locutori variano da 90 a 30.\nDialetti e lingue derivate.\nSi distinguono due variet\u00e0 della lingua enets: la lingua \"enets della foresta\" (codice ISO 639-3 enf) e la \"lingua enets della tundra\" (codice ISO 639-3 enh).. Entrambe le lingue (o dialetti, a seconda delle scuole di pensiero) sembrano essere in via d'estinzione, parlate ormai solo da poche decine di persone e di et\u00e0 avanzata. La maggior parte degli Enets ormai preferisce utilizzare il russo.\nEnets della foresta.\nParlata in alcuni insediamenti dello Krasnoyarskiy Kray: Potapovo (per la maggior parte), Dudinka, ed altri.\nEnets della tundra.\nParlata in alcuni insediamenti dello Krasnoyarskiy Kray: villaggi di Vorontsovo e Karepovsk; e da alcuni gruppi nomadi nella zona di Tukhard.\nSistema di scrittura.\nPer la scrittura viene utilizzato l'alfabeto cirillico."}
{"id": "146979", "revid": "53673", "url": "https://it.wikipedia.org/wiki?curid=146979", "title": "Continuum (strumento musicale)", "text": "Il Continuum (noto anche come continuum fingerboard) \u00e8 uno strumento musicale innovativo creato da Lippold Haken e venduto dalla Haken Audio (Champaign, Illinois).\nTecnicamente un controller MIDI, il Continuum ha un'unica superficie piatta, in neoprene ricoperto di tessuto, su cui suonare strisciando con le dita in uno stile simile a quello della lap steel guitar. In questo modo il musicista \u00e8 in grado di suonare note che non sono sulla scala cromatica usando tecniche come il glissato, il cui uso \u00e8 impossibile o limitato con una tradizionale tastiera MIDI.\nIl Continuum \u00e8 in grado di trasmettere, come valori MIDI, anche altri due parametri per gestire il suono: la forza con cui si preme con il dito sul piano (asse \"z\") e la posizione verticale del dito sul tasto (asse \"y\"). Il primo controlla la dinamica, per gestire l'intensit\u00e0 del suono, mentre il secondo pu\u00f2 essere utilizzato per diversi scopi, ad esempio per variare il timbro della nota o per modulare i passaggi tra due diversi banchi di suoni. Ovviamente, essendo un controller MIDI, questi tre assi sono liberamente assegnabili a qualsiasi parametro o funzione che utilizzi il protocollo MIDI. Inoltre, il Continuum permette una polifonia di ben 16 voci simultanee. Sebbene le prime versioni del continuum trovassero applicazione solo come controller MIDI, nelle recenti versioni sono stati implementati dei suoni ad alta definizione programmati dal compositore Edmund Eagan tramite sistema Symbolic Sound Kyma, pensati appositamente per sfruttare al massimo le risorse espressive concesse dal Continuum. Questa recente implementazione rende l'Haken Continuum uno strumento musicale autonomo.\nIl musicista che ha portato alla ribalta, e che ha conferito maggior fama a questo strumento \u00e8 Jordan Rudess, tastierista del gruppo progressive metal statunitense Dream Theater. Un esempio della sua tecnica con questo strumento lo si pu\u00f2 ascoltare nel brano \"Octavarium\", presente nell'album omonimo del 2005.\nNell'ambito della musica elettronica, il continuum \u00e8 stato utilizzato da Amon Tobin.\nIn altri ambiti \u00e8 stato utilizzato da Lou Reed in alcuni dei suoi concerti."}
{"id": "146980", "revid": "287204", "url": "https://it.wikipedia.org/wiki?curid=146980", "title": "Slide (musica)", "text": ""}
{"id": "146982", "revid": "484362", "url": "https://it.wikipedia.org/wiki?curid=146982", "title": "Lingue samoiede", "text": "Le lingue samoiede sono un gruppo di lingue uraliche parlate nella Federazione Russa.\nDistribuzione geografica.\nSecondo l'edizione 2009 di \"Ethnologue\", le lingue samoiede sono parlate nella parte asiatica della Federazione Russa da circa 33.000 persone. La pi\u00f9 diffusa \u00e8 la lingua nenets, parlata da 31.300 persone; seguono la lingua selcupa con 1640 locutori e la lingua nganasan con 500. Le due lingue enets sono in via di estinzione, avendo complessivamente una trentina di locutori. La lingua kamassina e la lingua mator sono ritenute estinte.\nClassificazione.\nSecondo l'edizione 2009 di \"Ethnologue\", la classificazione delle lingue samoiede \u00e8 la seguente:\nA queste va aggiunta la lingua mator (estinta nel XIX secolo) e la lingua kamassina [xas] (estinta solo negli anni 60).\nSistema di scrittura.\nPer la scrittura viene usato l'alfabeto cirillico."}
{"id": "146987", "revid": "697352", "url": "https://it.wikipedia.org/wiki?curid=146987", "title": "Premi Oscar 1983", "text": "La 55\u00aa edizione della cerimonia di premiazione degli Oscar si \u00e8 tenuta l'11 aprile 1983 a Los Angeles, al \"Dorothy Chandler Pavilion\", condotta dagli attori Liza Minnelli, Dudley Moore, Richard Pryor e Walter Matthau.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Mickey Rooney in riconoscimento ai suoi sessant'anni di versatilit\u00e0 in una grande variet\u00e0 di interpretazioni cinematografiche.\nPremio umanitario Jean Hersholt.\nA Walter Mirisch"}
{"id": "146995", "revid": "125771370", "url": "https://it.wikipedia.org/wiki?curid=146995", "title": "Sergio Battistini", "text": "Caratteristiche tecniche.\nGiocatore.\nTatticamente ordinato, era abile nell'impostare il gioco.Era molto pericoloso sui calci piazzati e non solo grazie ad un poderoso stacco di testa \nCarriera.\nGiocatore.\nCresciuto nelle giovanili della Massese, ha fatto l'esordio in prima squadra del a 17 anni. Ha giocato nella primavera rossonera con Alberigo Evani. Durante i sei anni rossoneri gioc\u00f2 indifferentemente nei ruoli di difensore e centrocampista e segn\u00f2 37 reti. Esord\u00ec nell'Under-21 di Vicini nel 1981 e in nazionale maggiore Bearzot lo chiam\u00f2 nel 1984, in un'amichevole col Messico.\nNel 1985 pass\u00f2 alla Fiorentina. In maglia viola gioc\u00f2 nel ruolo di libero, diventando un titolare fisso della squadra e perdendo la finale di Coppa UEFA 1989-1990. Dopo cinque anni a Firenze torn\u00f2 a Milano, sponda Inter, che lo acquista per 7 miliardi di lire. In nerazzurro conquista per due volte la Coppa UEFA (1991 e 1994). Prosegu\u00ec la carriera passando prima al Brescia (retrocessione nel 1995), senza giocare da titolare, chiudendo infine nel 1997 all'et\u00e0 di 34 anni con lo Spezia.\nAllenatore.\nSubito dopo il ritiro, ha la prima esperienza tra i dilettanti sulla panchina del Pietrasanta dove rimane per soli tre mesi da luglio a settembre 1997. In seguito due fugaci apparizioni sulla panchina della Massese tra il 1998 e il 1999 e la sua pi\u00f9 lunga permanenza su una panchina di prima squadra: tra l'ottobre 2000 e il gennaio 2001 con il Viareggio. Nell'aprile 2002 nuova esperienza su una panchina minore toscana, al Versilia per meno di un mese.\nNel 2004 entra nello staff tecnico giovanile della Fiorentina con l'incarico di allenare i giovanissimi nazionali. Nel 2007 passa allo Spezia dove si occupa degli allievi nazionali. Al termine della stagione, , resta disoccupato.\nNella stagione 2010-2011 \u00e8 allenatore dello Spezia nella categoria allievi nazionali, Accede dunque ai sedicesimi di finale eliminando l', e successivamente agli ottavi di finale contro il Catania. Il 16 febbraio 2016 viene chiamato nuovamente ad allenare la Massese in Serie D, rimanendo in carica per quattro partite fino al 31 marzo seguente."}
{"id": "147000", "revid": "842", "url": "https://it.wikipedia.org/wiki?curid=147000", "title": "Network Intrusion Detection System", "text": ""}
{"id": "147001", "revid": "842", "url": "https://it.wikipedia.org/wiki?curid=147001", "title": "NIDS", "text": ""}
{"id": "147005", "revid": "119215930", "url": "https://it.wikipedia.org/wiki?curid=147005", "title": "Ugyen Wangchuck", "text": "Biografia.\nEra \"Penlop\" di Trongsa (Bhutan centrale) e, dopo aver sconfitto i suoi nemici, un\u00ec il Paese, uscito da poco da una serie di guerre civili e rivolte.\nEra anche \"Penlop\" di Paro (Bhutan occidentale).\nIl 17 dicembre 1907, a Punakha, all'epoca capitale del Bhutan, fu scelto come sovrano ereditario dal popolo. Fu incoronato nello dzong di Punakha\nFu un abile amministratore e un politico saggio. Cominci\u00f2 a riformare il Bhutan, dove introdusse un sistema di istruzione di tipo occidentale, aprendo un numero considerevole di scuole.\nFirm\u00f2 il trattato anglo-bhutanese del 1910. Resse la monarchia per 19 anni. Si spos\u00f2 per la quarta volta con la regina \"Ashi\" Tsundue Pema Lhamo.\nMor\u00ec il 21 agosto del 1926 e gli succedette il figlio Jigme Wangchuck.\nPer aver aiutato la spedizione del colonnello britannico Francis Younghusband a Lhasa, nel Tibet, nel 1904 fu nominato cavaliere dagli inglesi."}
{"id": "147007", "revid": "287204", "url": "https://it.wikipedia.org/wiki?curid=147007", "title": "Jigme Wangchuck", "text": "Biografia.\nEra il primogenito del re del Bhutan Ugyen Wangchuck. Ricevette una formazione in letteratura inglese, hindi e buddhista. Nel corso del suo regno il Bhutan cominci\u00f2 a rinunciare al proprio isolamento.\nNel 1947 il Bhutan partecip\u00f2 alla \"Asian Relations Conference\" a New Delhi in India. L'8 agosto 1949 fu sottoscritto il \"Trattato di pace perpetua e di amicizia\" fra il governo indiano e il Bhutan. Questo trattato \u00e8, ancora oggi, alla base delle relazioni indo-bhutanesi. Con esso il Bhutan ha accettato di essere assistito dall'India per quanto riguarda le relazioni internazionali.\nSpos\u00f2 la regina \"Ashi\" Phuntsho Choden e la sua sorella, la regina \"Ashi\" Pema Dechen (sue cugine di secondo grado)."}
{"id": "147008", "revid": "729019", "url": "https://it.wikipedia.org/wiki?curid=147008", "title": "Isola di Hawaii", "text": "L'isola di Hawaii o grande isola di Hawaii (\"Hawaii\" o \"The Big Island\" in inglese, \"Hawai\u2018i\" in hawaiiano) \u00e8 la maggiore isola delle Hawaii e degli interi Stati Uniti d'America e la pi\u00f9 orientale delle isole dell'arcipelago hawaiiano. Ha una superficie di 10.432,5\u00a0km\u00b2 e una popolazione di 158.423 abitanti (dato del 2003). La superficie \u00e8 costantemente in crescita a causa delle continue eruzioni di lava dal vulcano K\u012blauea; \u00e8 cresciuta di circa 2,2\u00a0km\u00b2 dal 1983 al 2002.\nDescrizione.\nGeograficamente, \u00e8 formata da cinque vulcani principali:\nHa tre paesi principali, Hilo a nord-est, Kailua-Kona a ovest, e Waimea, anche noto come Kamuela, a nord (le isole hawaiiane hanno tre localit\u00e0 chiamate Waimea: sull'isola di Hawaii, sull'isola di Oahu, e sull'isola di Kauai). L'economia si basa in parte sul turismo (attirato, fra l'altro, dall'attivit\u00e0 quasi continua del vulcano Kilauea), e in parte sull'allevamento e l'agricoltura, compresa la coltivazione di orchidee e del noto caff\u00e8 di Kona."}
{"id": "147010", "revid": "123223423", "url": "https://it.wikipedia.org/wiki?curid=147010", "title": "Jigme Dorji Wangchuck", "text": "\u00c8 ricordato come il re che diede inizio al processo di modernizzazione del paese, aprendolo al mondo e avviandolo verso la democratizzazione.\nBiografia.\nEducazione e matrimonio.\nJigme Dorji Wangchuck nacque nel 1929 nel Palazzo Thruepang, a Trongsa. In giovane et\u00e0 visse presso la corte reale di suo padre, studiando tutti i doveri che comporta la vita da re. In seguito si trasfer\u00ec per breve tempo a Kalimpong, dove frequent\u00f2 un ambiente britannico e impar\u00f2 l'inglese, per poi soggiornare in paesi europei come Scozia e Svizzera. Questo fu un passaggio molto importante nella vita del futuro sovrano, che qui former\u00e0 quelle idee che daranno un'impronta modernizzatrice al suo mandato. Nel 1943 fu nominato Trongsa \"Dronyer\" e nel 1950 25\u00b0 \"Penlop\" di Paro. L'anno successivo spos\u00f2 Kesang Choden (nata nel 1930), figlia del \"Gongzim\" Sonam Topgay Dorji e di Mayeum Choying Wangmo Dorji, principessa del Regno del Sikkim. Il matrimonio reale si tenne a Paro nel Ugyen Pelri Palace. L'anno seguente Jigme Dorji Wangchuck divenne re, dopo la morte di suo padre. L'incoronazione si tenne nello dzong di Punakha il 27 ottobre 1952.\nRegno.\nDurante il suo regno ventennale, terminato nel giugno 1972, inizi\u00f2 il fondamentale riordinamento della societ\u00e0 bhutanese. Jigme Dorji Wangchuck non solo guid\u00f2 la riorganizzazione della societ\u00e0 e del governo, ma consolid\u00f2 anche la sovranit\u00e0 e la sicurezza del Bhutan. Mobilit\u00f2 le risorse dei donatori internazionali sotto forma di aiuti economici e inizi\u00f2 a stringere le prime importanti relazioni diplomatiche. Nel 1962 il Bhutan ader\u00ec al Piano Colombo per ottenere aiuti internazionali. Queste prime fondamentali iniziative hanno fatto s\u00ec che ancora oggi Jigme Dorji Wangchuck sia considerato come un abile e lungimirante pianificatore, in quanto riusc\u00ec a modernizzare il Bhutan senza destabilizzarne cultura e tradizioni, riuscendo a introdurre la scienza e la tecnologia senza grandi difficolt\u00e0. \u00c8 considerato anche un precursore del movimento ambientalista nel suo paese, tanto che fu lui a volere l'istituzione del Parco nazionale di Manas, uno dei primi dell'area.\nMorte.\nJigme Dorji Wangchuck sub\u00ec il suo primo infarto miocardico acuto all'et\u00e0 di soli 20 anni. Ebbe anche altri attacchi nel corso della sua vita, ma quello decisivo lo sub\u00ec a Nairobi, capitale del Kenya, dove si era recato per ricevere un trattamento medico e dove mor\u00ec il 21 luglio 1972 a soli 43 anni.\nRiforme politiche e culturali.\nNel contesto bhutanese, quando Jigme Dorji Wangchuck sal\u00ec al trono c'erano ancora piccoli gruppi di lavoratori sfruttati, al servizio degli aristocratici in cambio di cibo, alloggio e vestiti. Il nuovo re cambi\u00f2 immediatamente questa situazione, ponendo fine alla presenza di condizioni di lavoro cos\u00ec umilianti. In seguito, altri lavoratori furono liberati in altre zone del paese, specialmente in alcune parti del Bhutan orientale dove erano concentrati. Nel 1953 Wangchuck, rendendosi conto che fino a quel momento i voleri del re e degli alti funzionari erano vincolanti per il paese, decise di istituire un organismo in cui discutere i provvedimenti. Fu cos\u00ec che egli favor\u00ec l'apertura dell'Assemblea Nazionale del Bhutan nello dzong di Punakha. Per la prima volta rappresentanti di diversi settori della societ\u00e0 bhutanese furono invitati a esprimere le proprie opinioni sulle questioni della vita pubblica. Allo stesso tempo, Wangchuck utilizz\u00f2 l'Assemblea come una sorta di forum in cui illustrare i propri piani di sviluppo per il paese, mostrando una serie di proposte di stampo progressista relativamente ad aspetti fondamentali della vita bhutanese come la terra, il bestiame, il matrimonio, l'eredit\u00e0, la propriet\u00e0 e cos\u00ec via, a dimostrazione di una concezione della societ\u00e0 fondata sul diritto. L'influenza del periodo trascorso in Europa \u00e8 qui evidente. Parallelamente a ci\u00f2, Wangchuck favor\u00ec la nascita di una vera e propria magistratura, prima con la nomina di \"Thrimpons\" (giudici) nei distretti, e poi finalmente con l'istituzione dell'Alta corte del Bhutan nel 1967. Queste riforme amministrative e sociali avvennero prima di qualsiasi programma di modernizzazione economica. Tuttavia, fin dal 1955 inizi\u00f2 a velocizzare la riforma del sistema delle tasse, che all'epoca venivano ancora pagate in beni di prima necessit\u00e0. Egli trasform\u00f2 questo sistema in uno che prevedeva un pagamento in denaro. Inoltre, nel 1963 fu ufficialmente istituito il Royal Bhutan Army, mentre nel 1968 furono istituiti nuovi ministeri.\nCultura ed istruzione.\nIl re prest\u00f2 molta attenzione politica nel preservare la cultura del Bhutan, in modo che il Bhutan potesse sempre perpetuarsi come una nazione culturalmente distinta, in particolare con una fiorente cultura buddista.\nNel 1967 fond\u00f2 il Simtokha Rigzhung Lobdra (ora noto come \"Istituto di lingua e studi culturali\"). Aument\u00f2 anche il numero di monaci in molti monasteri. Durante il suo regno furono elaborate e sistematizzate le regole fonetiche, sintattiche e grammaticali dello dzongkha, la lingua pi\u00f9 diffusa nel paese.\nPer diffondere cultura e tradizioni nelle scuole e per fare studiare le discipline scientifiche e umanistiche, il re introdusse l'educazione moderna su un'ampia base. Fond\u00f2 due scuole pubbliche, entrambe centri di eccellenza per l'istruzione: Yangchenphug, nel 1969, nel Bhutan occidentale, e Kanglung, nel 1968, nel Bhutan orientale. Spinto dal successo di queste iniziative, fond\u00f2 anche un servizio sanitario gratuito nel regno.\nSviluppo delle infrastrutture.\nL'ammodernamento delle infrastrutture del Bhutan per i trasporti, le comunicazioni, l'istruzione, il sistema sanitario e l'agricoltura ha avuto inizio grazie agli aiuti offerti dalla vicina India, che aveva raggiunto l'indipendenza nel 1947. Wangchuck visit\u00f2 ufficialmente il paese nel 1954, ricambiato dal Primo ministro indiano Jawaharlal Nehru, che si rec\u00f2 in Bhutan quattro anni dopo. Dopo la visita del premier indiano, nel 1959 iniziarono ad arrivare i primi aiuti, che sfociarono nella realizzazione nel 1961 del primo piano quinquennale, che prevedeva la costruzione di 177 km di strade, 108 scuole, tre ospedali e 45 cliniche. In quell'anno la capitale Thimphu fu raggiunta dalla rete stradale. Ancora oggi in Bhutan i piani di sviluppo urbano hanno spesso durata quinquennale, chiara eredit\u00e0 di quel periodo di aiuti indiani.\nRelazioni internazionali.\nL'azione del re in ambito diplomatico fu soprattutto orientata alla creazione di rapporti solidi e sereni con l'India, mentre per lui le relazioni con tutti gli altri Paesi occupavano un ruolo secondario nella scala delle priorit\u00e0. Questo per\u00f2 non imped\u00ec al Bhutan di essere la prima nazione dopo l'India (la seconda al mondo) a riconoscere l'indipendenza del Bangladesh, avvenuta nel 1971. Nello stesso anno il re decise di far aderire il Bhutan all'ONU, di cui il paese divenne il 125\u00b0 membro."}
{"id": "147011", "revid": "287204", "url": "https://it.wikipedia.org/wiki?curid=147011", "title": "Mi ritorna in mente", "text": "Mi ritorna in mente \u00e8 una trasmissione televisiva andata in onda dal 1995 al 2004 sull'allora \"TSI\".\n\u00c8 stato un esempio lodevole di come anche filmati realizzati da dilettanti possano, se sapientemente riutilizzati, generare spettacolo televisivo oltre che cultura e memoria visiva di un territorio.\nEra una trasmissione di prima serata, ideata e prodotta da Maria Grazia Bonazzetti Pelli, presentata in tutte le sue edizioni da Giuseppe \"Bigio\" Biaggi, \u00e8 stata pi\u00f9 volte segnalata dalla critica televisiva internazionale.\nDal 2006 al 2008 il programma \u00e8 ritornato durante le vacanze natalizie alle 18:10 con degli ospiti in studio, principalmente personaggi conosciuti nel panorama ticinese.\nDescrizione.\n\"Mi ritorna in mente\" vanta, risalendo a ritroso agli inizi del secolo scorso, un archivio filmico rarissimo fatto di soli \"Home movies\" (letteralmente: filmati familiari). Alla base del successo della trasmissione, la vocazione storico e popolare (con testimonianze su usi e costumi del Cantone Ticino e dell'Italia settentrionale), la credibilit\u00e0 istituzionale dell'emittenza, lo spirito di ricerca e l'intuito della stessa produttrice; oltre che il ricco bacino d'utenza di una emittente di prossimit\u00e0, che associa al Cantone Ticino, la Lombardia ed il Piemonte. In trasmissione, alla proiezione tematica delle pi\u00f9 significative immagini spontaneamente inviate dai telespettatori \u00e8 associata la contestuale narrazione di fatti, luoghi e personaggi da parte degli stessi donatori e di studiosi della cultura e della storia locale.\nProgetto.\nIl progetto di \"Mi ritorna in mente\" che si \u00e8 sviluppato gradualmente ma con significativi e costanti dati d'ascolto (con una media del 33,5% qdm.), ha dato luogo nell'arco di un decennio a circa 105 ore di trasmissione. Oggi in cui gli \"Home movies\" trovano ampia rivalutazione presso le grandi emittenze ed il favore del pubblico, l'archivio storico di \"Mi ritorna in mente\" appare tra i pi\u00f9 completi ed estesi nel suo genere in Europa; vantando circa 800 ore di filmati, tutti salvati al degrado. Alcuni di questi riproducenti eventi rarissimi, fanno ora parte in originale, del patrimonio conservativo della Cineteca Nazionale Svizzera di Losanna."}
{"id": "147012", "revid": "599013", "url": "https://it.wikipedia.org/wiki?curid=147012", "title": "Rau", "text": ""}
{"id": "147013", "revid": "729019", "url": "https://it.wikipedia.org/wiki?curid=147013", "title": "Oahu", "text": "L'isola di Oahu (in hawaiiano Oahu) \u00e8 l'isola delle Hawaii su cui si trovano la capitale Honolulu, Pearl Harbor, e pi\u00f9 della met\u00e0 della popolazione dello Stato - circa un milione di abitanti.\nIl turismo si \u00e8 sviluppato grazie alle bellezze naturali e alla possibilit\u00e0 di effettuare immersioni nei parchi marini protetti che circondano l'isola. Sul lato est di Oahu si trova la riserva naturale della baia di Hanauma tanto amata dai sub.\nA partire dal 2004 ha acquistato notoriet\u00e0 mediatica perch\u00e9 utilizzata come set delle serie TV \"Lost\" e \"Hawaii Five-0\", del film \"\", il videogioco \"Test Drive Unlimited\" (1 e 2) e soprattutto \"Magnum P.I.\", il telefilm cult degli anni '80.\nGeografia fisica.\nOahu ha una superficie di 1600\u00a0km\u00b2, terza (dopo Maui e l'isola di Hawaii) delle isole hawaiiane. \u00c8 un'isola di origine vulcanica, originariamente formata da due vulcani, Wai'anae (a ovest) e Ko'olau (a est), i cui resti adesso formano le due catene principali di montagne a Oahu. Le due catene montuose sono collegate da un pianoro centrale, dove si trovano due paesi (Mililani e Wahiawa) e una base militare (Schofield Barracks) oltre a grandi campi di ananas.\nOltre ai due vulcani originali Oahu mostra molti esempi di vulcanismo pi\u00f9 recente, compresi il famoso cono di Diamond Head, sopra Waikiki, e la baia di Hanauma, famosa per la sua scogliera corallina e pesci tropicali. Sul lato nord-orientale c'\u00e8 l'ampia baia Kaneohe (K\u0101ne'ohe Bay) al cui interno si trovano cinque isolette. Le due pi\u00f9 importanti sono Mokoli\u02bbi, a nord, e Coconut Island (detta anche Moku O Lo'e), la pi\u00f9 grande delle cinque.\nClima.\nCome tutte le isole hawaiiane Oahu \u00e8 soggetta agli alisei, che soffiano prevalentemente da direzione fra nord e est. Quando gli alisei raggiungono le montagne risalgono e si raffreddano, permettendo all'umidit\u00e0 di condensarsi e causando pioggia. Il risultato \u00e8 che la parte sopravvento dell'isola (cio\u00e8 la parte a nord-est, soprattutto i paesi di Waimanalo, Kailua, e Kaneohe) \u00e8 molto verdeggiante, mentre il resto dell'isola tende a essere pi\u00f9 secco, soprattutto sulla costa occidentale (la costa di Waianae, con i paesi di Makaha, Waianae, Maili, e Nanakuli). Honolulu e Waikiki sono sulla costa meridionale (sulla baia di Mamala) e tendono a essere abbastanza secchi, ma con sufficiente precipitazioni; gli arcobaleni sono abbastanza comuni la mattina presto e nel tardo pomeriggio.\nFlora.\nL'isola ospita anche una sottospecie della specie \"Hibiscus kokio\", lo \"Hibiscus kokio kokio\", endemica delle Hawaii. Un altro fiore che cresce a Oahu e ne \u00e8 addirittura il simbolo \u00e8 la \"Ilima\" (\"Sida fallax\")."}
{"id": "147016", "revid": "125612060", "url": "https://it.wikipedia.org/wiki?curid=147016", "title": "Lingua hawaiana", "text": "L'hawaiano (in hawaiano: \"\u2018\u014dlelo Hawai\"\u2018\"i\", pron. in AFI: ]) \u00e8 una lingua polinesiana parlata negli Stati Uniti d'America, alle Hawaii.\nDistribuzione geografica.\nSecondo i dati pubblicati dallo United States Census Bureau, si stima che negli Stati Uniti d'America le persone in grado di parlare hawaiano si aggirino attorno al numero di 24.000.\nLingua ufficiale.\nL'hawaiano \u00e8 lingua ufficiale delle Hawaii.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:\nStoria.\nLa lingua hawaiana fa parte della famiglia linguistica austronesiana. \u00c8 simile alle altre lingue polinesiane (e.g., marchesiano, tahitiano, m\u0101ori, rapa nui - la lingua dell'Isola di Pasqua -, samoano), e distante in relazione alla lingua delle isole Figi e pi\u00f9 distante dall'indonesiano, e dalle lingue indigene delle Filippine (e.g., panggasinan, tagalog, ilokano, visayano) e da quelle taiwanesi (e.g., paiwan, rukai, thao, babuza, saaroa, yami).\nLa colonizzazione avvenuta nel IV secolo d.C. diede inizio ad un'immigrazione dalle isole Marchesi e da Tahiti che culmin\u00f2 intorno all'anno 1000. La loro lingua sarebbe diventata in seguito la lingua hawaiana.\nFonologia.\nIn hawaiano le vocali si pronunciano approssimativamente come in italiano, e la H e la W si pronunciano come in inglese: aspirazione forte per l'acca, e un suono di U consonantica (semivocale), come in uovo, per la W. La W ogni tanto varia in V, come in Ewa, pronunciato Eva, e Haleiwa, pronunciato Haleiva. Waimea, d'altronde, si pronuncia Uaimea. Le consonanti della lingua hawaiana sono otto, oltre alle gi\u00e0 menzionate W e H esistono in questa lingua i suoni consonantici K, L, M, N, P e l'Okina.\nL'hawaiano ha anche vocali lunghe (come le vocali accentate in italiano, scritte con un macron sulla vocale \u2013 per esempio, Waik\u012bk\u012b si pronuncia con le ultime due sillabe allungate). Inoltre, c'\u00e8 una consonante chiamata \u02bbOkina che indica il suono chiamato colpo di glottide, che si pronuncia come un'interruzione (simile al suono che si pu\u00f2 avvertire fra la parola \"verr\u00e0\" e \"Antonio\" in \"verr\u00e0 Antonio\") e si scrive come un apostrofo rovesciato (\u2018) o come un apostrofo semplice (\"Hawai\u2018i\" o \"Hawai'i\", o anche \"a\u2018a\" o \"a'a\", che \u00e8 uno dei due tipi principali di lava che si trovano alle Hawaii \u2013 l'altro \u00e8 il \"pahoehoe\").\nLe vocali che seguono altre vocali (ma l'okina \u00e8 una consonante) vanno pronunciate pi\u00f9 in fretta delle vocali che seguono consonanti, in conseguenza rendendole lievemente meno distinte. Per esempio la prima sillaba di Waimea rima con la parola italiana \"mai\". Wai, fra l'altro, significa \"acqua\" ed \u00e8 spesso parte dei nomi hawaiani.\nL'hawaiano \u00e8 una lingua polinesiana. Alcune delle differenze da altre lingue polinesiane sono dovute all'adattamento, avvenuto nel XIX secolo, all'alfabeto latino. Per esempio, la \"L\" in hawaiano spesso corrisponde alla \"R\" delle lingue polinesiane, l'Okina corrisponde alla \"K\", e la K dell'hawaiano corrisponde alla \"T\", e la W alla \"V\". Per esempio Tahiti in hawaiano si scrive Kahiki, il taro si scrive Kalo, e il nome stesso delle Hawai'i corrisponde a quello dell'isola di Havaiki nell'arcipelago delle Societ\u00e0.\nSistema di scrittura.\nPer la scrittura viene utilizzato l'alfabeto latino."}
{"id": "147018", "revid": "287204", "url": "https://it.wikipedia.org/wiki?curid=147018", "title": "Nazireato", "text": "Il nazireato (in ebraico: \u05e0\u05d6\u05d9\u05e8, \"Nazir\", cio\u00e8 \"consacrato\", \"separato\") \u00e8, nella Bibbia, la consacrazione di un ebreo a Dio con il conseguente voto di seguire alcuni rigidi precetti di vita; il consacrato \u00e8 detto nazireo, ma anche nazareo, nazirita, nazarita.\nGli obblighi inerenti a questo voto sono illustrati nella Bibbia, nel \"Libro dei Numeri\" () e nel \"Libro dei Giudici\" (): il nazireo non pu\u00f2 mangiare cibi impuri n\u00e9 cibi provenienti dalla vigna.\nNello specifico,cfr. \"Descrizione nella Bibbia\" questo voto di nazireato richiedeva che l'uomo o la donna seguissero le seguenti regole:\nDopo aver seguito queste regole per un determinato lasso di tempo (specificato al momento del voto individuale), la persona si immergeva in un mikveh e faceva tre offerte: una come offerta d'olocausto (\"olah\", bruciata sull'altare del Tempio), una coppia di tortore o di piccioni (uno come offerta del peccato e l'altro come Olocausto) e un giovane\nmontone come offerta per la colpa (\"shelamim\"), oltre ad un cesto di pane azzimo, grano e libagione, che accompagnavano l'offerta di pace. Il nazireo poi compiva davanti a un sacerdote il rito nel quale gli venivano rasati i capelli, che poi erano bruciati nello stesso fuoco come sacrificio di comunione ().\nAlcuni personaggi biblici, tuttavia, furono nazirei per tutta la vita \"fin dal seno materno\" (\"ab utero\"), come ad esempio l'eroe Sansone (), uno dei Giudici d'Israele, al quale Dio don\u00f2 una forza sovrumana proprio per la sua iniziale obbedienza ed osservazione del voto di nazireato ().\nNell'ebraico moderno la parola \"nazir\" viene comunemente usata per i monaci, sia cristiani che buddhisti - questo significato ha infatti rimpiazzato quello biblico originale. Da notare comunque che la tradizione dei \"capelli lunghi\" viene tuttora osservata con l'uso dei \"payot\" da parte di alcuni uomini e ragazzi delle comunit\u00e0 religiose ebraiche ortodosse, secondo l'interpretazione dell'ingiunzione biblica contro la rasatura degli \"angoli\" (\"in tondo\") della propria testa.\nIl termine \"Nazir\".\nIl termine \"n\u0101z\u00eer\" \u00e8 radicato nel verbo che significa \"separare\". In senso negativo, e descrivono i peccatori letteralmente come \"sviati e voltati indietro\" (cio\u00e8 estraniati da Dio). Pi\u00f9 spesso la radice linguistica denota un senso di consacrazione o dedicazione. descrive le donazioni che sono sacre a Dio come \"separate, messa da parte\". Il ruolo dei sacerdoti \u00e8 quello di \"separare la gente dalle proprie impurit\u00e0\" (: \"terrete separati i figli d'Israele da ci\u00f2 che li contamina\"). Con grande ironia il profeta Osea denuncia la peccaminosit\u00e0 del popolo dicendo che si sono separati o \"consacrati a quell'infamia\" nell'adorare Baal, la divinit\u00e0 canaanea ().\nTuttavia molti dei termini che derivano da \"nzr\" si riferiscono a simboli o segni di una condizione speciale appartata, consacrata, che include i capelli, la testa o l'acconciatura, tutti correlati tra loro. Nella Bibbia ebraica, un nome comune derivato dalla radice \u00e8 \"nezer\", termine che sembra significare una \"corona\" o la condizione di possedere una regalit\u00e0 di sorta. L'amalecita che afferma di aver ucciso Saul quando gli chiedeva loro di farlo morire perch\u00e9 sofferente di troppe ferite, porta a Davide, futuro re successore, la corona di Saul, la sua \"nezer\", come prova dell'avvenuta morte. Tale \"nezer\" \u00e8 simbolo dell'uomo che fu precedentemente \"distinto, riservato a\" Dio (cfr. anche ; ; ; ). Questa condizione di essere \"separati\" viene applicata a Giuseppe nel linguaggio formulaico riscontrato negli antichi poemi: si veda e \u2013 \"\u00fbl\u0115qodq\u014dd n\u0115z\u00eer `e\u1e25\u0101yw\", letteralmente \"sulla testa di colui che fu separato dai suoi fratelli\" (cfr. anche dove il termine forse significa \"pr\u00ecncipi\" o regalit\u00e0: coloro che sono separati). si riferisce alla condizione speciale del sacerdote che \u00e8 \"esaltato al di sopra dei suoi simili\" a causa della \"consacrazione che \u00e8 su di lui \"mediante l'olio dell'unzione\"\" versato sul suo capo. Nuovamente, quindi, essere distinti, santi e possedere uno stato di speciale consacrazione, hanno a che fare con la testa. In modo simile, ci\u00f2 che appare essere una particolare gemma spesso tradotta \"diadema\", \u00e8 chiamata \"n\u0113zer\" e viene indossata in una sorta di turbante o acconciatura dal sacerdote (: \"gli porrai sul capo il turbante e fisserai il diadema sacro sopra il turbante\"; cfr. anche ).\nAnche il Nazirita Sansone, come gli altri cos\u00ec designati nella Bibbia ebraica (\"Tanakh\"), \u00e8 uno che \u00e8 separato, consacrato e dedicato in un qualche senso, il cui status chiaramente possiede del simbolismo riferito alla testa. Oltre ai capelli vi si ritrova un complesso di simboli relativi al nazireato che devono essere esaminati in contesti culturali e biblico-letterari. In , la condizione di Sansone quale nazireo si collega con l'astenersi da parte di sua madre gravida dai prodotti fermentati del vino e da cibo impuro, dalla promessa di Sansone di non far mai avvicinare al proprio capo un rasoio, promessa che mantiene fino all'intervento di Dalila. Il pi\u00f9 ampio contesto biblico (per esempio e ) indicano che l'astinenza dal vino in particolare fa sempre parte di ci\u00f2 che si potrebbe chiamare la condizione rituale del nazireo, anche se emergono delle differenze nell'interpretare questa condizione rituale, in particolare tra e altri riferimenti: vino e capelli sono parte di un complesso simbolico condiviso.\nLeggi del nazireato.\nLa \"Halakhah\" (Legge ebraica) ha una ricca tradizione sulle leggi del nazireato. Tali leggi vennero registrate per la prima volta sulla Mishnah e sul Talmud nel Trattato \"Nazir\". Furono poi codificate da Maimonide nella sua opera \"Mishneh Torah\" - \"Hafla'ah\", \"Nazir\". Dalla prospettiva dell'Ebraismo ortodosso queste leggi non sono una curiosit\u00e0 storica, bens\u00ec possono essere praticate anche correntemente. Tuttavia, poich\u00e9 ora non esiste pi\u00f9 il Tempio di Gerusalemme onde poter completare il voto, le autorit\u00e0 rabbiniche sconsigliano fortemente l'osservanza del nazireato, tanto che non se ne ha quasi pi\u00f9 notizia.\nLeggi generali.\nCome voto.\nTutte le leggi di voti in generale si applicano anche al voto di nazireato. Come per gli altri voti, un padre ha la capacit\u00e0 di annullare il voto nazireo della sua figlia giovane, e un marito ha la capacit\u00e0 di annullare il voto della moglie, la prima volta che ne vengono a conoscenza (). Allo stesso modo tutte le leggi relative ai voti d'intento e condizionali si applicano anche ai voti nazirei.\nTipi di nazireato.\nIn generale esistono tre tipi di naziriti:\nOgnuno di questi ha leggi leggermente diverse. Ad esempio, al nazirita permanente \u00e8 permesso di tagliarsi i capelli una volta l'anno, se i capelli gli danno fastidio. Un nazirita come Sansone \u00e8 permanente e non \u00e8 obbligato ad evitare i cadaveri. Questi tipi di naziriti non hanno origine nella Bibbia, ma sono noti tramite la tradizione.\nUna persona pu\u00f2 diventare nazirita sia che il Tempio di Gerusalemme sia in esistenza o meno. Tuttavia, mancando il tempio, non c'\u00e8 modo di portare le offerte che facciano terminare il periodo nazireo, quindi il voto diventa permanente, rientrando nel 2\u00ba tipo succitato.\nRipetere il nazireato.\nSe un nazirita non riesce a soddisfare i citati tre obblighi, possono verificarsi delle conseguenze. Tutto o parte del tempo che la persona ha passato come nazirita potrebbe essere necessario ripeterlo. Inoltre, la persona potrebbe essere obbligata a sacrifici.\nSe un nazirita debba ripetere il tempo di nazireato dipende da che parte del voto sia stato trasgredito. Quel nazirita che divenisse contaminato da un cadavere \u00e8 obbligato a cominciare l'intero periodo di nazireato nuovamente. Nella Mishnah, la Regina Elena di Adiabene promise di essere una nazirita per sette anni, ma venne contaminata vicino alla fine di ciascuno dei due suoi primi periodi nazirei, costringendola a ricominciare due volte. Fu nazirita per totale di 21 anni. I naziriti che si rasano la testa sono obbligati a rifare gli ultimi 30 anni del periodo nazireo. Tuttavia, se il nazirita beve del vino, il periodo di nazireato continua normalmente.\nDiventare nazireo.\nUn Israelita uomo o donna, pu\u00f2 diventare nazirita solo con una dichiarazione verbale intenzionale. Tale dichiarazione pu\u00f2 esser fatta in qualsiasi lingua e pu\u00f2 essere formulata nella maniera pi\u00f9 semplice, dicendo per esempio \"anch'io\" quando passa vicino ad un nazirita.\nLa persona pu\u00f2 specificare la durata, a partire da 30 giorni in su. Se una persona non lo specifica, o specifica un periodo di tempo inferiore ai 30 giorni, il voto \u00e8 di 30 giorni. Una persona che dice \"Sono nazirita per sempre\" o \"Sono nazirita per tutta la vita\" \u00e8 un nazirita permanente (nr. 2) e leggi leggermente differenti vengono applicate. Similmente, se una persona dice \"Sono un nazirita come Sansone\" (nr. 3), le leggi dei naziriti come Sansone vengono applicate. Tuttavia, se una persona dice che \u00e8 nazirita per mille anni, questa persona \u00e8 un nazirita regolare.\nUn padre, ma non una madre, pu\u00f2 dichiarare nazirita suo figlio, ma non sua figlia. Ciononostante, il figlio o qualsiasi membro stretto della famiglia ha il diritto di rifiutare tale condizione.\nEssere un nazireo.\nQuesto voto, come gi\u00e0 specificato in apertura di voce, richiedeva che l'uomo o la donna osservassero le seguenti restrizioni:\n\u00c8 inoltre proibito al nazirita di consumare uva o derivati dell'uva, anche se non alcolici. Secondo l'interpretazione rabbinica, al nazirita non viene proibito di bere bevande alcoliche non derivate da uva. Secondo l'interpretazione non rabbinica, al nazirita \u00e8 proibito di consumare qualsiasi tipo di alcolico o aceto da tale alcolico, indipendentemente dalla fonte. Le leggi del mescolamento del vino o uva con altri cibi sono simili alle altre leggi alimentari ebraiche applicabili a tutti gli ebrei.\nUn nazirita pu\u00f2 pulirsi i capelli con le mani o grattarsi la testa e non si deve preoccupare se qualche capello cade. Tuttavia il nazirita non pu\u00f2 pettinarsi i capelli dal momento che \u00e8 quasi certo che il pettine strapper\u00e0 qualche capello. Al nazireo non \u00e8 permesso usare agenti depilatori che rimuovano i capelli. Il nazirita che guarisce dalla Tzaraath, una forma di malattia della pelle descritta in , \u00e8 obbligato a tagliarsi i capelli nonostante sia un nazirita.\nIl nazirita (ad eccezione del nazirita di Sansone, al nr. 3) non sempre diventa impuro a causa della vicinanza di un cadavere, tra cui essere sotto lo stesso tetto di un cadavere. Tuttavia il nazirita pu\u00f2 contrarre altri tipi di impurit\u00e0 rituale: per esempio, un nazirita che trova un cadavere insepolto \u00e8 obbligato a seppellirlo, anche se cos\u00ec facendo si contaminer\u00e0.\nContesto sociale dei simboli.\nIl vino e il cibo impuro (non \"kosher\") devono essere compresi in un pi\u00f9 ampio contesto per rendersi conto delle risonanze culturali della condizione di nazirita di cui i capelli intonsi sono parte. Cominciando col vino: da una parte il vino \u00e8 frequentemente associato positivamente o negativamente col quotidiano, il conviviale e il sociale. Che si stia offrendo ospitalit\u00e0 ad amici o sperando di pacificare un nemico, la gente viene spesso descritta mentre porta o condivide del vino. Anna d\u00e0 del vino e altri commestibili a Eli, il sacerdote, mentre porta suo figlio Samuele a servirlo. In simile modo, Iesse, padre di Davide, manda del vino a Saul, il re unto, tramite Davide stesso. Abigail mette del vino di fronte a Davide durante la sua fase di bandito, come segno di benvenuto e pacificazione, per evitare violenza contro il proprio inospitale marito e la famiglia (). Il vino ha anche un significato rituale di comunione nell'offerta quotidiana di libagione (, ; cfr. anche l'interessante scena di Abramo e Melchisedek in ). Insieme al pane, il vino denota partecipazione sociale nel pasto, con frequenti implicazioni di gioia, condivisione e letizia (; ). Il vino inoltre \u00e8 un medium culturale: deve essere fermentato e richiede abilit\u00e0 nella sua produzione. Di conseguenza, ad un livello, astenersi dal vino \u00e8 come separarsi dal sociale e dal culturale.\nD'altra parte, il vino nella Bibbia ebraica \u00e8 anche associato con l'eccesso e il comportamento asociale, come nel caso di Lot ubriaco () che genera figli con le sue proprie figlie, e No\u00e8 (), che espone la sua nudit\u00e0 ai suoi figli (cfr. anche e ). Bere vino significa perdere controllo o liberarsi delle proprie responsabilit\u00e0 (; ). Nella Bibbia quindi esiste una posizione morale dove si richiede astinenza - per esempio, da parte dei sacerdoti che servono nel santuario (; ). In alcune fasi della cultura israelita antica, astenersi dal vino significa partecipare al santo e al sacro, essere ritualmente disponibili per la Divinit\u00e0 e identificarsi col divino. La proibizione al nazirita di bere vino in questo modo si affianca alla proibizione del cibo: non deve mangiare cibo impuro, secondo una versione dell'elenco dettagliato nel passo sacerdotale di .\nDi grande rilevanza per gli usi bevitorii del nazirita, \u00e8 la descrizione in di un gruppo chiamato dei \"Racabiti\", il cui atavico eroe proibisce loro non solo di bere vino, ma anche di abitare in case, di seminare, o di piantare vigne; devono invece vivere in tende. L'immagine ad un livello \u00e8 quella dell'astinenza, e Geremia sembra ammirare l'autodisciplina dei Racabiti che mantengono queste regole, in contrasto con gli Israeliti, che non obbediscono i comandamenti di Dio. Tuttavia, il complesso di relativi simboli indica un certo tipo di posizione non socializzante, un modo controculturale di vivere dove le persone evitano la condivisione del vino, di vivere in case e di svolgere attivit\u00e0 agricolturali: \u00e8 come se ritornassero ad una forma di esistenza pre-agricola, nomadica. I Recabiti sembrano adottare un \"modus vivendi\" che ha un minore effetto permanente sul paesaggio naturale. Similmente, il nazirita permette ai suoi capelli di crescere, incontaminati da strumenti umani; il nazirita \u00e8 quindi un tipo speciale di persona distinta, separata, santa, e autodisciplinata in aderenza a queste regole; \u00e8 controculturale. Non bere vino lo mantiene socialmente separato da un importante prodotto agricolo che forma relazioni tra la gente e tra gli esseri umani e Dio. Sebbene i Recabiti non siano naziriti, pur tuttavia si discernono alcune similarit\u00e0 nel sistema di simboli che li circondano. Non sappiamo perch\u00e9 il sostenitore delle regole recabite, Jonadab di Recab, richieda ai propri discendenti di obbedire tali tradizioni di astinenza o cosa lo ispiri; Sansone, tuttavia, \u00e8 un \"nazir\" secondo quanto ordinato dalla Divinit\u00e0 tramite un Suo emissario in un'annunciazione alla madre. La condizione \u00e8 quindi involontaria. In tale rispetto, Sansone come nazirita contrasta con la descrizione del voto nazireo volontario in . Sansone pu\u00f2 essere paragonato ad altre figure bibliche e porterebbe ad una pi\u00f9 ampia analisi nel contesto dei capelli lunghi per gli uomini. Ne emergerebbe un nesso tra la villosit\u00e0, la mascolinit\u00e0, la nascita inusuale, la scelta divina, ed i capelli, la condizione di guerriero/messia, il comando.\nConcludere il periodo di nazireato.\nAlla fine del periodo di nazireato, il nazirita portava tre sacrifici al Tempio di Gerusalemme: il primo era un agnello come offerta d'olocausto (\"olah\", bruciata sull'altare del Tempio), seconda era una pecora come offerta del peccato (\"hatat\") e infine un capretto come offerta di pace (\"shelamim\"), oltre ad un cesto di pane azzimo (\"matzah\"), grano e libagione, che accompagnavano l'offerta di pace. Dopo l'offerta di tali sacrifici, il nazirita si radeva la testa nella corte esterna del Tempio.\nParte dell'offerta di inizio del nazireato veniva data al kohen. Tale dono viene elencato come uno dei 24 doni kohanici.\nAtteggiamenti nei confronti dei nazirei.\nIl nazireo \u00e8 chiamato \"consacrato al Signore\" (), ma allo stesso tempo deve portare un'offerta per il peccato () ed i suoi peccati sono esplicitamente menzionati (\"far\u00e0 espiazione per lui, perch\u00e9 ha peccato\"). Questa contraddizione apparente, indicata nel Talmud babilonese, port\u00f2 a due interpretazioni divergenti. Samuel di Nehardea e Rabbi Eleazar ha-Kappar, concentrandosi sull'offerta del peccato del nazirita, lo consideravano un peccatore, insieme a chiunque altro digiunasse quando non ve n'era obbligo o che prendesse voti di qualsiasi tipo. Un altro Rabbi Eleazar sosteneva che il nazirita fosse santo e che il peccato citato nel versetto biblico si applicasse solo a quel nazirita che diventava impuro ritualmente (per esempio, venendo a contatto con un morto).\nSimeone il Giusto (un Sommo Sacerdote del Secondo Tempio) si opponeva al voto nazireo e consum\u00f2 il sacrificio offerto da un nazirita solo una volta. Un giorno, un giovane dai capelli fluenti venne da lui, desiderando di farsi radere la testa. Quando gliene fu chiesto il motivo, il giovane rispose che aveva visto il proprio volto riflesso in una fontana e ci\u00f2 gli era piaciuto immensamente, in modo tale che ora temeva che la sua bellezza gli potesse diventare un idolo. Egli voleva quindi offrire i suoi capelli a Dio, e Simeone approv\u00f2 e poi mangi\u00f2 l'offerta del peccato che il giovane aveva portato.\nMaimonide, seguendo l'opinione di Rabbi Eleazar ha-Kappar, chiama il nazirita peccatore, spiegando che una persona dovrebbe sempre essere moderata nelle sue azioni e non andare agli estremi. Ci\u00f2 nonostante, afferma anche che il nazirita pu\u00f2 essere iniquo o giusto a seconda delle circostanze.\nNahmanide, nel suo commentario della Torah, si associa a Samuel di Nehardea e a Rabbi Eleazar, spiegando che idealmente la persona dovrebbe essere un nazirita per tutta la vita e quindi, nel cessare di esserlo, si richiede un'offerta del peccato.\nMolte opinioni successive trovano compromessi tra queste interpretazioni e spiegano che il nazirita possa essere sia buono che cattivo.\nI nazirei nella storia.\nVoti nazirei nella Bibbia ebraica.\nDue esempi di naziriti nella Bibbia ebraica sono Sansone () e Samuele (). Nel primo caso, Dio invi\u00f2 un angelo a far conoscere alla madre, che ancora non aveva concepito, che Dio voleva il voto per suo figlio in modo che conducesse una vita da nazireo (cfr. ), e nel secondo caso, la madre di Samuele (Anna) fece il voto prima ancora di aver concepito un figlio, dato che era sterile (cfr. ) \u2013 tali voti obbligavano a vivere una vita devota, ma in cambio avrebbero ricevuto doni straordinari: Sansone avrebbe posseduto grande forza e abilit\u00e0 nel combattimento fisico, mentre Samuele sarebbe stato un profeta.\nSansone ad un certo punto trasgredisce i voti, toccando un cadavere () e bevendo del vino (\"Sansone fece un convito, \"festa del bere\", in ). L'esegeta Gregory Goswell indica che \"non si possono capire la carriera e gli errori di Sansone, senza prendere in considerazione la sua condizione di nazirita\".\nVoti nazirei nel periodo intertestamentario.\nQuesto voto venne osservato anche nel cosiddetto periodo \"intertestamentario\" (cio\u00e8 il periodo tra la scrittura della Bibbia ebraica e quella del Nuovo Testamento cristiano). (parte dei Libri deuterocanonici cristiani) cita che avevano finito i loro voti nazirei, con un esempio datato verso il 166 p.e.v. Flavio Giuseppe menziona una quantit\u00e0 di persone che avevano presi i voti, tra cui il suo tutore Banns (\"Antichit\u00e0 giudaiche\" 20.6) e Gamaliele registra nella Mishnah come il padre di Rabbi Chenena avesse fatto un voto nazireo per tutta la vita davanti a lui (\"Nazir\" 29b).\nIl Septuaginta usa vari termini per tradurre i 16 usi di \"Nazir\" nella Bibbia ebraica, come per es. \"colui che fece voto\" (\"euxamenos\" \u03b5\u1f50\u03be\u03b1\u03bc\u03ad\u03bd\u03bf\u03c2) o \"colui che fu fatto santo\" (\"egiasmenos\" \u1f21\u03b3\u03b9\u03b1\u03c3\u03bc\u03ad\u03bd\u03bf\u03c2) e altri. Non viene tradotto e traslitterato in come \"nazir\" (\u03bd\u03b1\u03b6\u03b9\u03c1).\nNaziriti nel Nuovo Testamento.\nLa pratica di un voto nazirita fa parte dell'ambiguo termine greco \"Nazareni\" che appare nel Nuovo Testamento; il sacrificio di un agnello e l'offerta del pane in verit\u00e0 suggerisce una relazione col simbolismo cristiano (del resto, per\u00f2, queste sono le due offerte pi\u00f9 frequenti prescritte dal Levitico, quindi non se ne pu\u00f2 trarre una conclusione definitiva). Mentre un detto in e attribuito a Ges\u00f9 rende dubbio che, indicato dal popolino come un \"beone\", fosse un nazirita durante il suo ministero, il versetto finisce con una strana affermazione: \"Ma alla sapienza \u00e8 stata resa giustizia dai suoi figli\". L'esaltazione del consumo rituale del vino come parte dell'Eucaristia, il \"tevilah\" in indica che Ges\u00f9 osservava questo aspetto del voto di nazireato, quando disse: \"In verit\u00e0 vi dico che io non berr\u00f2 pi\u00f9 del frutto della vite fino al giorno in cui lo berr\u00f2 nuovo nel regno di Dio\". Il rituale purificatorio col quale Ges\u00f9 inizia il suo ministero (riportato in greco come \"Battesimo\") ed il suo voto in e alla fine del suo ministero, rispettivamente riflettono i passi finali ed iniziali (purificazione con immersione in acqua e astensione dal vino) inerenti al voto nazireo. Tali passi potrebbero indicare che Ges\u00f9 intendeva identificarsi come nazirita (\"non bevendo il frutto della vigna\") prima della sua crocifissione e persino rifiutando l'aceto/vino mentre appeso in croce (: \"gli diedero da bere vino [aceto] mescolato con fiele; ma egli, assaggiatolo, non ne volle bere.\")\nLuca evangelista chiaramente era consapevole che il vino era proibito in questa pratica votiva, poich\u00e9 l'angelo () che annuncia la nascita di Giovanni Battista predice che \"egli sar\u00e0 grande davanti al Signore; non berr\u00e0 vino n\u00e9 bevande inebrianti, sar\u00e0 pieno di Spirito Santo fin dal seno di sua madre\", in altre parole, un nazireo fin dalla nascita, con l'implicazione \u00e8 che Giovanni avesse fatto il voto di nazireato permanente.\nGli Atti degli Apostoli sono attribuiti a Luca e in , Paolo di Tarso si taglia i capelli a causa di un voto che aveva fatto; si apprende inoltre che i primi giudeo-cristiani occasionalmente prendevano il voto nazireo temporaneo ed \u00e8 probabile che il voto di Paolo menzionato in Atti 18:18 fosse di natura simile, sebbene radersi la testa a Cencrea (Corinto), fuori della Palestina, non fosse in conformit\u00e0 con le regole indicate nel sesto capitolo di Numeri, n\u00e9 con la loro interpretazione da parte delle scuole rabbiniche del tempo. Se si deve prestar fede alla leggenda di Egesippo citata da Eusebio di Cesarea, Giacomo il Minore, Vescovo di Gerusalemme, fu un nazirita ed esegu\u00ec con rigorosa precisione tutte la pratiche comandate da quella regola di vita. In Paolo venne avvisato di controbattere le accuse di alcuni giudaizzanti (che egli incoraggiasse una rivolta contro la Legge Mosaica). Egli allora mostr\u00f2 ai \"credenti l\u00e0\" (credenti in Ges\u00f9, cio\u00e8 i giudeo-cristiani) in Gerusalemme che si purificava e accompagnava quattro uomini al Tempio \"che hanno un voto [nazireo] da sciogliere. Prendili con te, compi la purificazione insieme con loro e paga tu la spesa per loro perch\u00e9 possano radersi il capo. Cos\u00ec tutti verranno a sapere che non c'\u00e8 nulla di vero in ci\u00f2 di cui sono stati informati, ma che invece anche tu ti comporti bene osservando la legge.\" (al fine di confutare gli oppositori). In ogni modo, tali stratagemmi ritardarono di poco l'inevitabile assalto contro di lui. Quando entr\u00f2 nel Tempio lo arrestarono e accusarono in :\nIl fatto che Paolo venga accusato di essere il \"capo della setta dei Nazorei\" - tradotto anche con \"Nazareni\" - fornisce un'ulteriore verifica che il termine \"Nazoreo/Nazareno\" era una traduzione erronea del nome \"Nazirita/Nazireo\". In ogni caso, il rapporto di Paolo di Tarso con il giudaismo \u00e8 ancora centro di accesi dibattiti.\nCosa curiosa \u00e8 il fatto che Luca qui non citi che l'apostolo Giacomo il Giusto abbia preso i voti di nazireato, sebbene storici cristiani successivi (per esempio, Epifanio di Salamina, \"Panarion\" 29.4) credettero che lo avesse fatto, e il voto di un nazirita spiegherebbe l'ascetismo che Eusebio di Cesarea appunto attribuisce a Giacomo (ascetismo che il voto ebraico di nazireato non avrebbe mai contemplato), un'attribuzione che diede a Giacomo il titolo di \"Giacomo il Giusto\".\nDescrizione nella Bibbia.\nIl \"Libro dei Numeri\" riporta il testo seguente:\nVoti nazariti moderni.\nMovimenti protestanti.\nIn uno dei suoi libri il predicatore protestante cinese Witness Lee - della denominazione \"Chiese cristiane locali\" - designa ciascuno dei tre requisiti del voto nazireo come rappresentazione metaforica di certe separazioni fisiche; tali requisiti vengono anche indicati come digiuni:\nRastafarianesimo.\nI rastafariani sono stati ispirati dalla Bibbia e vedono il voto di nazireato come una raccomandazione di Dio a lasciar crescere i capelli lunghi, ed \u00e8 da qui che nasce il concetto dei dreadlocks, il tipico taglio rastafariano. Infatti essi vedono questa pettinatura come il simbolo di forza e di coraggio dell'immagine di Sansone.\nIn verit\u00e0 la tradizione del nazireato ha avuto una rimarchevole influenza sul moderno movimento del Rastafari, e certi elementi del voto sono stati adottati come parte di questa religione. Nel descrivere gli obblighi della propria religione infatti i rastafariani stafari fanno riferimento al voto nazireo fatto da Sansone. Parte di questo voto, come \u00e8 adottato dai rastafariani, \u00e8 di evitare di tagliarsi i capelli, ispirandosi al testo di : \"Non si faranno tonsure sul capo, n\u00e9 si raderanno ai lati la barba n\u00e9 si faranno incisioni nella carne.\" Il segno visibile di tale voto \u00e8, come gi\u00e0 detto, l'acconciatura con dreadlocks. Alcuni rastafariani hanno affermato che Sansone aveva dreadlocks, come indicato da una descrizione che asserisce che egli avesse sette ciocche (=\"locks\" in ingl.) sul capo. Altri interpretano le \"ciocche\" di Sansone come semplici trecce.\nInoltre, ai rastafariani viene insegnato di astenersi dagli alcolici in base al voto nazireo. Hanno anche adottato leggi alimentari derivata del Libro del Levitico, il che rappresenta una certa somiglianza con i divieti della legge alimentare ebraica del Kasherut. Hanno per\u00f2 implementato l'utilizzo della marijuana come erba medicinale, ma anche come erba meditativa, apportatrice di saggezza, ausilio alla preghiera. I rasta sostengono che l'erba ganja sia cresciuta sulla tomba del Re Salomone, chiamato il Re Saggio, e da esso ne tragga forza. La Marijuana \u00e8 anche associata all'Albero della Vita e della Saggezza che era presente nell'Eden a fianco dell'Albero della conoscenza del bene e del male.\nI rastafariani, comunque, predicano la disciplina morale ed il controllo di s\u00e9, e sono avversi ad ogni forma di ubriachezza. Nel 2008 la Corte di cassazione, con la sentenza numero 28270 della Sesta sezione penale, accogliendo il ricorso di un imputato rastafariano, ha dato per la prima volta rilievo all'appartenenza a tale religione. L'imputato era stato trovato in possesso di una quantit\u00e0 pari a venti volte il limite, indicato dalle legge, oltre il quale si rischia l'incriminazione per spaccio di sostanze stupefacenti.\nBibliografia.\n - \"JE\" elenca i segg."}
{"id": "147019", "revid": "287204", "url": "https://it.wikipedia.org/wiki?curid=147019", "title": "Circuito di Reims", "text": "Il circuito di Reims era un tracciato stradale per competizioni automobilistiche che si snodava nelle vicinanze della citt\u00e0 francese di Reims, nella Marna.\nLe gare.\nHa ospitato quattordici edizioni del Gran Premio di Francia, nel 1938, nel 1939 (in questi casi valido per il campionato europeo di automobilismo), nel 1948 e poi undici valevoli per il campionato mondiale di Formula 1 (dal 1950 al 1951, dal 1953 al 1954, nel 1956, dal 1958 al 1961, nel 1963 e nel 1966); a queste se ne aggiungono due del Gran Premio di Francia del Motomondiale (nel 1954 e nel 1955); inoltre ospit\u00f2 il \"Gran Premio della Marna\". L'ultima gara automobilistica si svolse nel 1969, mentre l'ultima competizione in assoluto (una prova del campionato francese di motociclismo) avvenne nel 1972. \nLa storia.\nCreato nel 1926 dall'Automobile Club de Champagne, il circuito era di forma grosso modo triangolare, era molto veloce ed utilizzava le strade ordinarie tra i comuni di Gueux, La Garenne-Colombes e Thillois, nonch\u00e9 parte della \"Route Nationale 31\", per un totale di 7.815 metri di lunghezza. Fino al 1952 era noto come \"Reims-Gueux\"; in quell'anno fu eliminata la lenta sezione che si snodava all'interno del villaggio di Gueux del tracciato originale, permettendo medie velocistiche ancora pi\u00f9 alte e portando la lunghezza del \"Circuit Routier de Competition\" a 8.347 metri. Dal 2005 le strutture del circuito, restaurate a cura di un gruppo di appassionati, sono classificate come monumento storico."}
{"id": "147020", "revid": "599013", "url": "https://it.wikipedia.org/wiki?curid=147020", "title": "Hawaiano", "text": ""}
{"id": "147021", "revid": "731511", "url": "https://it.wikipedia.org/wiki?curid=147021", "title": "Maui", "text": "L'isola di Maui \u00e8 la seconda, per superficie (1883\u00a0km\u00b2), delle isole hawaiiane. \u00c8 la sede della contea di Maui, che comprende anche Molokai, Lanai, Kahoolawe, e l'isolotto di Molokini. L'isola di Maui ha una popolazione di 168.307 abitanti (nel 2020).\nGeograficamente, l'isola consiste di due grandi vulcani, uno a ovest (le montagne di Maui occidentale, che arrivano fino al Pu'u Kukui) e l'Haleakal\u0101 a est, il pi\u00f9 grande (e attivo molto pi\u00f9 di recente). Fra i due grandi vulcani si trova un notevole e fertile istmo, con i paesi di Kahului (e l'aeroporto principale) e Wailuku a nord, e Maalaea e Kihei a sud. Altri paesi principali sono Lahaina a ovest (un tempo capitale del regno delle Hawaii) e Hana a est. Altri paesi di interesse turistico comprendono Wailea a sud di Kihei, Pa'ia a nord-est di Kahului, e la valle di I'ao a sud di Wailuku.\nMaui ospita il Maui supercomputing center nei pressi di Kihei, mentre Haleakala ha telescopi per usi sia civili che militari. Inoltre, Haleakala ha un famoso e spettacolare cratere (alto 3000\u00a0m) raggiungibile in automobile.&lt;br&gt; \nLe attivit\u00e0 principali dell'isola di Maui comprendono il turismo e l'agricoltura, soprattutto la canna da zucchero, ma anche gli ananas. Inoltre quest'isola \u00e8 assai famosa per la pratica del Windsurf e del Surf da onda, sport molto praticati in alcune spiagge come Ho'okipa Beach o Sprecksville.\nNel 2012, il quotidiano britannico \"The Guardian\" ha incluso Maui nella lista dei cinque migliori posti al mondo in cui vivere, vicino al distretto di Cihangir, a Istanbul; il distretto di Sankt Pauli, ad Amburgo; la citt\u00e0 di Santa Cruz de Tenerife, in Spagna, e Portland, nello stato dell'Oregon (Stati Uniti).\nToponomastica.\nLa tradizione hawaiana pone l'origine del nome nella leggenda di Hawaiiloa, navigatore polinesiano accreditato della scoperta delle isole hawaiane. Secondo la leggenda, Hawaiiloa chiam\u00f2 l'isola come suo figlio, che a sua volta prendeva il nome dal semidio M\u0101ui. L'antico nome dell'isola di Maui era Ihikapalaumaewa. L'isola di Maui viene anche chiamata \"Isola vallata\" per il grande istmo che collega il vulcano nord-occidentale con quello sud-occidentale e per le tante valli presenti tra i vulcani.\nGeologia e topografia.\nI diversi paesaggi di Maui sono il risultato di una combinazione unica di geologia, topografia e clima. Ogni cono vulcanico dell'arcipelago delle Hawaii \u00e8 composto da rocce scure, ricche di ferro e povere di quarzo, che sono state riversate dalle migliaia di bocche vulcaniche sottomarine sotto forma di lava estremamente fluida. Molte delle bocche vulcaniche sono tanto vicine le une alle altre che i loro fianchi si sono sovrapposti. Maui \u00e8 una specie di \"doppietta vulcanica\", formata da due vulcani a scudo che si sono sovrapposti uno all'altro fino a formare un istmo tra di essi.\nIl pi\u00f9 antico dei due vulcani, quello occidentale, \u00e8 stato considerabilmente eroso dagli agenti atmosferici e dalle frane e forma le \"West Maui Mountains\" (in Hawaiano, \"Mauna Kahalawai\"). \"Puokinau Kukui\" \u00e8 la vetta pi\u00f9 alta, situata a 1,764 metri. Il vulcano pi\u00f9 grande e giovane si trova ad est, l'Haleakal\u0101 e supera i 3,000 metri sul livello del mare, la distanza dalla costa alla cima supera gli otto chilometri, rendendola una dei vulcani pi\u00f9 grandi al mondo.\nI fianchi orientali di entrambi i vulcani sono tagliati da profonde valli e burroni scoscesi che arrivano fino alle rocciose coste spazzate dal vento. L'istmo di Maui, simile ad una vallata, separa i due vulcani e si \u00e8 venuto a formare grazie ai depositi sabbiosi dovuti all'erosione.\nL'ultimo evento eruttivo di Maui (originatosi nella spaccatura sud-occidentale del vulcano Haleakal\u0101) avvenne attorno al 1790; due dei risultanti flussi di lava sono localizzati a capo \"K\u012bnau\" tra la baia di \"\u0100hihi\" e la baia \"La Perouse\" sulla costa sud-occidentale della parte orientale dell'isola e, il secondo, a Makaluapuna Point nella baia Honokahua sulla costa nord-occidentale della parte occidentale dell'isola. Nonostante venga considerato un vulcano dormiente dai vulcanologi, l'Haleakal\u0101 \u00e8 certamente in grado di ulteriori eventi eruttivi.\nMaui \u00e8 parte di un sistema vulcanico pi\u00f9 grande, il Maui Nui, sistema che include le isole di L\u0101nai, Kahoolawe, Molokai, e il Penguin Bank, adesso sommerso. Durante i periodi di glaciazioni in cui il livello dell'oceano era pi\u00f9 basso, le isole erano unite a causa del prosciugamento del canale tra di esse.\nClima.\nIl clima delle isole Hawaii \u00e8 caratterizzato dalla divisione dell'anno in due stagioni, da temperature medie ed uniformi ovunque (con l'eccezione delle alte quote), da marcate differenze geografiche nelle piogge, umidit\u00e0 relativamente alta, estese formazioni nuvolose (con l'eccezione delle coste pi\u00f9 secche e delle alte quote) e forti folate di vento (specialmente a bassa quota). La stessa Maui ha una larga variet\u00e0 di condizioni climatiche e modelli climatici che sono influenzati da molti diversi fattori dell'ambiente fisico:\nMaui mostra particolari condizioni climatiche, ognuna delle quali \u00e8 legata ad una zona ben definita dell'isola. Queste micro regioni sono caratterizzate da tipologie topografiche peculiari (come montagne o vallate) e dalla direzione e forza del vento. Le micro-regioni sono:\nPiogge.\nLe piogge sono molto comuni; anche se occasionalmente le precipitazioni possono essere molto intense, la maggior parte sono leggere e brevi, e si esauriscono con una leggera caduta d'acqua. Le piogge pi\u00f9 forti possono essere accompagnate da tuoni e lampi. Nelle pianure, in estate, la forte presenza degli alisei produce una stagione secca.\nAi due estremi abbiamo la quantit\u00e0 di pioggia annuale media delle zone sottovento, che varia dai 430 ai 510\u00a0mm, come per esempio nella zona dalla baia Maalaea a Kaupo, e nelle vicinanze della cima dell'Haleakal\u0101. All'altro estremo si situa la quantit\u00e0 media di pioggia nelle zone sopravento dell'Haleakal\u0101 che supera i 7.600\u00a0mm annui, in particolare lungo l\"'H\u0101na Highway\".&lt;br&gt;\nSe l'isola non esistesse, nello stesso punto si avrebbe una piovosit\u00e0 media di circa 640\u00a0mm annui, contro i 1.800\u00a0mm attualmente riscontrabili. Quindi, l'isola estrae dall'aria che l'attraversa oltre 1.100\u00a0mm di pioggia che altrimenti non cadrebbe. La topografia dell'isola e la presenza di altre isole sono responsabili della quantit\u00e0 extra di acqua.\nA bassa quota, le precipitazioni avvengono pi\u00f9 frequentemente durante la notte o nella mattinata, pi\u00f9 raramente nel pomeriggio. La stagione in cui le variazioni nelle precipitazioni sono pi\u00f9 pronunciate \u00e8 l'estate, perch\u00e9 la maggior parte delle precipitazioni estive sono provocate dagli alisei ed avvengono durante la notte. Le precipitazioni invernali a bassa quota sono il risultato di piccole tempeste, che possono avvenire sia di giorno che di notte. La variabilit\u00e0 nelle precipitazioni \u00e8 decisamente superiore durante l'inverno, quando le piccole tempeste contribuiscono alla creazione di fenomeni precipitatori.\nCon una simile variabilit\u00e0 del clima \u00e8 inevitabile che siccit\u00e0 occasionali possano causare perdite economiche. I veri anni di siccit\u00e0 sono quelli nei quali le piogge invernali sono estremamente scarse. La siccit\u00e0 colpisce soprattutto quelle aree che dipendono dalle piogge temporalesche e non vengono interessate dalle piogge provocate dagli alisei. L'inverno 2011-2012 \u00e8 stato estremamente secco nelle aree sottovento delle isole di Moloka'i, Maui ed Hawaii.\nFlora e fauna.\nMaui \u00e8 uno dei principali centri dedicati agli avvistamenti delle balene nelle Hawaii, essendo, in particolare il canale \"Auau\" tra le isole della contea di Maui, la meta della migrazione delle megattere. Le balene in autunno percorrono circa 5.600\u00a0km partendo dalle acque dell'Alaska e passano i mesi invernali accoppiandosi e dando alla luce i propri piccoli nelle acque calde al largo di Maui; tornano indietro verso l'Alaska alla fine di aprile.&lt;br&gt;\nLe balene sono solitamente avvistate in gruppi: piccoli gruppi composti da molti adulti, oppure un padre con il piccolo ed un paio di pretendenti. Le megattere sono una specie protetta dalle leggi federali dello Stato delle Hawaii. Si stima che nell'Oceano Pacifico siano presenti circa 10.000 megattere. Nonostante le megattere di Maui siano esposte a grandi pericoli, a causa dell'inquinamento, della presenza di navi commerciali e dei test militari, il loro numero \u00e8 aumentato considerevolmente negli ultimi anni, con una crescita stimata nel 7% annuo.\nTra la flora endemica di Maui, sono da segnalare la \"Euphorbia celastroides\", una specie del genere \"Euphorbia\", e lo \"Hibiscus kokio kokio\", sottospecie dell\"Hibiscus kokio\", endemica delle Hawaii.\nEconomia.\nLe due maggiori aree economiche di Maui sono l'agricoltura e il turismo. Recentemente aziende governative di ricerca e tecnologiche hanno trovato che Maui ha un ambiente che favorisce la crescita in questi settori. Le aziende agricole specializzate in alta qualit\u00e0 stanno crescendo rapidamente.\nTra le principali esportazioni delle Hawaii troviamo il caff\u00e8, la noce macadamia, la papaya, i fiori tropicali, zucchero e ananas, che sono anche un esempio della sua agricoltura diversificata. La \"'Maui Land &amp; Pineapple Company\" e la \"Hawaiian Commercial and Sugar Company\" (la HC&amp;S \u00e8 controllata dalla \"Alexander and Baldwin Company\") sono aziende dominanti nella produzione agricola dell'isola. HC&amp;S coltiva canna da zucchero su una superficie di 150\u00a0km\u00b2 della vallata centrale dell'isola, la pi\u00f9 grande coltivazione di canna da zucchero rimasta nelle Hawaii.\nUn aspetto controverso della produzione di canna da zucchero Maui \u00e8 il metodo di raccolta effettuato con fuochi controllati nel canneto per nove mesi all'anno. Il fuoco riduce la quantit\u00e0 di canne nude poco prima della raccolta. I fuochi producono fumo che sovrasta la zona centrale di Maui di mattina cospargendo cenere (localmente denominata \"Neve di Maui\") che si sposta velocemente nell'isola (spesso verso nord Kihei). Nel novembre del 2009 la \"Maui Land &amp; Pineapple Company\" ha annunciato che avrebbe cessato le operazioni a partire dal 1\u00ba gennaio 2010.\nIl Maui High Performance Computing Center (o \"MHPCC\") a Kihei \u00e8 un centro di ricerca dell'United States Air Force ed \u00e8 gestito dall'Universit\u00e0 delle Hawaii. Il computer fornisce oltre 10 milioni di ore annue di ricerca sulla scienza e sulle comunit\u00e0 militari.\nUn altro promotore di alta tecnologia a Maui \u00e8 il \"Maui Research and Technology Center\", anch'esso situato a Kihei. L' MRTC fa parte di un programma della High Technology Development Corporation (HTDC), un ente statale delle Hawaii, il cui interesse \u00e8 focalizzato sulla crescita del settore tecnologico sulle isole.\nMaui \u00e8 anche un importante centro di ricerca astronomica avanzata. Il Haleakala Observatory \u00e8 stato il primo centro di ricerca e sviluppo avanzato situato presso il \"Maui Space Surveillance Site\" (MSSS).\nIl tasso di disoccupazione che si attestava all'1,7% nel dicembre del 2006, \u00e8 salito al 9% nel marzo del 2009."}
{"id": "147022", "revid": "2102883", "url": "https://it.wikipedia.org/wiki?curid=147022", "title": "Punto quadro", "text": "Il punto quadro \u00e8 un punto di ricamo a fili contati che si presenta come una serie di quadratini allineati.\nEsecuzione.\nBisogna fare attenzione che ogni punto comprenda un uguale numero di fili sia in altezza che in larghezza, cio\u00e8 tanto di trama quanto di ordito; ovviamente il tessuto adatto a questo lavoro deve avere \"riduzione\" uguale, cio\u00e8 lo stesso numero di fili della stessa dimensione sia in trama che in ordito. Se la tela usata non \u00e8 a trama larga, ma si tratta per esempio di lino per lenzuola, si sfila un filo per avere una base su cui allineare i punti, ed un altro per delinearne il limite superiore. In larghezza, invece, i fili si contano ad ogni punto, cio\u00e8 si saltano tanti fili quanti ne stanno tra le sfilature, in modo da ottenere quadratini perfetti. Una pratica molto diffusa vuole che i fili sfilati siano pi\u00f9 di uno, in modo che la sequenza di quadratini risalti meglio.\nLa corretta esecuzione di questo ricamo, che evidentemente deve presentare sul dritto del lavoro solo punti orizzontali e verticali, prevede che l'ago passi sotto la tela una volta anche in diagonale. Si lavora da destra verso sinistra, e viceversa per i mancini. Si inizia con un punto verticale, poi i due orizzontali( uniti sul rovescio dal passaggio in diagonale), poi uno verticale.\nUtilizzo.\nIl punto quadro si usa prevalentemente per le orlature. In questo caso, il bordo della stoffa va ripiegato esattamente fino alla sfilatura inferiore, e quando ricamando l'ago tocca questo punto, deve comprendere oltre la tela che si ricama anche quella del ripiego. Ne risulta un orlo molto robusto e decorativo. \nNello stile di ricamo chiamato punto antico \u00e8 uno dei punti principali utilizzato come raccordo tra i motivi a punto reale, cornice e ornamento.\nIl punto quadro eseguito in obliquo viene usato come fondo ajour\u00e9, o retino e in italiano prende il nome di punto rodi"}
{"id": "147025", "revid": "767487", "url": "https://it.wikipedia.org/wiki?curid=147025", "title": "Gigliuccio", "text": "Il gigliuccio \u00e8 un punto di ricamo di antica scuola marchigiana, molto usato per bordare ed ornare soprattutto per lo pi\u00f9 di biancheria da letto, la tovaglieria, ma anche oggetti d'arredamento, come \"cavalieri\" da tavolo e anche tende. \u00c8 una delle tecniche del ricamo \"in bianco\" (filo bianco su lino bianco), sebbene si siano visti anche dei lavori a colori. Il Gigliuccio \u00e8 composto da in due righe parallele di punto quadro, tra le quali rimane una fascia di sfilato, cio\u00e8 solo fili verticali che poi vengono raggruppati in colonnine regolari. La precisione \u00e8 uno dei pregi principali di questo punto, insieme alla qualit\u00e0 del filo usato.\nEsecuzione.\nUn ruolo particolarmente importante \u00e8 rivestito dalla preparazione del tessuto da ricamare che pu\u00f2 essere tela di cotone o lino. Questa preparazione prevede una sfilatura in tre ordini a distanza regolare:\nSi esegue poi facendo una prima riga di punto quadro (all'altezza dei numeri 1 e 2 dell'elenco qui sopra), e una seconda riga di punto quadro (numeri 4 e 5) facendo molta attenzione perch\u00e9 tra queste due righe restino delle colonnine ben delineate. Quando le due righe di punto quadro sono completate, rimangono tra di esse dei fascetti o colonnine di sfilato (numero 3 dell'elenco) che si legheranno a due a due. \nIn alcune varianti, proprio quest'ultima operazione \u00e8 stata un po' complicata. Invece di sfilare solo 4 fili, cio\u00e8 un'altezza eguale ai due punti quadri ai bordi, si sfilano molti pi\u00f9 fili, fino a 10 o pi\u00f9, per poter poi legare i fascetti con chioccioline di pizzo ad ago. Trattandosi di ricamo di notevole difficolt\u00e0, per questa rifinitura si usa spesso un filo di colore che la evidenzi."}
{"id": "147026", "revid": "2150520", "url": "https://it.wikipedia.org/wiki?curid=147026", "title": "Ananas comosus", "text": "L'ananas o ananasso (Ananas comosus ) \u00e8 una pianta della famiglia delle Bromeliaceae, originaria di Brasile, Bolivia, Paraguay e Cuba. \nPropriet\u00e0.\nL'ananas \u00e8 utilizzato anche in farmacia. Dalla pianta si estrae il principio attivo chiamato bromelina che \u00e8 un importante antinfiammatorio proteolitico. In gastronomia, l'ananas pu\u00f2 essere mangiato sia crudo che cotto in preparazioni varie come la salsa agrodolce."}
{"id": "147027", "revid": "767487", "url": "https://it.wikipedia.org/wiki?curid=147027", "title": "Punto reale", "text": "Il punto reale o punto piatto \u00e8 un punto di ricamo generalmente tra i pi\u00f9 usati. Solitamente viene chiamato \"piatto\" quando si esegue su tela dalla trama fitta (lino, cotone).\nCon il nome di punto reale, si inserisce nelle eleganti composizioni a moduli del Punto antico. In questo contesto, l'esecuzione avviene su trama pi\u00f9 rada e generalmente con l'aiuto di un telaio, si tratta infatti di un ricamo \"a fili contati\" in cui l'ago passa tra i fili della trama secondo il motivo scelto e la sua posizione. In questo modo si ottiene un lavoro uniforme che risulta tanto pi\u00f9 in rilievo quanto pi\u00f9 \u00e8 grosso il filo usato per ricamare.\nAlcuni motivi.\nIl punto reale si usa per la decorazione di corredi in biancheria da letto, tovaglieria e complementi d'arredo come tende o cuscini."}
{"id": "147030", "revid": "28057", "url": "https://it.wikipedia.org/wiki?curid=147030", "title": "Gian Piero Reverberi", "text": "Biografia.\nDiplomato al Conservatorio Niccol\u00f2 Paganini di Genova in pianoforte e in composizione con il maestro Sergio Lauricella, si esibisce a 24 anni dirigendo un suo concerto per pianoforte e orchestra. Contemporaneamente si interessa alla musica leggera e alla \"scuola genovese\", in quegli anni particolarmente fertile. \u00c8 anche un collezionista di arte contemporanea.\nNel 1957 inizia la carriera di arrangiatore: il suo primo lavoro \u00e8 per il brano \"La gatta\" di Gino Paoli. Oltre che con Paoli lavora con Luigi Tenco, quindi con l'esordiente Fabrizio De Andr\u00e9 presso la Karim e con il quale proseguir\u00e0 nel corso degli anni sessanta un proficuo lavoro di collaborazione (sue le orchestrazioni dei primi quattro album del cantautore, come anche di \"Senza orario senza bandiera\" dei New Trolls e di altri progetti sempre legati a De Andr\u00e9). Importante anche la collaborazione con Lucio Battisti, che Reverberi segue tra il 1970 e il 1973. Come produttore \u00e8 attivo, tra gli altri, con i New Trolls e con Le Orme.\nTra gli anni settanta e ottanta lavora per artisti come Mina, Ornella Vanoni, Lucio Dalla, Paul Anka, Patty Pravo, Sergio Endrigo e Umberto Balsamo.\nNel 1979 fonda il gruppo Rond\u00f2 Veneziano e raggiunge l'apice del successo vendendo 30 milioni di copie in tutta Europa, con un repertorio di temi originali in stile baroccheggiante su basi ritmiche moderne.\nArrangiamenti, direzioni d'orchestra, autore.\nFabrizio De Andr\u00e9.\nGian Piero Reverberi \u00e8 l'arrangiatore di De Andr\u00e9 dai primi anni sessanta fino a \"La buona novella\" (1970). In seguito torna a collaborarvi, sempre in veste di arrangiatore, per \"Canzoni\" (1974) e \"Rimini\" (1978).\nNel 2005, supervisiona e collabora alla produzione della raccolta ufficiale \"In direzione ostinata e contraria\", insieme con la vedova di De Andr\u00e9, Dori Ghezzi."}
{"id": "147031", "revid": "1318658", "url": "https://it.wikipedia.org/wiki?curid=147031", "title": "Tomba di Tutankhamon", "text": "La tomba di Tutankhamon (nota anche come KV62) \u00e8 il luogo di sepoltura, nella Valle dei Re, del giovane faraone della XVIII dinastia che sal\u00ec al trono a 9 anni e mor\u00ec a 18, poco prima di compierne 19. Analisi eseguite nel corso degli anni, non ultime le analisi del DNA compiute nel 2009, hanno consentito di appurare che il faraone soffriva di diverse malattie, alcune delle quali ereditarie, ma si \u00e8 ritenuto che a nessuna di esse possa essere imputata la morte. Le analisi, pubblicate nel febbraio 2010 sulla rivista statunitense \"JAMA\" (Journal of the American Medical Association), oltre a chiarire aspetti legati alla genealogia del re, dimostrarono che era affetto dalla malattia di K\u00f6hler, a causa della quale era costretto a camminare appoggiandosi a un bastone. Ci\u00f2 giustificherebbe la presenza nella KV62 di 130 di tali oggetti, i quali, presentando all'estremit\u00e0 evidenti tracce di usura, lasciano dedurre che fossero effettivamente utilizzati e non un semplice corredo.\nNel corpo di Tutankhamon fu inoltre rilevata la presenza del parassita della malaria in forma grave, come suffragato anche dalla presenza nella tomba di piante con propriet\u00e0 analgesiche e antipiretiche.\nLa tomba porta il numero 62: le 65 sepolture principali della Valle dei Re sono numerate progressivamente (sigla \"KV\"= \"Kings' Valley\", seguita da un numero); la numerazione non ha nulla a che vedere con la progressione sul trono dei titolari; nel 1827, infatti, l'egittologo inglese John Gardner Wilkinson numer\u00f2 le tombe gi\u00e0 scoperte da 1 a 22 seguendo l'ordine geografico da nord a sud. Da tale data, per\u00f2, ovvero dalla KV23 in poi, il numero corrisponde all'ordine di scoperta e, di qui, il numero 62 assegnato alla sepoltura di Tutankhamon .\nL'importanza della scoperta, la pi\u00f9 famosa della storia dell'egittologia e una delle pi\u00f9 rilevanti dell'archeologia mondiale, risiede nel fatto che si tratta di una delle poche sepolture dell'antico Egitto pervenutaci quasi intatta, l'unica di un sovrano e conseguentemente, tra quelle note, la pi\u00f9 ricca.\nLa scoperta di Howard Carter, il 4 novembre 1922, fu permessa dalle sovvenzioni di Lord Carnarvon.\nStoria dello scavo.\nTheodore Davis, un eccentrico avvocato statunitense, incominci\u00f2 a scavare nella Valle dei Re nel 1902 e port\u00f2 alla luce parecchie tombe, pi\u00f9 intenzionato a ritrovare tesori che alla progressione degli studi archeologici. Nei suoi scavi, Davis \"sfior\u00f2\" pi\u00f9 volte (senza mai scoprirla) la tomba di Tutankhamon e suo fu lo scavo della KV54 che conteneva oggetti appartenenti proprio al giovane re (si ritiene trattarsi di oggetti trafugati dalla KV62); egli consider\u00f2 la KV54 la vera tomba del re, tanto che dichiar\u00f2 che la valle non avesse pi\u00f9 nulla da offrire. Davis era in pessimi rapporti con Carter e i due non perdevano occasione per criticarsi reciprocamente: Carter accusava Davis di non svolgere alcun rilevamento nei suoi scavi, n\u00e9 tanto meno di redigere relazioni sui reperti rinvenuti.\nNel 1903, per motivi di salute, era intanto giunto in Egitto anche un nobile inglese, George Edward Stanhope Molyneux Herbert, quinto conte di Carnarvon che dopo aver tentato, con ripetuti insuccessi, di ottenere risultati archeologici validi, decise di affidarsi, nel 1907, a un archeologo professionista scegliendo Howard Carter che precedentemente aveva lavorato nella Valle. Dal 1907 al 1914 gli scavi consentirono alla coppia Carter-Carnarvon di scoprire alcune tombe, ma il sodalizio fu interrotto dalla prima guerra mondiale.\nNel 1917 Carter riprese gli scavi nella Valle, che per\u00f2 non fornirono i risultati sperati dal magnate inglese. Nel 1922, in previsione della scadenza della concessione di scavo nell'aprile del 1923, il direttore del Servizio delle Antichit\u00e0 egiziano, Pierre Lacau, avvert\u00ec Lord Carnarvon dell'impossibilit\u00e0 di rinnovarla, annullando cos\u00ec gli accordi gi\u00e0 presi tra lo stesso Carnarvon e il precedente direttore del Servizio, il francese Gaston Maspero.\nCarnarvon decise perci\u00f2 di rientrare in Gran Bretagna; Carter abbandon\u00f2 momentaneamente gli scavi e lo raggiunse, ottenendo un'ultima campagna di scavo e giungendo a offrirsi di sostenerne personalmente le spese.\nRientrato in Egitto il 1\u00ba novembre 1922, Carter fece spostare il campo di scavo proprio dinanzi all'ingresso della tomba KV9 di Ramses VI, faraone della XX dinastia, in un settore di forma triangolare dove aveva gi\u00e0 lavorato parecchi anni prima, ma che aveva incomprensibilmente abbandonato. Qui erano precedentemente stati rinvenuti i resti (ritenuti archeologicamente privi di importanza) di alcune capanne costruite dagli operai che avevano lavorato alla tomba KV9 e proprio in quel punto, tre giorni dopo, il 4 novembre 1922, fu scoperto il primo gradino di una scala di accesso a un ipogeo (dalla figura sotto riportata, \u00e8 possibile rilevare la sovrapposizione della KV9 alla KV62).\nPlanimetria.\nIl complesso tombale \u00e8 un ipogeo che si sviluppa nel calcare del wadi. Originariamente doveva esistere una grotta sotterranea, che gli scalpellini del faraone regolarizzarono, dando forma a stanze rettangolari.\nUna scalinata (A) composta da 16 gradini porta a un corridoio in leggera discesa (B), che conduce in una sala rettangolare, denominata dagli archeologi \"anticamera\" (C), da cui si dipartono gli accessi ad altre due camere: la \"camera funeraria\" (D) che conteneva i sarcofagi e il cosiddetto \"annesso\" (F). Il complesso ipogeo, mediamente, si trova a circa 8\u00a0m di profondit\u00e0 rispetto al piano della valle, nelle immediate vicinanze della tomba KV9 di Ramses VI che, sia pure involontariamente come sopra visto, gioc\u00f2 un ruolo importante nella salvaguardia della sottostante KV62.\nDalla sala D si accede alla cosiddetta \"camera del tesoro\" (E).\nPer quanto riguarda le, orientative, dimensioni (le lettere fanno sempre riferimento alla planimetria sopra riportata).\nCome si nota, si tratta di una tomba molto piccola (per gli standard della Valle dei Re); si ritiene infatti che la morte prematura del giovane sovrano avesse colto impreparati i dignitari che decisero, perci\u00f2, di utilizzare una tomba gi\u00e0 predisposta, forse destinata ad Ay, alto funzionario di corte. Di fatto si ritiene che la vera tomba di Tutankhamon, quella cio\u00e8 di cui era incominciato lo scavo all'atto dell'ascesa al trono del giovane, sia la tomba KV23, poi occupata dal successore Ay.\nA. La scala.\nA un piccolo ripiano iniziale segue la scala vera e propria, ripida e breve: 16 gradini al termine dei quali si trovava una \"prima porta\" murata (\"ab\" in planimetria) e sul cui intonaco spiccavano i sigilli intatti della necropoli con lo sciacallo, rappresentante il dio Anubi, sovrastante nove prigionieri, i nemici dell'Egitto, con le braccia legate dietro la schiena.\nB. Il corridoio.\nDalla scala si diparte, sullo stesso asse, un lungo corridoio con inclinazione costante verso il basso, di circa 18\u00b0 chiuso, all'estremit\u00e0 opposta, da una \"seconda porta\" murata (\"bc\") abbattuta e sostituita, in tempi moderni, da una robusta grata. Per avere una sensazione dell'immane lavoro svolto dagli scavatori moderni, ma ancor pi\u00f9 da quelli antichi, si consideri che gi\u00f9 per la scala \"A\", e lungo il corridoio \"B\", fu trasportato all'interno il sarcofago di granito del peso di quasi 430\u00a0kg che ospita ancora il corpo di Tutankhamon.\nAll'atto della scoperta, scala (A) e corridoio (B) erano completamente riempiti di pietrisco mentre le porte (\"ab\" e \"bc\"), che presentavano chiari segni di almeno due aperture da parte di ladri, e successive chiusure a cura dei funzionari preposti, recavano numerosi sigilli della necropoli tebana (il dio-sciacallo Anubi che sovrasta nove prigionieri con le braccia legate: i nemici dell'Egitto).\nA proposito dei sigilli, nella tomba, specie sulle pareti murate, furono trovati sette tipi di sigilli differenti, tutti impressi sulle pareti quando l'argilla che le ricopriva era ancora fresca mediante una sorta di \"timbri\", forse di legno. La sovrapposizione di alcuni di questi timbri ha consentito di individuare la cronologia delle incursioni ladresche.\nC. L'anticamera.\nLa porta murata (bc) presentava segni di effrazione, di ricostruzione e di conseguente apposizione dei sigilli della necropoli. Abbattuto il tramezzo che chiudeva il corridoio, Carter si trov\u00f2 in un vasto locale di circa 30\u00a0m\u00b2, che si sviluppa ortogonalmente rispetto al corridoio (B), da cui si accede per mezzo di un gradino.\nAl momento dell'apertura, l'anticamera conteneva circa 6-700 oggetti, raccolti da Carter in 157 gruppi, accatastati alla rinfusa.\nSpiccavano, sul lato sinistro dell'ingresso, i carri del re, smontati, mentre davanti alla porta troneggiavano tre letti zoomorfi, con l'iscrizione \"Osiride Nebkheperura\" e quindi esclusivamente funerari, di cui:\nSulla parete di destra (nord) gli scavatori notarono subito una \"terza porta\" murata (\"cd\" nella planimetria sopra riportata). Il fatto che fosse presidiata da due statue in grandezza naturale fece intendere che doveva nascondere qualcosa di particolarmente importante. Secondo le leggi vigenti all'epoca, qualora si fosse trattato di una tomba intatta, l'apertura di questa porta sarebbe dovuta avvenire alla presenza del sovrintendente alle antichit\u00e0 Lacau, ma questi deleg\u00f2 uno dei suoi assistenti, Rex Engelbach, che dopo aver annotato le considerazioni di Carter sulla violazione della tomba, avvenuta durante l'antichit\u00e0, e la successiva riapposizione dei sigilli, il 26 novembre non si ripresent\u00f2 al cantiere; in tale data, pertanto, Carter sfond\u00f2, con cautela, la porta murata nell'angolo superiore sinistro e osserv\u00f2 l'interno, come lord Carnarvon, sua figlia Evelyn e l'americano Callender, tecnico ferroviario in pensione e suo aiutante. Il foro venne richiuso e venne applicato un cancello di legno sulla porta esterna. Il gruppo torn\u00f2 nella tomba il 28 novembre 1922, dopo aver inviato un messaggio al Servizio delle Antichit\u00e0 e sapendo benissimo che sarebbe stato ricevuto solo dopo l'orario di chiusura; in tale occasione venne praticato un foro nella parte bassa della porta (cd) che dava accesso alla camera funeraria. Tale foro venne poi coperto da una cesta rotonda e da uno strato di frecce che abbondavano sul pavimento, o, secondo un'altra fonte, da steli di giunco che si trovavano nell'anticamera come \u00e8 possibile rilevare dalle fotografie scattate da Burton; la prima a entrare fu lady Evelyn, figlia di Lord Carnarvon.\nCome tutto lasciava supporre, dietro questa porta si trovava la camera funeraria (D), quasi completamente occupata da una struttura di legno dorato, una sorta di cappella che, come successivamente si appur\u00f2, ne conteneva altre tre prima di raggiungere il sarcofago di granito.\nD. La camera funeraria.\nIl 17 febbraio 1923, una volta sgomberata completamente l'anticamera (C) e alla presenza di un \"folto pubblico\" (famose le foto di Carter e dello stesso Carnarvon in camicia che attaccano la muratura con un piccone), si procedette alla demolizione del muro della porta (cd) che separava l'anticamera (C) dalla camera funeraria (D).\nSi tratta dell'unica camera dipinta della tomba. Giacch\u00e9 le pitture furono realizzate su un fondo di colore giallo, alla stanza venne assegnato il nome di \"Casa d'oro\". Tutte e quattro le pareti sono dipinte con andamento delle scene verso ovest. I dipinti presentano piccole punteggiature nere causate da funghi le cui spore vennero introdotte all'atto della realizzazione delle pitture parietali e proliferate anche a causa dell'umidit\u00e0 interna della tomba.\nParete nord.\nLa parete \u00e8 suddivisibile in tre distinte scene ordinate da destra verso sinistra per chi guarda. Nella prima scena, Ay, successore di Tutankhamon, indossa il Pshent, la corona blu, e la pelle di leopardo del prete \"Setem\"; fa le veci del figlio primogenito ed esegue il necessario rituale di rivivificazione su suo \u201cpadre\u201d: l\u2019apertura degli occhi e delle orecchie. Si tratta tuttavia di un dipinto che esula dalle regole canoniche: Ay, infatti, svolge la cerimonia che era prevista per l'erede al trono, ma indossa gi\u00e0 i simboli della sovranit\u00e0 e sul suo capo \u00e8 riportato il cartiglio con il suo nome di incoronazione. Tale situazione apparirebbe anomala poich\u00e9 non potevano coesistere due faraoni se non come coreggenti (e non risulta un periodo di coreggenza tra Ay e Tutankhamon), e la cerimonia di insediamento del successore non poteva avvenire se non dopo che il defunto Tutankhamon si fosse \"trasformato\" in Osiride, cio\u00e8 proprio dopo la cerimonia dell\"apertura degli occhi e delle orecchie\".\nNella scena centrale Tutankhamon, il cui nome viene riportato sopra la sua figura, appare nuovamente in abiti terreni, ovvero del re vivente giacch\u00e9 egli \u00e8 ormai tale dopo la cerimonia dell\"apertura degli occhi e delle orecchie\", ed \u00e8 affrontato alla dea Nut che lo accoglie nell'aldil\u00e0.\nNell'ultima scena il re, in abiti terreni, indossa il copricapo \"nemes\", \u00e8 seguito dal suo \"doppio\", il Kha, con in mano l'ankh. Il faraone abbraccia, cio\u00e8 si congiunge nell'aldil\u00e0 con Osiride, re dei defunti, con cui egli stesso ormai si identifica.\nParete ovest.\nSuddivisa in due registri; nel registro superiore la barca solare, preceduta da 5 divinit\u00e0 (Nebtubi, Heru, Kashu, Nehes, Maa), su cui viaggia il dio Khepri (peraltro parte integrante del prenome \"Neb-Kheperu-Ra\" di Tutankhamon). \nNel registro inferiore dodici babbuini accovacciati rappresentano la prima delle 12 ore della notte attraverso cui il sole, e il re, debbono viaggiare prima di raggiungere l\u2019alba.\nParete sud.\nTrattandosi della parete in cui si apriva la porta (cd), \u00e8 quella che ha subito i danni maggiori: il re, che qui veste il copricapo Khat, \u00e8 seguito da Anubi, dio della necropoli, ed \u00e8 accolto nel regno dei morti da Hathor. Alle spalle di Anubi, identificata dai geroglifici che si trovavano sulla sua testa, si trovava la Dea Iside la cui immagine \u00e8 quella maggiormente danneggiata dalle demolizioni.\nLa decorazione di questa parete fu evidentemente eseguita per ultima e con una certa fretta dopo che gli scrigni erano stati montati nella Camera Funeraria. Appare evidente, inoltre, la differenza, di \u201cmano\u201d di chi la esegu\u00ec (rispetto alle altre) anche perch\u00e9 le proporzioni delle figure, su questa parete, non sono basate sul canone amarniano di 20 quadrati, bens\u00ec sulla pi\u00f9 tradizionale griglia compositiva di 18 quadrati.\nParete est.\nNella parete est si apre la porta che d\u00e0 accesso al \"Tesoro\" (camera E in planimetria); nella parte alta della parete viene rappresentato il corteo funebre: il re mummificato giace supino su un'alta slitta posta sotto un baldacchino dal duplice cornicione lavorato con teste di cobra erette (del tutto simile a quello realmente rinvenuto della tomba). La slitta \u00e8 trainata da dodici uomini, suddivisi in cinque gruppi, vestiti di bianco e con il capo cinto di bende funerarie pure bianche. L\u2019ultima coppia, dal capo rasato e con differenti abiti, rappresenta i due Visir dell\u2019Alto e Basso Egitto, forse Pentu e Usermont.\nI restanti uomini, come riportato nelle iscrizioni, sono alti funzionari di Palazzo che, secondo il testo, proclamano \"Neb Kheperu Ra, vai in pace o dio protettore della terra\".\nAd abbattimento della porta (cd) avvenuto, agli archeologi si present\u00f2 una seconda parete di legno, completamente ricoperta d'oro e pasta vitrea blu. Era questa la parete della prima di quattro \"cappelle\", o \"scrigni\", o \"sacrari\", tutte in legno rivestite di lamina d'oro, che racchiudevano i sarcofagi del re.\nLe cappelle in legno dorato.\nLa prima \"cappella\", o \"sacrario\", lunga 508\u00a0cm, larga 328\u00a0cm e alta 275\u00a0cm, occupava quasi per intero la camera , e presentava le porte a due battenti ancora chiuse e recanti il sigillo della necropoli.\nNell'intercapedine creata tra la parete della tomba e quella della \"prima cappella\", vennero rinvenuti molteplici oggetti: due lampade in calcite, una statua in legno rappresentante un'oca, alcune scatole ed un'anfora di vino, undici remi della barca sacra, nonch\u00e9 alcune rappresentazioni stilizzate del dio Anubi.\nL'apertura della \"prima cappella\", il cui portale si trovava sul lato est della camera funeraria, ne rivel\u00f2 una seconda di 374\u00a0cm di lunghezza, 235\u00a0cm di larghezza e 225\u00a0cm di altezza, priva di sigilli, che si trovava all'interno di una semplice struttura in legno originariamente ricoperta da un telo di lino di 550\u00a0cm per 440\u00a0cm, ormai completamente deteriorato, su cui erano state cucite rosette in bronzo). Una terza cappella di 340\u00a0cm di lunghezza, 192\u00a0cm di larghezza e 215\u00a0cm di altezza, questa volta ancora con i sigilli della necropoli intatti, ne conteneva una quarta di 290\u00a0cm di lunghezza, per 148\u00a0cm di larghezza e 190\u00a0cm di altezza; nell'intercapedine tra queste vennero rinvenuti altri oggetti rituali tra cui alcuni archi.\nIl sarcofago in quarzite.\nSolo all'interno della \"quarta cappella\" si trovava il sarcofago vero e proprio; ricavato da un unico blocco di quarzite gialla, lungo 274\u00a0cm, largo 147\u00a0cm e alto 147\u00a0cm, del peso di oltre 430\u00a0kg. Il coperchio presentava una frattura trasversale al centro e le due parti erano state tra loro accostate mediante una colata di gesso cui era stato applicato colore per rendere simile la tonalit\u00e0 all'intera struttura. Si tratta, peraltro, dello stesso sarcofago che oggi \u00e8 possibile ammirare nella camera funeraria della KV62 e che, sostituito il coperchio in granito con una lastra di vetro, ospita ancora uno dei sarcofagi antropomorfi (il primo, in legno e oro) e le spoglie mortali di Tutankhamon.\nI sarcofagi antropomorfi.\nAll'interno del sarcofago in quarzite si trovavano tre altri sarcofagi antropomorfi, di cui due in legno ricoperto da lamine d'oro, e l'ultimo, quello pi\u00f9 vicino al corpo del defunto, in oro massiccio.\nIl primo sarcofago (legno ricoperto d'oro).\nAll'interno del sarcofago di granito, sotto un doppio strato di lino, fu rinvenuto un primo sarcofago antropomorfo in legno rivestito d'oro, le cui maniglie in argento furono cos\u00ec resistenti da consentire il sollevamento del coperchio. Lungo 224\u00a0cm, in legno di cipresso con sagomatura in gesso ricoperta da una foglia d'oro di spessore variabile, poggiava su un basso letto in legno ancora intatto. Ai lati le due dee Iside e Nefti ricoprono il defunto con le loro ali; sul fondo, la dea Iside sovrasta il simbolo geroglifico dell'oro e un testo su dieci colonne.\nIl secondo sarcofago (legno ricoperto d'oro).\nNe segu\u00ec un secondo della stessa fattura, ovvero in legno rivestito d'oro lungo 204\u00a0cm. Era ricoperto da un malridotto sudario in lino cui erano sovrapposte ghirlande di fiori, un ramoscello d'ulivo, petali di fiori di loto blu e fiordaliso. In luogo delle dee Iside e Nefti, questa volta stendevano le loro ali sul defunto il cobra Uadjet e l'avvoltoio Nekhbet. Il coperchio era tenuto \"in situ\" da dieci tenoni in argento iscritti con il prenome del re \"Neb-Kheperu-Ra\".\nIl terzo sarcofago (oro massiccio).\nUn terzo sarcofago, questa volta in oro massiccio, lungo 188\u00a0cm, di spessore variabile da 2 a 3\u00a0mm, e del peso complessivo (calcolato nel 1929) di circa 110\u00a0kg, venne trovato all'interno del secondo. Il copricapo nemes del sarcofago era ricoperto di un sottile telo di lino, il viso lasciato in vista, mentre tutto il resto del corpo antropomorfo era ricoperto da un lino di colore rosso ripiegato tre volte. Il torace era ricoperto da un ampio e fragile collare in perline di vetro blu, nonch\u00e9 foglie, fiori e frutti di vario genere tra cui melograni. Carter stim\u00f2 che fossero stati versati, nell'intercapedine tra i due contenitori, circa due secchi di resine che, solidificandosi, avevano fermamente unito il terzo sarcofago al fondo del secondo. Gli occhi, originariamente in calcare e ossidiana, sono andati perduti per decomposizione; sopracciglia e trucco cosmetico sono in lapislazzuli e paste vitree. Il nemes reca, anche in questo caso, la tipica ripartizione in fasce che per\u00f2, al contrario di quanto rilevato nei due sarcofagi precedenti, sono solo evidenziate con differente altezza e non colorate. Le orecchie presentavano fori per orecchini, ma questo erano stati camuffati con dischetti in oro. Attorno al collo di questo sarcofago si trovavano due pesanti collane costituite da dischi intervallati in oro e faience. Le braccia del re sono incrociate sul petto e recano il flagello, nella mano destra, e il bastone pastorale ricurvo, nella sinistra, simboli di Osiride, col significato regale di protezione e di guida.\nMa nemmeno la rimozione di questo terzo sarcofago doveva consentire agli scopritori di guardare in faccia Tutankhamon: la mummia, finalmente rivelata, portava sul capo, infatti, l'oggetto pi\u00f9 famoso dell'iconografia egiziana e che, da solo, basta a caratterizzare l'intera avventura dell'egittologia, ossia la maschera d'oro.\nLa maschera d'oro.\nLa maschera funeraria di Tutankhamon venne portata alla luce, e vista per la prima volta dagli archeologi, il 25 ottobre 1925, ovvero quasi tre anni dopo la scoperta della tomba.\nSi tratta di una sorta di \"casco\", in oro massiccio, lapislazzuli e paste vitree, che riproduce le fattezze del giovane re. Tutankhamon indossa il nemes, sulla fronte reca le due dee protettrici dell'Alto e Basso Egitto (Nekhbet l'avvoltoio e Uto il cobra); gli occhi, truccati secondo l'usanza, sono in quarzo e ossidiana, mentre sopracciglia e trucco sono realizzati in lapislazzuli.\nReca il numero 256a nella catalogazione di Carter; \u00e8 registrata presso il Museo del Cairo con il numero d'entrata 60672 e, come sottonumero del corredo di Tutankhamon, il 220.\nMisura circa 54\u00a0cm in altezza, 39,3\u00a0cm in larghezza e 49\u00a0cm in profondit\u00e0; lo spessore medio della lamina \u00e8 stato stimato in 0,15\u00a0cm che diventano 0,30\u00a0cm nei bordi; il peso oscilla (a seconda delle pesature) tra i 9,2 e i 10,2\u00a0kg.\nIl materiale principale \u00e8 oro di elevata caratura ma due sfumature sono riscontrabili a occhio nudo: argento-azzurrognolo per il viso e il collo e un colore pi\u00f9 scuro per il resto. Analisi al XRDF (diffrattometro corredato di spettrometro) hanno rivelato che si tratta di differenti leghe: 18,4 carati, rilevati per le labbra, e 22,5 carati nella treccia del nemes.\nIl viso \u00e8 una versione della realt\u00e0 idealizzata nei ritratti noti del faraone all'interno ed esternamente alla tomba e segnatamente nelle due statue di guardiani a grandezza naturale che presidiavano l'accesso alla camera funeraria. Parte integrante della maschera \u00e8 una barba in pasta vitrea blu, oggi scolorata in grigio, che molte foto di Burton mostrano distaccata dal mento cui \u00e8 applicata, a pressione, mediante una fascia d'oro.\nLa parte posteriore della maschera reca 10 colonne e 2 righe di geroglifici, derivanti da una personalizzazione del capitolo CLI del Libro dei Morti; il testo, che richiama la protezione degli dei Ptah-Sokar, Thot, Anubi, Horus, nonch\u00e9 dell'intera Enneade, \u00e8 adattato specificamente al benessere di Tutankhamon nell'aldil\u00e0, (bench\u00e9 un'analisi del 2001 abbia portato a individuare il nome della enigmatica regina Ankhtkheperura, o Neferneferuaton, in un cartiglio parzialmente cancellato):\n&lt;poem&gt;\"Salute a te, bello \u00e8 il tuo viso che irradia luce\"\n\"completato da Ptah-Sokar, esaltato da Anubi, fa in modo che siano innalzate \"\n\"a Thot lodi. Bello \u00e8 il volto che \u00e8 presso gli dei. Il tuo occhio destro \u00e8 \"\n\"nella barca del Sole della sera, il tuo occhio sinistro \u00e8 nella barca del sole al mattino, le tue sopracciglia\"\n\"nell'Enneade. La tua fronte \u00e8 Anubi, la tua nuca \u00e8\"\n\"Horus, la tua chioma \u00e8 Ptah-Sokaret e sei dinanzi ad Osiride.\"\n\"Egli ti vede e ti guida lungo strade belle per colpire in suo nome\"\n\"i congiurati di Seth. Sconfigga egli i tuoi nemici presso\"\n\"l'Enneade di Heliopolis. Lui \u00e8 in possesso della corona ed \u00e8 sotto la maest\u00e0 di Horus\"\n\"Signore dell'umanit\u00e0\"\n\"l'Osiride sovrano Neb-Kheperu-Ra giusto di voce, dia vita come Ra.\"&lt;/poem&gt; \nCondizioni della maschera.\nVari sono i danni subiti dalla maschera di Tutankhamon: perdita di estese parti della pasta vitrea blu dalla fronte e dal retro del nemes, specie dalla treccia posteriore; gran parte di questi danni furono causati da Carter nel tentativo di separare la maschera, e in genere il corpo del re, dalle resine di imbalsamazione.\nUn secondo gruppo di danni \u00e8 visibile sulla fronte e sulla falda esterna, a destra guardando, della maschera: due fori brutalmente eseguiti in antico evidentemente per fissare fermamente in posizione il flagello al corpo. Non \u00e8 ovviamente noto perch\u00e9 tali fori siano stati realizzati in maniera cos\u00ec cruda. Durante la cerimonia di apertura degli occhi e della bocca era prevista la posizione verticale della mummia regale e, forse, in tale posizione il flagello non restava ben fermo rischiando di cadere; ci\u00f2 potrebbe aver comportato la necessit\u00e0 di risolvere il problema estemporaneamente.\nUna terza area di danni \u00e8 riscontrabile nella parte anteriore sporgente, a destra, del nemes: sembra infatti che questa sia stata sottoposta a un urto molto violento. La posizione e il tipo di danno suggerisce che la maschera (e forse il completo allestimento funerario) possa essere caduta dalla posizione verticale gi\u00e0 all'interno della tomba. Tale ipotesi viene suffragata dalle stesse annotazioni di Carter che indica un certo numero di pezzi d'oro sparsi sul pavimento dell'entrata e dell'anticamera. Carter identific\u00f2 successivamente tali frammenti come parte del fianco della maschera.\n\u00c8 interessante notare che nulla fa supporre che la maschera sia mai stata usata prima della sepoltura di Tutankhamon, nonostante alcune evidenze nella struttura stessa dimostrerebbero che era stata preparata per qualcun altro.\nTale ipotesi sarebbe inoltre suffragata dai larghi fori presenti alle orecchie della maschera, ai quali non erano apposti orecchini, ma che erano camuffati da dischi in oro. Che si trattasse di un camuffamento, inoltre, venne confermato dalla presenza di analoghi dischi sulle orecchie del sarcofago d\u2019oro pi\u00f9 interno.\nLa presenza di fori per orecchini sulla maschera contrasterebbe, tuttavia, con la rappresentazione tipica dei re giacch\u00e9 sono noti solo due casi di rilievi di re in et\u00e0 matura che indossano tali ornamenti. Si ritiene, perci\u00f2, che gli orecchini fossero solitamente indossati dai re in et\u00e0 prepuberale, ma fossero inadeguati per il re in et\u00e0 adulta. Da ci\u00f2 deriva l\u2019ipotesi che il viso della maschera, o pi\u00f9 esattamente le orecchie, fossero state realizzate o per una donna, o per un bambino, o che nascondendo i fori si intendesse dare al defunto re Tutankhamon un\u2019et\u00e0 pi\u00f9 matura.\nStruttura della maschera.\nDifferenti analisi radiografiche e ispezioni della maschera eseguite al Cairo nel 2001 e nel 2009 hanno consentito di individuare una serie di rivetti alla base della gola e una visibile linea di saldatura lungo i bordi del viso e del collo, nonch\u00e9 nella fascia frontale. Alla luce di tali analisi, \u00e8 possibile stabilire che la maschera \u00e8, in realt\u00e0, costituita da otto distinte parti: \ntutte collegate tra loro mediante rivettature, martellamento, saldature o semplicemente a pressione (come nel caso della barba).\nE. Il tesoro.\nDalla camera funeraria (D), attraverso un passaggio non murato, si accede al cosiddetto \"tesoro\" (E), anche se in questo locale non furono immagazzinati oggetti di pregio particolare rispetto a quelli rinvenuti nelle altre camere. In meno di 20\u00a0m\u00b2 erano tuttavia conservati una gran quantit\u00e0 di oggetti del corredo funebre, specie di natura religiosa, come una statua di Anubi.\nSi trovarono anche i vasi canopici di alabastro, contenenti i visceri estratti da Tutankhamon, e due piccole mummie, due figlie del faraone morte appena nate.\nF. L'annesso.\nTornati nell'anticamera, gli scopritori notarono che sotto uno dei letti funebri (quello con le teste di Ammut) era visibile una \"quarta porta\" murata (\"cf\" nella planimetria), l'apertura della quale consent\u00ec di accedere a un altro locale, denominato \"annesso\" (F), il cui pavimento (come quello della camera funeraria) si trovava a un livello circa un metro inferiore a quello dell'anticamera. Questa porta fu poi aperta il 17 febbraio, durante una cerimonia alla presenza di molte autorit\u00e0, tra le quali avrebbe dovuto comparire anche la regina del Belgio che rinunci\u00f2 a presenziare alla cerimonia.\nGli oggetti trovati nell'annesso, prevalentemente cibo, oli e unguenti preziosi, erano in estremo disordine certamente a causa delle due spoliazioni che la tomba aveva subito. In entrambi i casi, tuttavia, verosimilmente i ladri (viste anche le dimensioni delle brecce rinvenute nelle porte) avevano potuto asportare solo piccoli oggetti di valore, contenitori di profumi e unguenti preziosi. Una serie di piccoli contenitori e un involto contenente alcuni anelli furono rinvenuti nel corridoio di ingresso, mentre una delle tombe della valle (KV54) conteneva altri oggetti recanti il nome di Tutankhamon, tanto che i primi scopritori ritennero che fosse proprio quella la tomba del re, gi\u00e0 scovata e depredata.\nCamere segrete.\nNel 2018, attraverso diverse scansioni eseguite con il georadar, \u00e8 emerso che non esiste alcuna camera segreta all'interno della struttura.\nLe mummie.\nAll'interno della KV62 vennero rinvenute tre mummie: quella del re e quelle di due piccoli feti di sesso femminile, verosimilmente figlie del re giacch\u00e9 sono noti altri casi di sepoltura di figli nella stessa tomba paterna.\nLa mummia di Tutankhamon.\nNella camera funeraria (D), il sarcofago in granito, protetto da una serie di cappelle in legno ricoperto d'oro, conteneva a sua volta tre sarcofagi antropomorfi che racchiudevano il corpo mummificato di Tutankhamon con il capo coperto dalla famosa maschera d'oro; sul torace, inoltre, due lamine d'oro riproducevano le mani che impugnavano i due scettri (il flagello e il pastorale).\nIl corpo del re, tuttavia, aderiva fortemente al sarcofago d'oro a causa della gran quantit\u00e0 di unguenti versati e che nel tempo si erano solidificati, impedendo ogni possibilit\u00e0 di rimozione senza danneggiare la salma. Carter tent\u00f2 di limitare i danni, con risultati negativi, cui seguirono metodi drastici che ruppero il corpo del re in varie parti.\nSul capo il re recava una coroncina riproducente le dee protettrici (Nekhbet e Uto), e cartigli con una delle prime varianti del nome del dio Aton.\nTra gli innumerevoli giri di bende, gli scopritori rinvennero circa 150 amuleti e gioielli (anelli, bracciali, collane). Di particolare interesse due pugnali con fodero in oro, uno lungo la coscia destra e l'altro infilato in una sorta di cintura in vita. Mentre il primo presentava la lama in oro, il secondo \u00e8 tuttavia storicamente il pi\u00f9 \"prezioso\" con la sua lama in ferro di origine meteoritica, ancora lucida e non arrugginita. Il ferro, infatti, non era usuale in Egitto in quel periodo; si deve perci\u00f2 ritenere che l'arma sia stata un dono, forse di origine ittita.\nLe mummie delle figlie.\nNella camera E, il \"Tesoro\", vennero rinvenuti due piccoli sarcofagi antropomorfi, dipinti in resina nera con bande dorate, contenenti le mummie di due piccoli feti, verosimilmente di sesso femminile, lunghi rispettivamente 57,7 e 49,5\u00a0cm che recavano l'indicazione generica \"Osiride\" senza alcun nome specifico. Una volta aperti i piccoli sarcofagi si rilev\u00f2 la presenza, in ciascuno, di un secondo sarcofago in legno ricoperto di foglia d'oro. I piccoli corpi erano lunghi rispettivamente 39,5\u00a0cm e poco meno di 30\u00a0cm. Il feto pi\u00f9 piccolo, n. 317a(2) di Carter, era conservato in buone condizioni avvolto in un triplo strato di bende e recava, sul capo, una piccola maschera in cartonnage dorato con i tratti somatici marcati in nero. Il feto pi\u00f9 grande, n. 317b(2) di Carter, si presentava in condizioni meno buone del precedente; anch'esso era avvolto in un triplo strato di bende, ma non recava maschere sul volto. \u00c8 verosimile, data la similitudine, il materiale e le dimensioni, che la maschera predisposta per tale feto sia da identificarsi in un tale oggetto rinvenuto da Davis, nel 1907, nel pozzo n. 54 della Valle dei Re evidentemente realizzata, ma non consegnata in tempo utile per la sepoltura della piccola.\nL'autopsia su tali mummie venne svolta nel 1932 dal dott. Douglas Erith Derry: la mummia 317a(2), forse al quinto mese di gestazione, lunga 27,7\u00a0cm, non presentava tracce di sopracciglia, n\u00e9 ciglia e le palpebre erano ancora chiuse. Il feto presentava ancora una piccola traccia di cordone ombelicale e Derry ritenne trattarsi di una femmina. Non era presente incisione addominale e, apparentemente, non era stata eseguita alcuna operazione di conservazione imbalsamatoria.\nLa mummia 317b(2), forse al settimo mese di gestazione, lunga 36\u00a0cm, anche in questo caso verosimilmente di sesso femminile, presentava ciglia e sopracciglia visibili e i bulbi oculari erano ormai formati. In questo caso venne evidenziata una piccola incisione addominale di circa 2\u00a0cm, attraverso la quale era stato inserito del tessuto all'interno dell'addome; all'interno del cranio, attraverso le narici, era stata inserita un'analoga striscia di lino. La piccola doveva essere morta immediatamente subito dopo la nascita poich\u00e9 il cordone ombelicale risultava asportato e l'ombelico chiuso. Pi\u00f9 recenti analisi del corpicino, svolte presso l'Universit\u00e0 di Liverpool dal professor R.G. Harrison, hanno rivelato che la piccola era affetta da deformit\u00e0 di Sprengel, spina bifida e scoliosi e che l'et\u00e0 era da attestarsi al nono mese.\nOggetti rinvenuti.\nPremesso che gli oggetti rinvenuti ammontano a 5\u00a0398 pezzi, la loro rimozione dalla KV62 avvenne, molto lentamente, secondo schemi organizzativi di certo degni di nota e, fondamentalmente, alla base di ogni ricerca archeologica.\nCarter sfrutt\u00f2 le tombe gi\u00e0 scoperte in supporto delle sue operazioni; in particolare:\nA ogni oggetto, o gruppo di oggetti, venne associato un contrassegno numerico \"in loco\" e la macchina fotografica venne sempre posizionata in modo che ogni oggetto comparisse almeno una volta.\nDi ogni oggetto venne eseguito uno schizzo (a cura dello stesso Carter o di Arthur Mace) su schede numerate progressivamente. Gli oggetti vennero quindi riportati su una planimetria da Lindsley Foote Hall o da Walter Hauser (quest'ultimo solo per l'anticamera).\nSolo dopo queste operazioni, l'oggetto veniva finalmente rimosso e portato in laboratorio per il trattamento conservativo (eseguito da Alfred Lucas e Arthur Mace) cui seguiva una nuova fotografia e la registrazione definitiva.\nTutto questo sotto la pressione costante della stampa mondiale, che si lamentava della lentezza delle operazioni, del pubblico onnipresente (tra il 1\u00ba gennaio e il 15 marzo 1926, ben furono i visitatori) e dello stesso governo egiziano.\nSi consideri, a titolo esemplificativo, che lo sgombero dell'anticamera, incominciato, come sopra indicato, il 27 dicembre del 1922, necessiter\u00e0 di oltre 7 settimane.\nPer il trasporto degli oggetti, dopo l'imballo protettivo e l'incassamento, dalla Valle dei Re al vicino Nilo vennero usati tratti di binario di una ferrovia Decauville a spinta manuale, nonostante il boicottaggio da parte del Servizio delle Antichit\u00e0 il cui direttore, Pierre Lacau, era un acerrimo avversario di Carter; non esistendo un collegamento ferroviario, i tratti di binario percorsi dovevano essere ogni volta smontati per poi essere rimontati davanti al trasporto, tanto che per percorrere i pochi chilometri erano necessarie oltre 15 ore.\nAlcuni oggetti rinvenuti nella tomba sono esposti al Museo di Luxor.\nLa catalogazione di Carter.\nLa tomba KV62 era, secondo la numerazione delle scoperte di Carter, la numero 433 (dal 1915) e tale numero, pertanto, caratterizzer\u00e0 tutta la catalogazione conseguente.\nA ogni oggetto, o gruppo di oggetti, venne assegnato un numero da 1 a 620. Gli oggetti appartenenti a uno stesso gruppo furono invece indicati con lettere minuscole, singole o multiple, dell'alfabeto: a, aa, b, bb, c, cc, ecc. e ulteriori suddivisioni con numeri tra parentesi.\nIl gruppo 620 \u00e8 anomalo giacch\u00e9 venne, a sua volta, suddiviso in sottocategorie da 620:1 a 620:123.\nSi ottenne cos\u00ec la seguente ripartizione, in funzione delle aree di rinvenimento:\nDislocazione degli oggetti nei vari ambienti.\nCome evidenziato sopra, trattando del metodo di catalogazione impiegato da Carter, oltre il 50% degli oggetti rinvenuti si trovava nell'annesso (\"F\" in planimetria); tuttavia, gli altri locali erano ugualmente ingombri di suppellettili varie anche a causa delle incursioni ladresche che avevano messo a soqquadro il presumibile ordine originario della tomba. Corre qui l'obbligo di ricordare che, a parere dello stesso Carter, circa il 60% dei gioielli e dei prodotti pi\u00f9 preziosi (come unguenti e profumi) era stato asportato gi\u00e0 nell'antichit\u00e0.\nEntrata, scala (\"A\") e corridoio (\"B\").\nL'entrata, come si rammenter\u00e0, venne individuata il 4 novembre 1922 ed era nascosta dalle rovine delle baracche usate dagli operai che avevano lavorato alla sovrastante tomba di Ramses VI (KV9) e gi\u00e0 in quest'area vennero fatte piccole scoperte, fra cui un frammento di ostrakon di periodo ramesside. Lo svuotamento della scala (\"A\") forn\u00ec invece alcuni oggetti tra cui spiccano: uno scarabeo di steatite verde trasparente intitolato a Thutmosi III, alcuni sigilli di giare o scatole probabilmente appartenenti ai contenitori saccheggiati dai ladri e frammenti di resina e turchese.\nNel corridoio (\"B\"), aperto il 25 novembre 1922, vennero invece rinvenuti frammenti di vaso e di scatole, coppe, otri forse impiegati dai ladri per portar fuori pi\u00f9 agevolmente sostanze liquide, pendenti in faience, rasoi in bronzo, la scatola di un collare, etichette in legno, frammenti di vetro.\nAnticamera (\"C\").\nL'anticamera si presentava in uno stato di \"caos organizzato\" e conteneva circa 700 oggetti raggruppati da Carter in 157 gruppi. Agli scopritori balzarono subito agli occhi i tre letti funebri con testiere in forma rispettivamente di leone (o leopardo), ippopotamo (la dea Ammit, la \"Divoratrice\") e di vacca (la dea Mehetueret). Tali suppellettili erano gi\u00e0 note da rilievi parietali di altre tombe, ma era la prima volta che se ne rinvenivano di intatti; tutti i letti erano costituiti da quattro distinte parti: il letto vero e proprio, la pediera e i due supporti laterali recanti le teste animali. Altri oggetti ugualmente di rilievo apparvero subito le parti smontate di alcuni carri.\nDall'anticamera venne estratto, il 27 dicembre 1922, il primo oggetto che vide la luce dopo oltre tremila anni: una cassa di colore bianco completamente dipinta con scene di caccia.\nI letti funerari.\nIl primo letto, con teste di leone (o leopardo), lungo 180\u00a0cm, largo 91\u00a0cm e alto 156\u00a0cm, presentava il naso, il contorno occhi e quelle che vennero definite \"lacrime\" in pasta vitrea blu, con occhi in cristallo dipinti sul retro per far trasparire l'iride e la pupilla.\nIl secondo letto, con teste di vacca rappresentanti la dea Mehetueret, era lungo 221\u00a0cm, largo 91\u00a0cm e alto 150\u00a0cm. La \"pelle\" dell'animale sacro era resa con foglia d'oro mentre le macchie, a forma di trifoglio, erano state realizzate con pasta vitrea blu.\nIl terzo letto, con teste di ippopotamo rappresentanti la dea Ammit, ovvero la \"Divoratrice\" protagonista della cerimonia della psicostasia, era lungo 237\u00a0cm, largo 91\u00a0cm e alto 134\u00a0cm. Originariamente indicata come la dea Tueris, protettrice delle nascite, venne poi correttamente indicata come Ammit grazie a un testo in geroglifico rinvenuto sul supporto del materasso.\nPer quanto riguarda l'uso rituale dei tre letti funerari, si ritenne che quello con testa di vacca (la dea Mehetueret) potesse essere individuato come \"barca solare\" per il trapasso del re defunto dal mondo terreno all'aldil\u00e0. Non venne individuato il senso degli altri due letti.\nI carri.\nTra gli oggetti che affollavano l\"Anticamera\" si trovavano anche i pezzi smontati e accatastati di quattro carri di cui uno da caccia, uno probabilmente da guerra e due da parata. Il timone consentiva di aggiogare due cavalli per carro mentre sul pianale trovava posto, oltre il conducente, una sola persona.\nIl primo carro aveva la struttura portante in legno; il pianale era largo 102\u00a0cm e profondo 44\u00a0cm. Si trattava di un carro molto probabilmente da parata, data la decorazione ricercata in gesso ricoperta di foglia d'oro, poteva ospitare un solo occupante e recava in rilievo la rappresentazione di un sole alato, identificato in Horus di Behdet, che si librava sui geroglifici del prenome di Tutankhamon, \"Neb-Kheperu-Ra\", e della regina Ankhesenamon. L'assale era largo 230\u00a0cm; le ruote presentavano sei raggi e il timone di aggiogamento dei cavalli, anch'esso rivestito d'oro, era staccato.\nIl secondo carro era sostanzialmente simile al primo; anche in questo caso il pianale era decorato con foglia d'oro e inserti in paste vitree colorate. I rilievi riportavano il nome e il prenome del re affiancati dal serekh con il \"Nome di Horus\", nonch\u00e9 il simbolo sema tawy sovrastante la rappresentazione dei nemici dell'Egitto con le mani legate. Anche in questo caso, il timone era staccato e il pianale consentiva la presenza di un solo occupante, il che fece propendere per l'identificazione anche di questo come carro da cerimonia.\nIl terzo carro si present\u00f2 ancora con il timone collegato al pianale; era esistente tuttavia la sola struttura portante giacch\u00e9 i fianchi e il pianale dovevano originariamente essere stati realizzati in cuoio, o pelle, deterioratasi nel corso dei millenni. Analoga situazione riguardava il quarto carro la cui struttura era tuttavia ancora pi\u00f9 leggera della precedente il che fece supporre si trattasse di un carro da caccia o da esercitazione.\nCamera funeraria (\"D\").\nCome gi\u00e0 pi\u00f9 sopra scritto, la camera funeraria era quasi per intero occupata da un enorme \"scrigno\" in legno ricoperto d'oro (n. 1 nello schema sopra riportato e n. 207 della catalogazione di Carter). Per avere idea delle dimensioni di tale primo scrigno (5,08 x 3,28 x 2,75\u00a0m con pannelli in legno dello spessore di 32\u00a0mm), si consideri che, tra la parete della camera e lo scrigno, c'erano circa 60\u00a0cm anteriormente e posteriormente, e poco pi\u00f9 di 30\u00a0cm lateralmente. In questa sorta di intercapedine trovavano posto vari oggetti, tra cui 11 remi della \"barca solare\", contenitori per profumi, lampade di cui una costituita da due rappresentazioni del dio Hapi che sorreggono un intricato nodo costituito dalle piante araldiche del Basso e Alto Egitto da cui scaturisce, come un fiore di loto, la coppa d'alabastro che conteneva l'olio per l'illuminazione.\nAllo scrigno pi\u00f9 esterno (n. 1) seguiva un'impalcatura in legno (n. 2 nello schema) su cui era stato disteso un telo di lino (5,5 x 4,4\u00a0m) di colore scuro su cui erano cucite, a intervalli regolari, margherite in bronzo che, a causa del loro peso, nel corso dei millenni avevano strappato il tessuto.\nUn secondo scrigno (n. 3), sempre in legno dorato (3,74 x 2,35\u00a0m), ne racchiudeva un terzo (n. 4) con rilievi simili al precedente (3,40 x 1,92\u00a0m) tratti da composizioni religiose.\nL'ultimo scrigno, il quarto (linea non numerata, di colore nero, nello schema di cui sopra; n. 239 della catalogazione di Carter), era lungo 2,90\u00a0m e largo 1,48\u00a0m. Sulle pareti di legno dorato era rappresentata la processione funebre mentre sul soffitto interno la dea Nut, il cielo, \"abbracciava\" con le sue ali il sarcofago in granito.\nQuest'ultimo, (lettera \"a\" nello schema) scavato in un unico blocco di quarzite di colore giallo (n. 240 di Carter, 2,74 x 1,47\u00a0m), presentava un coperchio in granito rosso (spezzato a met\u00e0 probabilmente all'atto del posizionamento) che era stato colorato di giallo per adattarlo al sarcofago. Carter valut\u00f2 che tale differenza di materiali fosse dovuto all'adattamento di un coperchio preparato per un'altra tomba qui utilizzato per l'improvvisa morte del re.\nAll'interno del sarcofago in quarzite si trovava (lettera \"b\") un sarcofago in legno (n. 253 di Carter), rivestito d'oro (quello che tutt'oggi ospita il corpo di Tutankhamon nella stessa tomba).\nIl 13 ottobre 1925 questo cofano venne aperto utilizzando nuovamente le quattro maniglie d'argento che erano state usate 3000 anni prima per posizionarlo in chiusura. Al suo interno un secondo sarcofago (lettera \"c\"), pure in legno rivestito d'oro (oggi al museo del Cairo), che conteneva un terzo cofano (lettera \"d\") d'oro massiccio (n. 255 della catalogazione di Carter), di qualit\u00e0 artistica inestimabile al di l\u00e0 del valore venale dell'oro. Si comprese cos\u00ec il motivo dell'enorme peso riscontrato dagli scopritori quando avevano tentato di estrarre i tre sarcofagi dal loro letto di quarzite. Lungo 1,88\u00a0m, il cofano ha uno spessore medio di 27\u00a0mm e un peso complessivo di oltre 110\u00a0kg.\nMa anche l'apertura di quest'ultimo sarcofago non pose gli scopritori dinnanzi alle effettive fattezze del giovane Tutankhamon: infatti la mummia, pesantemente danneggiata dalla gran quantit\u00e0 di oli e resine versatile sopra durante i funerali, indossava la famosa maschera d'oro, che diverr\u00e0, da quel momento in poi, il simbolo stesso dell'egittologia, se non dell'intero Egitto, catalogata da Carter al numero 256a.\nSul corpo del re, come riportato sopra la sezione \"La mummia di Tutankhamon\", vennero rinvenuti 150 oggetti simbolici tra amuleti e gioielli tutti contrassegnati, da Carter, dal numero \"256\" e dalle lettere da \"a\" (la maschera d'oro) a \"vvvv\" (un poggiatesta in metallo).\nTesoro (\"E\").\nDalla camera funeraria, una porta non murata dava accesso al \"Tesoro\" ove, al momento della scoperta, troneggiava, protetto dalla statua di Anubi lo scrigno dei vasi canopi. Complessivamente il \"Tesoro\" conteneva circa 500 reperti, raggruppati da Carter in 75 gruppi, principalmente di natura religiosa o cultuale. Lo svuotamento di tale locale incominci\u00f2 alla fine di ottobre del 1926; primo oggetto a essere estratto fu lo scrigno di Anubi, che ingombrava l'ingresso al locale. Anche in questa stanza erano penetrati gli antichi ladri che avevano, per\u00f2, operato con discernimento, quasi scegliendo i contenitori da aprire e gli oggetti da asportare, come se ben conoscessero il contenuto della tomba.\nLo scrigno dei vasi canopici.\nIn legno dorato, come gli scrigni della camera funeraria, era alto 198\u00a0cm, e con i lati di 153\u00a0cm x 122\u00a0cm, sovrastato da una merlatura costituita da urei (cobra con il cappuccio aperto e il disco solare sul capo) in oro e smalto nero, rosso e blu. Quattro statue di divinit\u00e0 a \"tutto tondo\" proteggevano i lati dello scrigno: Iside (a ovest), Nefti (a est), Neith (a nord) e Selkis (a sud), ciascuna identificata dal rispettivo geroglifico posto sul capo. Le statue erano strutturate secondo il canone su 20 quadrati tipico dell'arte amarniana.\nAll'interno dello scrigno in legno dorato, un secondo cofano in alabastro, ricoperto da un sudario di lino e protetto dalle stesse divinit\u00e0 femminili (questa volta in altorilievo e disposte agli angoli della struttura), conteneva i quattro vasi canopi, pure in alabastro, con coperchio costituito da un busto del re con il copricapo nemes e recanti, sulla spalla, il geroglifico del contenuto. All'interno di ciascuno di essi, piccoli sarcofagi in oro (alti circa 40\u00a0cm), fedele riproduzione del secondo sarcofago antropomorfo, contenevano i visceri del re protetti ciascuno dal nome di uno dei figli di Horo preposto alla tutela: Imset per il fegato, Hapi per i polmoni, Duamutef per lo stomaco e Qebeshenuf per gli intestini. Anche questi erano stati ricoperti della stessa resina che era stata rinvenuta nei sarcofagi del re.\nCome per altri oggetti del corredo funebre, lo scrigno di alabastro dei vasi canopici non sembrerebbe essere stato realizzato per la sepoltura di Tutankhamon: stilisticamente, i volti dei quattro coperchi in alabastro dei vasi canopici non rappresentano il volto del re cos\u00ec come desumibile da altre riproduzioni; materialmente, il coperchio dello scrigno reca il cartiglio, alterato, di Ankhkheprure, uno dei nomi noti del predecessore di Tutankhamon, Smenkhara, o della stessa Nefertiti.\nLo scrigno di Anubi.\nSubito dinanzi alla porta di accesso al \"Tesoro\", e quasi a protezione dello scrigno dei vasi canopici, si trovava un altro scrigno sovrastato dalla figura di Anubi lungo 273\u00a0cm e dotato di stanghe per il trasporto processionale. La statua di Anubi, alta circa 95\u00a0cm, in legno ricoperto di resina nera con collare e interno delle orecchie in lamina d'oro, occhi in calcite e ossidiana e unghie in argento, rappresentava lo sciacallo accucciato e aveva al collo una sciarpa in lino recante l'iscrizione: \"Anno settimo del Signore delle Due Terre Nefer-Kheperu-Waenra\".\nI sarcofagi delle figlie di Tutankhamon.\nTra gli scrigni e alcune scatole e ceste accatastate, venne rinvenuta una scatola in legno priva di decorazioni e di coperchio, lunga circa 61\u00a0cm, contenente due piccoli sarcofagi antropomorfi a loro volta contenenti le mummie di due feti, verosimilmente di sesso femminile, sottoposti ad autopsia a cura del dott. Derry nel 1932 e plausibilmente figli della coppia reale Tutankhamon-Ankhesenamon.\nAnnesso (\"F\").\nL'annesso, originariamente predisposto per ospitare oli, unguenti, profumi, cibi e vino, fu l'ultimo locale a essere sgomberato, dalla fine di ottobre 1927 alla successiva primavera del 1928.\nNonostante le sue piccole dimensioni, conteneva circa 280 gruppi di oggetti, per un totale di oltre 2\u00a0000 pezzi.\nLa stanza si presentava in gran disordine vuoi per il passaggio dei ladri, vuoi perch\u00e9, evidentemente, in questo locale erano letteralmente stati accatastati, alla rinfusa, alcuni oggetti parte della refurtiva che i funzionari della necropoli tebana avevano recuperato e che, originariamente, dovevano trovarsi nell'anticamera. \u00c8 da ci\u00f2 desumibile che gli autori, quanto meno di una, delle incursioni ladresche furono scoperti e il materiale sottratto recuperato, ipotesi confermata dal ritrovamento di involti di tela ancora contenenti gli anelli e i bracciali raccolti dai ladri.\nLo svuotamento dell'annesso fu particolarmente difficoltoso poich\u00e9 il pavimento era cos\u00ec ingombro di materiali che gli archeologi furono dapprima costretti a recuperarli restando quasi sospesi nel vuoto con funi per creare lo spazio sufficiente ad appoggiare i piedi. Si rese inoltre necessario puntellare molti oggetti affinch\u00e9, durante le operazioni di recupero, non crollassero su quelli sottostanti.\nTabella degli oggetti rinvenuti.\nNella tabella che segue, distinti per gruppi omogenei principali, gli oggetti e i locali in cui furono rinvenuti (le lettere fanno riferimento sempre alla planimetria di cui sopra):\nAttuale destinazione degli oggetti.\nGli oggetti rinvenuti nella tomba di Tutankhamon, come visto in numero di quasi 5\u00a0500, sono oggi conservati per la maggior parte al Museo Egizio del Cairo, in un'apposita area al secondo piano. Altri oggetti, non molti in verit\u00e0 e alcuni di cui non si conosce la provenienza, sono distribuiti presso il Metropolitan Museum of Art, di New York, e il Griffith Institute di Oxford, nel Regno Unito. Presso quest'ultimo, inoltre, \u00e8 conservato anche l'archivio di Carter con gli appunti originali e le fotografie scattate da Harry Burton, fotografo del MET \"prestato\" gratuitamente, nel 1922, alla spedizione Carter-Carnarvon.\nLa \"Maledizione di Tutankhamon\".\nUna delle tante \"leggende\" sorte attorno a quella che fu, innegabilmente, una delle scoperte pi\u00f9 importanti dell'archeologia \u00e8 rappresentata dalla \"Maledizione di Tutankhamon\".\nFin dalla data della scoperta, novembre 1922, Carnarvon diede l'esclusiva mondiale, Egitto compreso, di tutte le notizie riguardanti la tomba al solo \"The Times\" suscitando, come \u00e8 intuibile, le pesanti lamentele non solo dei media, in generale, ma dello stesso Governo egiziano che, in sostanza, si trovava dinanzi al paradosso di apprendere quanto avveniva sul suo territorio da fonti straniere. Tale tensione porter\u00e0 successivamente, con l'avvento al potere della fazione pi\u00f9 nazionalista e contraria agli inglesi, al ritiro della concessione alla vedova di Carnarvon, nonch\u00e9 all'allontanamento dello stesso Carter dagli scavi per circa un anno (1924-1925).\nAppare tuttavia chiaro che quotidiani e periodici dell'epoca non potevano prescindere dal fornire notizie ai loro lettori su un fatto tanto clamoroso e si videro costretti a scendere a patti con il \"The Times\", per raccoglierne le briciole, e a imbastire, spesso, articoli anche fantasiosi pur di rispondere alla egittomania dilagante.\nIn questo quadro, alle verit\u00e0 che trapelavano (in realt\u00e0 molto poche), si sommarono articoli anche denigratori delle attivit\u00e0 in corso e, tra le altre, dall'alone di mistero che circondava la figura del Faraone ritrovato, cominci\u00f2 a serpeggiare (specie dopo la morte di Lord Carnarvon) la diceria che esistesse una maledizione che incombeva su tutti coloro che avevano preso parte alla spedizione; di qui la nascita di quella che, ancor oggi, viene detta la \"Maledizione di Tutankhamon\". Si disse che era stata rinvenuta un'iscrizione, di fatto inesistente, secondo cui: \"la morte verr\u00e0 su agili ali per colui che profaner\u00e0 la tomba del Faraone\" e lo stesso Sir Arthur Conan Doyle (il \"padre\" di Sherlock Holmes) giunse ad attribuire la morte di Lord Carnarvon a elementi, non spiriti o fantasmi, inventati dai sacerdoti di Tutankhamon per salvaguardare la tomba, dicendo \"La causa immediata della sua morte fu la febbre tifoide, ma questo \u00e8 il modo nel quale gli 'elementi' (maledizioni) che proteggevano la mummia potrebbero agire\".\nIn realt\u00e0, poco o nulla di misterioso accompagn\u00f2 il decorso delle vite delle persone che furono i principali artefici della scoperta: Carter morir\u00e0, ad esempio, nel 1939, all'et\u00e0 di 65 anni e ben 17 anni dopo la data della scoperta e il dott. Derry, che esegu\u00ec la prima autopsia sul corpo di Tutankhamon, morir\u00e0 addirittura nel 1961 all'et\u00e0 veneranda di 87 anni. La stessa Lady Evelyn, figlia di Lord Carnarvon, presente alla scoperta e tra le prime ad accedere alla tomba, morir\u00e0 nel 1980, all'et\u00e0 di 79 anni.\nTutankhamon: omicidio o incidente?\nNel 1925, tre anni dopo la scoperta della tomba, il professor Douglas Erith Derry e il suo assistente Saleh Bey Hamdi si accinsero a incominciare, nel corridoio principale della tomba di Seti II (KV15), l'autopsia sul corpo di Tutankhamon (a proposito della \"maledizione\" di Tutankhamon, \u00e8 appena il caso di notare che Derry morir\u00e0 nel 1961 all'et\u00e0 di 87 anni). Come sopra visto, il corpo del re, a causa della solidificazione degli unguenti versati nel sarcofago, vi aderiva saldamente; precedentemente Carter, nel tentativo di estrarlo, aveva tentato ogni strada per staccarlo, cercando il pi\u00f9 possibile di limitare il danno: il sarcofago fu perci\u00f2 esposto al calore del sole (sperando sciogliesse gli unguenti) nonch\u00e9 a quello di forti lampade e, addirittura, direttamente sul fuoco giungendo quasi al limite della temperatura di fusione dell'oro. Infine Carter tent\u00f2 di staccare il corpo con coltelli arroventati, ma l'effetto finale fu la fratturazione del corpo in pi\u00f9 parti. Lo scopritore della tomba eviter\u00e0 di menzionare nella sua pubblicazione queste procedure. A seguito di questi infruttuosi e dannosi tentativi, Carter e Derry decisero di sezionare la mummia lasciandola nella sua bara.\nAlle 10:35 dell'11 novembre, Derry pratic\u00f2 una prima incisione longitudinale sugli strati esterni della mummia. Lo studioso stabil\u00ec l'altezza della mummia in 163\u00a0cm, per cui stim\u00f2 che in vita il re, di leggera costituzione fisica, doveva essere poco pi\u00f9 alto di 167\u00a0cm (circostanza che sarebbe stata confermata da una seconda autopsia del 1968 svolta dal prof. Harrison) ovvero esattamente l'altezza delle due statue di colore nero che si trovavano ai fianchi della porta della camera funeraria (D) all'atto della scoperta. In base all'esame della struttura ossea e in particolare della mancata fusione delle epifisi delle ossa lunghe, si stabil\u00ec inoltre che il re doveva avere tra i 17 e i 19 anni al momento della morte (nel 1968, sulla scorta dello stato di eruzione dei denti del giudizio, si conferm\u00f2 un'et\u00e0 attorno ai 19 anni).\nDi particolare interesse le somiglianze riscontrate (sia da Derry nel 1925 sia da Harrison nel 1968) tra il cranio di Tutankhamon e quello dell'occupante la tomba KV55 con il quale condivide anche il gruppo sanguigno A2. Dalle radiografie del 1968, inoltre, si appur\u00f2 che il re non era morto di tubercolosi (come precedentemente suggerito) e che all'interno del cranio era visibile un frammento osseo che, secondo gli specialisti, poteva comunque essere stato causato \"post-mortem\", da manovre degli imbalsamatori. Le radiografie evidenziarono anche una frattura al femore della gamba sinistra, ma anche in questo caso non fu possibile determinare se la lesione fosse avvenuta prima della morte, fosse un risultato dell'imbalsamazione o dovuta all'esame di Carter.\nDall'accurato esame delle radiografie di Harrison, nel 1998 il noto egittologo Bob Brier ipotizz\u00f2 una morte violenta per il giovane re. Lo studioso si accorse di un'importante lesione alla base del cranio (nella zona occipitale) ove era rilevabile un considerevole ispessimento dell'osso (il cosiddetto callo osseo o ematoma subdurale cronico, dovuto a una frattura). Il punto interessato, difficile da raggiungere accidentalmente, faceva pensare a un atto violento volontario. Il fatto stesso che ci fosse un ispessimento significava, per\u00f2, che l'uomo era rimasto vivo almeno per due o tre mesi dopo il colpo. Anche se questo trauma avrebbe sicuramente provocato un grave stato di prostrazione fisica che avrebbe potuto comunque portare al decesso, le evidenze dimostrate dalla semplice analisi dei raggi X non potevano n\u00e9 confermare n\u00e9 smentire queste congetture.\nIl 5 gennaio 2005 la mummia di Tutankhamon, per la prima volta dal suo rinvenimento quasi 80 anni prima, venne rimossa dalla sua tomba nella Valle dei Re e sottoposta a tomografia computerizzata (\"TAC\"). La scansione dur\u00f2 circa 15 minuti e produsse oltre 1\u00a0700 immagini. Queste furono studiate da un team egiziano e successivamente da uno straniero composto da esperti provenienti da Italia e Svizzera. Gli esiti furono pubblicati il 7 marzo dello stesso anno dal \"Supremo Consiglio delle Antichit\u00e0\" egiziano. Secondo il bollettino ufficiale, la TAC non aveva evidenziato alcuna prova fisica di omicidio, ma le scansioni avevano rivelato caratteristiche insolite, tra cui la gi\u00e0 nota gamba fratturata, che alcuni esperti, contraddetti da altri, ipotizzarono potesse aver portato alla morte del re bambino in quanto probabile causa di una grave infezione. L'unica conclusione certa era che si escludeva definitivamente che la causa della morte potesse derivare da una lesione del cranio o da un trauma toracico, come altrimenti ipotizzato in passato.\nNonostante i risultati di questi approfonditi studi, il mistero della morte di Tutankhamon era ancora lontano dal potersi dire risolto. Il referto infatti non chiariva definitivamente le circostanze del decesso, e la discussione in seno alla comunit\u00e0 scientifica rimase aperta. Le due ipotesi principali erano la morte dovuta a un'infezione tetanica fulminante, o per somministrazione di un veleno. Se era stato somministrato un veleno, era verosimile che le tracce potessero essere sparite in seguito alla procedura di mummificazione e si auspicavano dati ulteriori dall'analisi batteriologica del contenuto dei vasi canopi, che ospitavano le viscere del defunto: nei resti organici veniva ritenuto possibile rinvenire traccia delle tossine batteriche, o di spore tetaniche, o di altre infezioni sporigene.\nNuovi esami genetici e batteriologici, pubblicati nel febbraio 2010, hanno incominciato a rispondere a quelle domande, appurando che la morte poteva essere verosimilmente avvenuta per una necrosi ossea complicata da un'infezione malarica grave di tipo tropicale. Queste analisi hanno inoltre diagnosticato come il faraone fosse affetto dalla malattia di K\u00f6hler, che lo costringeva a camminare con un bastone.\nChe si sia trattato di una morte prematura, tuttavia, sembrerebbe confermato dal contenuto delle cosiddette \"Lettere di Amarna\", qualora si voglia riconoscere nella \"regina vedova\", che richiese al re degli Ittiti un figlio da rendere faraone, proprio Ankhesenamon, sposa di Tutankhamon\nLa vita di Carter dopo la scoperta.\nCarter complet\u00f2 il suo lavoro di catalogazione e conservazione degli oggetti della tomba KV62 nel 1932. L'anno successivo verr\u00e0 pubblicato il terzo volume del suo diario \"La tomba di Tutankhamon\" e gli ultimi anni prima della sua scomparsa saranno impiegati ancora per la preparazione del \"Rapporto sulla tomba di Tutankhamon\" che appare, per\u00f2, l'opera di un uomo ormai stanco e provato da questa straordinaria esperienza.\nCarter muore il 2 marzo 1939 a Kensington (in Gran Bretagna) ricco di gloria, ma privo di onori pubblici. I suoi scritti passeranno a una nipote mentre i suoi beni venduti all'asta nel dicembre 1939; nel 1940 verranno invece venduti, anche questi all'asta, i suoi libri. Una parte della sua collezione di oggetti egiziani ritorner\u00e0 al Cairo, al Museo Egizio, mentre un'altra parte verr\u00e0 venduta a collezionisti privati sparsi per il mondo. La sua casa, all'ingresso della Valle dei Re, passer\u00e0 al Metropolitan Museum of Art.\nStato attuale.\nA tutto il 2007 la tomba era aperta ai visitatori, con un prezzo aggiuntivo rispetto a quello di accesso alla Valle dei Re. Il numero di visitatori fu limitato a 400 al giorno dal maggio 2008. Nel 2010 la tomba fu chiusa al pubblico durante i lavori di restauro intrapresi dal Getty Conservation Institute e nuovamente resa disponibile ai visitatori nel 2014. La tomba dovrebbe essere definitivamente chiusa al pubblico nel prossimo futuro, ma una riproduzione \u00e8 stata gi\u00e0 posizionata vicino alla Valle dei Re ed \u00e8 a disposizione del pubblico dal 30 aprile 2014."}
{"id": "147032", "revid": "125526279", "url": "https://it.wikipedia.org/wiki?curid=147032", "title": "Fregata (nave)", "text": "Fregata \u00e8 il nome che \u00e8 stato utilizzato per moltissimi e diversi tipi di nave da guerra in differenti periodi storici.\nQuesto termine \u00e8 stato utilizzato per una variet\u00e0 di navi di ruoli e dimensioni differenti. Durante il periodo della propulsione a vela, si usava per indicare una nave pi\u00f9 piccola e pi\u00f9 veloce di un vascello di linea, dotata di un unico ponte completo di batteria e adibita a lavori di pattuglia e di scorta piuttosto che ad azioni militari.\nNella moderna terminologia militare, il termine \"fregata\" si riferisce a una nave da guerra destinata a proteggere altre navi da guerra o navi mercantili e come combattente nella \"anti-submarine warfare\" (ASW, \"guerra antisommergibile\") per una forza da spedizione anfibia, per un gruppo di rifornimento e per convogli di mercantili.\nMolte navi definite come fregate sono simili, in tutto o in parte, ad altre categorie di navi, inclusa tutta la gamma che va dai cacciatorpediniere fino agli incrociatori. La variet\u00e0 \u00e8 stata causata da un gran numero di fattori, come l'epoca storica, il particolare ruolo svolto sul campo di battaglia, e gli standard adottati da un dato paese.\nOrigine.\nIl termine fregata originariamente designava un'unit\u00e0 di piccolo pescaggio, con uno o due alberi, a vela e a remi, molto simile al brigantino mediterraneo, ovvero un tipo di galea.\nNel tardo quattrocento e, con maggior probabilit\u00e0, nel primo cinquecento si inizi\u00f2 a definire fregata anche un nuovo tipo di unit\u00e0 a due o tre alberi, a vele quadre e latine, utilizzato dalle marine biscagline (ovvero della zona tra la Galizia e la Bretagna, che ha il suo centro nei Paesi Baschi) e successivamente dai corsari di Dunkerque, un gruppo di corsari autorizzati dal Re di Spagna a depredare le navi della marina olandese durante la guerra d'indipendenza di questo paese dall'impero di Filippo II d'Asburgo.\nDurante il '600 la tipologia di nave nota con il nome di fregata cambi\u00f2. Per impulso di Francia, Paesi Bassi e Inghilterra, erano chiamate inizialmente fregate tutte le navi con tre alberi con vele latine sull'albero di mezzana, vele latine o quadre sugli altri, grande capacit\u00e0 manovriera e boliniera. Erano chiamate fregate anche i primi vascelli, anche se la tipica fregata del primo '600 aveva meno di 30-40 cannoni. Nel '500 e nel primo '600 le fregate erano sia navi da guerra (e corsare), sia navi mercantili, ed effettivamente le navi utilizzate fino al primo '800 per le rotte con l'estremo oriente furono molto simili alle coeve fregate militari. Nel'700 si ebbe anche un'evoluzione dell'armo velico, e la vela latina sull'albero di mezzana fu sostituita da una vela al terzo o pi\u00f9 spesso da una randa, sul cui picco si poteva inferire una vela latina che prendeva il nome di controranda. Agli inizi di questo secolo, ma soprattutto alla sua met\u00e0, scomparve anche l'albero di bonaventura, che venne rimpiazzato da un'asta di controfiocco, il che permetteva alla nave di spiegare un maggior numero di vele di taglio, rendendo cos\u00ec queste unit\u00e0 ancor pi\u00f9 agili nel risalire il vento (ossia nel procedere formando tra nave e vento un angolo molto stretto, che raggiungeva addirittura soltanto i 60\u00b0 o 65\u00b0).\nA seguito di queste modifiche, che hanno interessato chi prima e chi dopo, tutte le principali marinerie veliche dell'epoca, dalla met\u00e0 del Seicento in avanti fu definita fregata la nave da guerra a tre alberi, dotata di un solo ponte di batteria coperto, e, eventualmente, di alcuni cannoni sui castelli o sul ponte di coperta, quindi un'unit\u00e0 militare veloce, meno armata del vascello, e utilizzata per compiti di esplorazione, crociera, pattugliamento, scorta, guerra sottocosta.\nIl calibro dei cannoni era misurato in libbre (una libbra inglese equivale a 453,59237 grammi) e si riferiva alla massa della palla di ferro, che era piena, al contrario degli odierni proiettili che hanno all'interno una concavit\u00e0 contenente dell'esplosivo.\nNella marina britannica in genere le fregate avevano da 20-22 a 40-44 cannoni, eccezionalmente ci furono (soprattutto nel '600 e dopo il 1820) fregate con 48-54 cannoni, costruite soprattutto per controbattere alle Big Frigates statunitensi.\nUn'unit\u00e0 leggera ma dotata di una buona potenza di fuoco, che, anche se non era sufficiente per prendere parte alla linea di fila (riservata ai vascelli con almeno 50 cannoni, e con un calibro nel ponte inferiore superiore in genere alle 24 libbre), le dava per\u00f2 una superiorit\u00e0 notevole rispetto ai brigantini e alle corvette, per non parlare di cutter, sloop, golette, galeotte. Bisogna poi ricordare come il codice cavalleresco dei combattimenti marittimi proibiva, o comunque sconsigliava fortemente, ad un comandante di un vascello di aprire per primo il fuoco su una fregata, data la grande differenza nel peso della bordata (per peso della bordata si intende la somma del peso di tutte le palle di cannone che un veliero poteva sparare da un singolo bordo).\nNelle marine mediterranee invece si svilupp\u00f2 un tipo ibrido noto come Sciabecco-Fregata, dotato dello scafo affilato e dal fasciame leggero dello sciabecco, ma dall'armamento artiglieresco e (in parte, non avendo tre alberi ma due alberi e un alberetto) velico della fregata atlantica; comunque sin dal '600 molte potenze mediterranee, come i corsari barbareschi, il sovrano ordine di Malta, la Francia e la Repubblica di Venezia si dotarono di fregate.\nNel '700 si consideravano leggere le fregate tra i 24 e i 34 cannoni (in genere nel ponte di batteria superiori alle 6 libbre), e pesanti quelle con pi\u00f9 di 36 cannoni (che verso la fine del secolo erano sovente di 18 libbre nel ponte di batteria, o eccezionalmente dal 1790 anche da 32), solo negli anni pi\u00f9 prossimi al 1800 iniziarono nuovamente ad essere varate fregate con pi\u00f9 di 40-44 cannoni, e verso il 1830 non erano infrequenti le fregate da 60 cannoni, di calibro elevato (anche 36 o pi\u00f9 libbre). Da queste unit\u00e0, convertite a vapore e protette con una corazzatura di ferro, derivarono le prime corazzate.\nFregate negli stati pre-unitari italiani.\nGi\u00e0 prima dell'unificazione d'Italia si erano viste varie \"fregate\" utilizzate dalle marinerie degli staterelli in cui era frammentata l'Italia.\nNel biennio 1827-1828 i modernissimi cantieri di Castellammare di Stabia (nei quali fu costruito il primo battello a vapore del Mediterraneo) vararono per la Real Marina delle Due Sicilie la fregata \"Regina Isabella\" da 44 cannoni mentre nel 1834 furono realizzate le fregate \"Partenope\" da ben 50 cannoni e l\"'Urania\" armata da 46 pezzi.\nLa marina del Regno di Sardegna negli stessi anni al comando dell'ammiraglio Giorgio Andrea Agnes Des Geneys con le sue grandi fregate si dedic\u00f2 ad aprire nuove rotte commerciali e mostrare la potenza della Marina Sarda. Nel 1834, a bordo di una fregata che portava il suo stesso nome, l'ammiraglio si rec\u00f2 fino a Rio de Janeiro e nel 1836 la fregata \"Euridice\" si rec\u00f2 a Montevideo. L'8 settembre 1838 salp\u00f2 da Genova la fregata \"Regina\" nell'eclatante tentativo di circumnavigare il globo.\nCon l'unificazione d'Italia e l'imporsi dei motori a vapore e la propulsione ad elica, le fregate aumentarono notevolmente la loro corazzatura passando cos\u00ec ad un ibrido denominato pirofregata che poteva muoversi sia a vela che a motore, per evolversi nel tempo nell'unit\u00e0 antisommergibile conosciuta modernamente.\nFregate moderne.\nAlla fine del XIX secolo le fregate caddero in disuso, sostituite dagli incrociatori e dai cacciatorpediniere. Navi definite come fregate riapparvero nella Marina britannica durante la seconda guerra mondiale. Queste erano pi\u00f9 grandi delle corvette e pi\u00f9 piccole dei cacciatorpediniere ed erano adibite alla scorta dei convogli navali. Nel dopoguerra varie marine cominciarono a dotarsi di fregate. \nNegli anni sessanta anche la Marina Militare italiana ebbe questo tipo di navi. Nel 1960 fu varata la prima fregata della Classe Carlo Bergamini, mentre nel 1967 entr\u00f2 in servizio la prima fregata della classe Alpino. Alla fine degli anni settanta entrarono in servizio le quattro fregate lanciamissili della classe Lupo a cui si aggiunsero, a partire dal 1982, le otto della classe Maestrale. Dagli anni 10 di questo secolo, le pi\u00f9 prestanti FREMM (costruite in dieci esemplari e in collaborazione con la Francia) stanno sostituendo le classi Lupo e Maestrale."}
{"id": "147040", "revid": "88740", "url": "https://it.wikipedia.org/wiki?curid=147040", "title": "Lucca (disambigua)", "text": ""}
{"id": "147042", "revid": "2180448", "url": "https://it.wikipedia.org/wiki?curid=147042", "title": "Eisenach", "text": "Eisenach (da \"Issenach/Isenacha\", \"acqua veloce\" o, in lingua celtica \"corso d'acqua nella valle paludosa\") \u00e8 una citt\u00e0 extracircondariale della Turingia, in Germania. Celebre per aver dato i natali al compositore Johann Sebastian Bach, e per aver ospitato, nella fortezza della Wartburg, il fuggitivo Martin Lutero - che nel 1521 l\u00ec redasse l'edizione tedesca delle Scritture.\nGeografia fisica.\nEisenach \u00e8 situata al limite settentrionale della Selva di Turingia (\"Th\u00fcringer Wald\"), sulla direttrice Lipsia-Francoforte sul Meno. La citt\u00e0 \u00e8 attraversata dai fiumi Werra, H\u00f6rsel e Nesse.\nStoria.\nPresso Eisenach si trova il castello di Wartburg, costruito nel 1067 a difesa della Via Regia. Alla fine del XII secolo divenne residenza dei conti di Turingia e vi risiedette santa Elisabetta di Turingia. La prima citazione della citt\u00e0 risale al 1180, nel 1283 diviene citt\u00e0 e sede del langravio, status che perse per\u00f2 nel 1405.\nNel 1498 vi soggiorn\u00f2 e studi\u00f2 il latino Martin Lutero e il 2 maggio 1521, sulla via del ritorno dalla Dieta di Worms, vi tenne una predica. Tenuto nascosto da Federico il Saggio rimase ad Eisenach fino al 1\u00ba marzo 1522 e durante la falsa prigionia a Wartburg tradusse il Nuovo Testamento dal greco e dal latino (utilizzando perlopi\u00f9 una versione curata da Erasmo) in tedesco. Nel 1525 la citt\u00e0 venne danneggiata dagli scontri della guerra dei contadini tedeschi e nel 1528 la citt\u00e0 divenne protestante.\nIl 31 marzo 1685 vi nacque Johann Sebastian Bach, figlio di Johann Ambrosius Bach, conduttore del gruppo di fiati comunale. Nel 1777 Johann Wolfgang von Goethe soggiorn\u00f2 a Wartburg su invito del duca Ernst August von Sachsen-Weimar e nel 1807 vi transit\u00f2 Napoleone Bonaparte. Durante un trasporto di rifornimenti per le guerre napoleoniche, nel 1810 esplose un veicolo adibito al trasporto di polvere da sparo, in citt\u00e0 si trova un monumento di commemorazione dell'episodio.\nSimboli.\nIl 1\u00ba agosto 1927 \u00e8 stato approvato lo stemma comunale basato sul primo sigillo cittadino conosciuto della fine del XIII secolo."}
{"id": "147044", "revid": "2202611", "url": "https://it.wikipedia.org/wiki?curid=147044", "title": "Fran\u00e7ois-Paul Brueys D'Aigalliers", "text": "Biografia.\nNacque in Rue Boucairie a Uz\u00e8s, in una casa che oggi porta una targa con il suo nome, il 12 febbraio 1753, all'interno di una famiglia aristocratica minore del Roussillon-Linguadoca, nel sud della Francia, figlio di un capitano d'artiglieria. Entr\u00f2 nella Marine royale all'et\u00e0 di tredici anni, arruolandosi come volontario presso il porto di Tolone, e venendo imbarcato sul vascello \"le Protecteur\". Nel corso del 1766 partecip\u00f2 ad alcune campagne di istruzione nel Levante.\nI primi passi della carriera.\nNominato guardiamarina nel 1768, venne mandato a Tolone per completare una formazione marittima che durer\u00e0 otto anni. Nel 1770 partecip\u00f2 alla spedizione contro Tunisi imbarcato sulla fregata \"l'Atalante\", partendo poi per il Levante nel 1771, imbarcato sulla fregata \"Chim\u00e8re\". Prese parte alla campagna di Santo Domingo imbarcato sul vascello \"l'Actionnaire\", ritornando poi in Mediterraneo nel 1774 imbarcato sulla \"Flore\", e quindi sulla \"Singe\" nel 1775. Termin\u00f2 la sua formazione con un passaggio sulla squadra d'evoluzione, imbarcato sul vascello \"le Provence\", nel 1776. Promosso sottotenente di vascello nel 1777, viene imbarcato in successione sul \"C\u00e9sar\", sulla \"Fl\u00e8che\" e sulla fregata \"Gracieuse\", tutti operanti nel Levante, tra il 1778 e il 1779.\nLa guerra d'indipendenza americana.\nPromosso tenente di vascello nel 1780, serv\u00ec dapprima sul vascello da 110 cannoni \"Le Terrible\" e poi sul vascello da 74 cannoni \"Le Z\u00e9l\u00e9\" appartenente alla squadra dell'ammiraglio Luc Urbain du Bou\u00ebxic de Guichen. Tra l'aprile ed il maggio 1780 prese parte a tre combattimenti contro la squadra inglese dell'Ammiraglio George Brydges Rodney. Nell'aprile 1781 combatte davanti a Fort Royal, nella Martinica, contro la squadra inglese dell'ammiraglio Hood.\nIn seguito partecip\u00f2 a quasi tutti i combattimenti sostenuti dalla squadra dell'ammiraglio Fran\u00e7ois Joseph Paul de Grasse: battaglia della baia di Chesapeake (settembre 1781), scontro di Saint Kitts (25-26 gennaio 1782) e presa dell'isola di Saint-Christophe (febbraio 1782). Trasferito sulla fregata \"la Vestale\", rientr\u00f2 in patria scortando un convoglio. Alla fine della guerra fu elevato al rango di Cavaliere di San Luigi, e per i successivi quattro anni ebbe il comando dell'avviso \"le Chien de Chasse\", con cui navig\u00f2 tra le Antille e le coste dell'America del Nord.\nIl 29 maggio 1785 a Fort Royal, nella Martinica, convol\u00f2 a nozze con Marie Anne Aubin de Bellevue, che gli dar\u00e0 tre figlie. Nel 1787 ebbe il comando di un altro avviso, il \"le Coureur\", con cui incroci\u00f2 a lungo sulle coste dell'America Latina. Rientr\u00f2 in Francia al comando della \"flute\" (nave da carico) \"le Barbeau\", prendendosi un anno di congedo (1788-1789).\nTra il settembre 1790 e il luglio 1792 fu al comand\u00f2 della corvetta da 26 cannoni \"la Poulette\" operante nel Mediterraneo, prendendo buona conoscenza del Levante e dell'Adriatico.\nLa rivoluzione francese e le campagne in Italia.\nAnche se di origini nobiliari con lo scoppio della rivoluzione francese, venne promosso capitano di vascello il 1\u00ba gennaio 1792. Destinato alla base navale di Tolone, assunse il comando del vascello da 74 cannoni \"Le Lys\", ridenominato \"le Tricolore\" alla caduta della Monarchia. Con esso partecip\u00f2 alla Campagna d'Italia, inquadrato nella squadra dell'ammiraglio Laurent Truguet, prendendo parte al bombardamento di Oneglia (1791), all'operazione dimostrativa contro Napoli (1792) guidata dall'ammiraglio Louis-Ren\u00e9-Madeleine de Latouche-Tr\u00e9ville, e poi all'attacco contro Cagliari (1793).\nCoinvolto marginalmente nella rivolta controrivoluzionaria di Tolone, fu incarcerato dalle autorit\u00e0 cittadine, e destituito dal suo grado in quanto nobile nel settembre 1793 da un decreto della Convenzione.\nRiabilitato nel giugno 1795, viene nominato comandante di divisione, innalzando la sua insegna a bordo del vascello da 80 cannoni \"Guillaume Tell\", inquadrato nella squadra del contrammiraglio Pierre Martin.\nPromosso contrammiraglio nel settembre 1796, il 9 novembre dello stesso anno sostitu\u00ec il viceammiraglio Martin alla testa della squadra del Mediterraneo. Il 2 luglio 1797 salp\u00f2 da Tolone a bordo del \"Guillaume Tell\", con una squadra formata dai vascelli \"Tonnant\", \"Aquilon\", \"Mercure\", \"G\u00e9n\u00e9reux\" ed \"Heureux\", e dalle fregate \"Junon\" e \"Justice\", in risposta ad una richiesta del generale Napoleone Bonaparte, di raggiungere Venezia, via Corf\u00f9. Arrivato a Corf\u00f9 il 13 luglio, prese possesso di 6 vascelli da 64 cannoni, 2 fregate e 2 corvette, raggiungendo quindi Venezia nel mese di agosto, per effettuare rifornimento di acqua e viveri.\nAncorato con la sua squadra nella laguna della citt\u00e0, ricevette istruzioni da Bonaparte di trasferire a Tolone le navi ed il materiale dell'arsenale della Repubblica di Venezia, catturati dalle truppe francesi. Altre navi veneziane erano state trasferite a Corf\u00f9, aggregandole ad una squadra francese al comando del comandante Bord\u00e9.\nA Venezia ebbe modo di incontrare personalmente Bonaparte, sul quale fece una eccellente impressione. Il generale fece avere ai marinai della squadra una parte del soldo arretrato, li fece rivestire a nuovo, e don\u00f2 all'ammiraglio una spada. In risposta ad un messaggio di Bonaparte che gli ordinava di mantenere la squadra in Adriatico, prese il mare, prendendo possesso al suo passaggio delle isole Ionie, di Zante, Cefalonia, Cerigo e Corf\u00f9. Il 14 dicembre 1797 ricevette l'ordine di raggiungere Brest per partecipare, e coprire, il previsto sbarco in Irlanda del corpo di spedizione del generale Lazare Hoche. In seguito al fallimento dell'impresa la squadra ritorn\u00f2 verso il porto di Tolone, entrandovi nel febbraio 1798. Al ritorno in patria egli era ormai un grande ammiratore del giovane generale corso, e si entusiasm\u00f2 per i suoi progetti di conquista dell'Oriente.\nLa spedizione in Egitto.\nNominato viceammiraglio nell'aprile dello stesso anno, fu designato al comando delle navi dell'Armata d'Oriente, che dovevano fornire la scorta ai 368 trasporti della spedizione per la conquista dell'Egitto. Innalz\u00f2 la sua insegna sul vascello da 120 cannoni \"L'Orient\", mentre la squadra navale comprendeva 13 vascelli di linea, sei fregate, sei brigantini, ed alcune navi minori. Aveva ai suoi ordini i contrammiragli Pierre Charles Silvestre de Villeneuve (divisionario), Armand Simon-Marie Blanquet du Chayla (divisionario), Denis Decr\u00e8s (comandante delle fregate) e Honor\u00e9-Joseph-Antoine Ganteaume (come capo di stato maggiore). Il convoglio dei trasporti era agli ordini del capitano di vascello Pierre Etienne Dumanoir Le Pelley. La partenza della squadra da Tolone avvenne il 19 maggio 1798, e sulla nave ammiraglia si imbarc\u00f2 lo stesso Bonaparte.\nLa squadra francese arriv\u00f2 a Malta l'8 giugno, conquistando rapidamente l'isola e ponendo fine al centenario dominio dei Cavalieri di San Giovanni. La flotta francese ripart\u00ec quindi per Alessandria d'Egitto, dove arriv\u00f2 il 1\u00ba luglio, due giorni dopo la partenza delle navi inglesi dell'ammiraglio Nelson, che stava disperatamente cercando d'intercettare la squadra francese. Lo sbarco delle truppe fu effettuato rapidamente, nonostante il mare mosso e una costa di difficile accesso.\nPer assicurare la retroguardia del corpo di spedizione, Brueys aveva convenuto con Bonaparte di rimanere sulle coste egiziane fino alla conquista de Il Cairo, avvenuta il 23 luglio. Non avendo ricevuto alcuna notizia in tal proposito, in quanto il corriere che recava la notizia era stato ucciso lungo la strada, egli decise di restare all'ancoraggio nella baia di Aboukir, in quanto il porto di Alessandria era inutilizzabile per i suoi pesanti vascelli di linea. In caso di battaglia decise che avrebbe combattuto all'ancora, e non in navigazione come gli consigliavano i suoi esperti ufficiali Armand Simon-Marie Blanquet du Chayla, imbarcato sul vascello \"Franklin\", e Aristide Aubert du Petit-Thouars. Egli sapeva infatti di non disporre di sufficienti marinai per effettuare le manovre e servire ai cannoni.\nLucido sullo stato della sua flotta fece la sua scelta: restare a combattere, quando i suoi comandanti pi\u00f9 esperti gli consigliavano di recarsi a Corf\u00f9 per preservare le sue navi. In ci\u00f2, probabilmente, influ\u00ec la sua amicizia verso Bonaparte. Purtroppo fu sordo agli avvisi dei suoi subordinati, che lo consigliarono di disporre un servizio di avvistamento al largo, venendo colto di sorpresa, e con parte degli equipaggi a terra. L'unica precauzione che prese fu quella d'installare alcune batterie costiere sull'isolotto di Abukir.\nLa morte nella battaglia di Abukir.\nAlle due del pomeriggio del 1\u00ba agosto 1798 la squadra di Nelson arriv\u00f2 in vista della baia di Aboukir, venendo immediatamente avvistata dai gabbieri del vascello francese \"Heureux\". L'ammiraglio inglese decise di passare con parte della squadra tra l'isolotto di Abukir e i vascelli della squadra francese, ancorati in linea di fila. Le restanti navi sarebbero sfilate dall'altro lato dei vascelli francesi, prendendoli tra due fuochi. Dopo la distruzione di cinque dei vascelli dell'avanguardia francese, si svilupp\u00f2 un violentissimo combattimento attorno alla sua nave ammiraglia, l'imponente vascello a tre ponti da 120 cannoni \"l'Orient\". La nave francese venne attaccata contemporaneamente da cinque navi inglesi. Dapprima leggermente ferito ad una mano, l'ammiraglio Brueys venne colpito da una palla di cannone che gli amput\u00f2 tutte e due le gambe, quasi tagliandolo in due. Egli ordin\u00f2 al chirurgo di mettergli dei lacci emostatici attorno ai moncherini, esclamando \"Un amiral fran\u00e7ais se doit de mourir sur sa dunette\" (un ammiraglio francese ha il dovere di morire sul cassero di poppa).\nFattosi mettere seduto su una poltrona, sul quarto di banco del vascello, continu\u00f2 coraggiosamente a dirigere la battaglia fino a che non mor\u00ec dissanguato. Alle ore 22.00 \"l'Orient\", a causa di un incendio che raggiunse la santabarbara, esplose in un'immensa palla di fuoco. La terrificante esplosione fu udita fino al Il Cairo. Il vascello si inabiss\u00f2 portando con s\u00e9 l'ammiraglio Brueys, il capitano Luc-Julien-Joseph Casabianca, suo figlio dodicenne e quasi mille uomini dell'equipaggio. La battaglia termin\u00f2 con la totale disfatta francese, su 13 vascelli che componevano la squadra francese, dieci erano stati catturati, uno andato distrutto e due fuggiti durante la notte. Da parte francese si registrarono morti, feriti e prigionieri, contro 218 morti e 670 feriti inglesi.\nFu criticato in Francia per essere rimasto all'ancora fino al momento dell'attacco, ma Napoleone replic\u00f2 a tali critiche dicendo \"se in questo disastroso evento ha commesso degli errori, li ha espiati con la sua morte gloriosa\". Scaric\u00f2 invece la colpa sul contrammiraglio Du Chayla. Il 18 agosto 1798 scrisse alla vedova: \"Madame, votre mari a \u00e9t\u00e9 tu\u00e9 par un coup de canon, en combattant vaillamment \u00e0 son bord; il est mort sans souffrir et de la mort la plus douce, le plus envi\u00e9e par les militaires. Je sens terriblement votre douleur. (...) Vous leur (vos enfants) parlerez de leur p\u00e8re, de votre douleur, de la perte qu'eux et la R\u00e9publique ont faite. Mais, apr\u00e8s vous \u00eatre rattach\u00e9e au monde par l'amour filial et maternel, appr\u00e9ciez pour quelque chose l'amiti\u00e9 et l'int\u00e9r\u00eat que je prendrai toujours \u00e0 la femme de mon ami. (...)\". Il suo nome figura sull'Arco di trionfo di Parigi (pilone sud, 23\u00aa colonna).\nNel maggio 1857 la vedova di Brueys offr\u00ec alla citt\u00e0 natale del marito di erigere un monumento in sua memoria. L'inaugurazione ufficiale avvenne il 20 ottobre 1861. Durante la seconda guerra mondiale, nel corso del 1942, un ordine prefettizio che prevedeva la requisizione di tutti i materiali non ferrosi port\u00f2 alla sua distruzione. La statua venne smontata e portata presso gli stabilimenti Valette et Rouanet di B\u00e9ziers, dove rimase quindici giorni prima di venire fusa, affinch\u00e9 la citt\u00e0 potesse farne realizzare a proprie spese una copia. La faccia principale del piedistallo con l'iscrizione commemorativa \u00e8 ora posta sulla scalinata monumentale di rue de l'Ev\u00each\u00e9, a Uz\u00e8s.\nLa sua vedova, Marie Anne Aubin de Bellevue de Brueys, mor\u00ec a Saint-Chaptes all'et\u00e0 di 92 anni, il 26 marzo 1859, lasciando come erede il barone de Fontar\u00e8che pronipote dell'ammiraglio suo marito. Venne sepolta nel cimitero monumentale di Per\u00e9-Lachaise."}
{"id": "147045", "revid": "1534511", "url": "https://it.wikipedia.org/wiki?curid=147045", "title": "GIMPS", "text": "GIMPS \u00e8 l'acronimo di Great Internet Mersenne Prime Search (\"Grande ricerca su Internet dei numeri primi di Mersenne\") ed \u00e8 un progetto di calcolo distribuito con lo scopo di ricercare numeri primi di Mersenne, ovvero numeri primi nella forma formula_1, dove \"p\" \u00e8 a sua volta un numero primo.\nSi pu\u00f2 dimostrare facilmente, infatti, che se formula_1 \u00e8 un numero primo, allora lo \u00e8 anche \"p\" (mentre l'implicazione inversa non \u00e8 vera).\nIl progetto \u00e8 stato creato nel 1996 da George Woltman e ha la sua base operativa ad Orlando, Florida (U.S.A.).\nIl G.I.M.P.S. utilizza la potenza di calcolo dei computer di molti volontari in tutto il mondo che utilizzano un programma ottimizzato per la verifica della primalit\u00e0 di un numero di Mersenne.\nSuccessi del G.I.M.P.S..\nFinora il G.I.M.P.S. ha scoperto 17 numeri primi di Mersenne, portando cos\u00ec a 51 il totale dei numeri primi di Mersenne noti.\nI numeri trovati sono riportati in tabella in ordine di scoperta e non di grandezza e sono scritti nella forma M\"p\", ove \"p\" \u00e8 l'esponente.\nM82589933 ha cifre e a luglio 2020 \u00e8 il pi\u00f9 grande numero primo conosciuto.\nSoftware.\nIl software del progetto \u00e8 disponibile in versioni precompilate dedicate per FreeBSD, Linux, macOS e Microsoft Windows, il pi\u00f9 famoso prende il nome di Prime95 (molto usato anche per bench di stabilit\u00e0 per pc). Il progetto sviluppa circa 733.068 TeraFLOPS a ottobre 2019.\nServer.\nIl sofisticato server che assegna e memorizza tutti i dati provenienti dalle varie CPU di volontari sparsi per tutto il mondo ha il nome di PrimeNet v5.0; la versione precedente di tale server con cui ha avuto inizio l'intero progetto prendeva il nome di PrimeNet v4.0.\nTeam.\nI team in GIMPS sono gruppi di pi\u00f9 persone volontarie che si associano in quanto accomunate da stessi ideali o perch\u00e9 provenienti da una stessa regione geografica.\nOgni utente \u00e8 libero di iscriversi o meno a un qualsiasi gruppo, anche se appartiene a regioni geografiche diverse.\nTra i vari team nasce una sorta di sfida e quotidianamente vengono stilate vere e proprie classifiche elencate in ordine di calcolo sviluppato (l'unit\u00e0 di comparazione \u00e8 il GHz/day)."}
{"id": "147046", "revid": "1534511", "url": "https://it.wikipedia.org/wiki?curid=147046", "title": "Intrusion detection system", "text": "Nella sicurezza informatica l'Intrusion Detection System o IDS \u00e8 un dispositivo software o hardware (o a volte la combinazione di entrambi, sotto forma di sistemi stand-alone pre-installati e pre-configurati) utilizzato per identificare accessi non autorizzati ai computer o alle reti locali. Le intrusioni rilevate possono essere quelle prodotte da cracker esperti, da tool automatici o da utenti inesperti che utilizzano programmi semiautomatici.\nDescrizione.\nGli IDS vengono utilizzati per rilevare tutti gli attacchi alle reti informatiche e ai computer. Questi attacchi includono gli attacchi alle reti informatiche tramite lo sfruttamento di un servizio vulnerabile, attacchi attraverso l'invio di dati malformati e applicazioni malevole, tentativi di accesso agli host tramite innalzamento illecito dei privilegi degli utenti, accessi non autorizzati a computer e file, e i classici programmi malevoli come virus, trojan e worm.\nUn IDS \u00e8 composto da quattro componenti: \nUn IDS consiste quindi in un insieme di tecniche e metodi realizzati ad-hoc per rilevare pacchetti dati sospetti a livello di rete, di trasporto o di applicazione.\nDue sono le categorie base: sistemi basati sulle firme (\"signature\") e sistemi basati sulle anomalie (\"anomaly\"). La tecnica basata sulle firme \u00e8 in qualche modo analoga a quella per il rilevamento dei virus, che permette di bloccare file infetti e si tratta della tecnica pi\u00f9 utilizzata. I sistemi basati sul rilevamento delle anomalie utilizzano un insieme di regole che permettono di distinguere ci\u00f2 che \u00e8 \"normale\" da ci\u00f2 che \u00e8 \"anormale\". \n\u00c8 importante sapere che un IDS non pu\u00f2 bloccare o filtrare i pacchetti in ingresso ed in uscita, n\u00e9 tanto meno pu\u00f2 modificarli. Un IDS pu\u00f2 essere paragonato ad un antifurto mentre il firewall alla porta blindata. L'IDS non cerca di bloccare le eventuali intrusioni, cosa che spetta al firewall, ma cerca di rilevarle laddove si verifichino.\nLe attivit\u00e0 e i campi di applicazione di un Intrusion Detection System sono vari, al punto che spesso vengono gestiti da diversi software, che nel loro insieme provvedono ad accorgersi dei tentativi di attacco o scansione di un sistema, prevedere meccanismi di notifica e reazione secondo eventi anche proattivi in grado di bloccare sul nascere le comunicazioni con IP da cui arrivano pacchetti ostili.\nI meccanismi di individuazione di attivit\u00e0 sospette sono diversi, ma generalmente si concentrano su:\nIndividuazioni violazioni e anomalie.\nLe tecniche di rilevamento intrusione possono essere divise in \"misuse detection\", che usano pattern di attacchi ben conosciuti o di punti deboli del sistema per identificare le intrusioni, ed in \"anomaly detection\", che cercano di determinare una possibile deviazione dai pattern stabiliti di utilizzazione normale del sistema. Un \"misuse detection system\", conosciuto anche come \"signature based intrusion detection system\", identifica le intrusioni ricercando pattern nel traffico di rete o nei dati generati dalle applicazioni. \nQuesti sistemi codificano e confrontano una serie di segni caratteristici (\"signature action\") dei vari tipi di scenari di intrusione conosciute. Queste caratteristiche possono essere, ad esempio, i cambi di propriet\u00e0 di un file, determinate stringhe di caratteri inviate ad un server e cos\u00ec via. I principali svantaggi di tali sistemi sono che i pattern di intrusione conosciuti richiedono normalmente di essere inseriti manualmente nel sistema, ma il loro svantaggio \u00e8 soprattutto di non essere in grado di rilevare qualsiasi futuro (quindi sconosciuto) tipo di intrusione se esso non \u00e8 presente nel sistema. Il grande beneficio che invece hanno \u00e8 quello di generare un numero relativamente basso di falsi positivi e di essere adeguatamente affidabili e veloci. \nPer ovviare al problema delle mutazioni sono nati gli \"anomaly based intrusion detection system\", che analizzano il funzionamento del sistema alla ricerca di anomalie. Questi sistemi fanno uso di profili (\"pattern\") dell'utilizzo normale del sistema ricavati da misure statistiche ed euristiche sulle caratteristiche dello stesso, per esempio, la cpu utilizzata e le attivit\u00e0 di i/o di un particolare utente o programma. Le anomalie vengono analizzate e il sistema cerca di definire se sono pericolose per l'integrit\u00e0 del sistema. Spesso questi sistemi sono basati su tecnologie derivate dall'intelligenza artificiale in modo da poter imparare dai propri errori e da non risegnalare anomalie gi\u00e0 identificate come non maligne.\nQuesti sistemi hanno una serie di regole che definiscono lo stato normale del sistema. Queste regole definiscono caratteristiche come il carico di rete, il tipo di protocolli di rete utilizzati, i servizi attivi, il tipo di pacchetti e altro. Tali regole vengono utilizzate per identificare le anomalie che vengono passate all'analizzatore che ne stabilisce la pericolosit\u00e0. Le maggiori problematiche legate a tali sistemi sono principalmente legate alla selezione delle caratteristiche del sistema da adottare, queste possono variare enormemente a seconda dei vari ambienti di calcolo; inoltre alcune intrusioni possono essere soltanto rilevate studiando le relazioni che intercorrono tra gli eventi perch\u00e9 l'evento singolo potrebbe rientrare correttamente nei profili.\nAnalisi della rete o degli host.\nGli IDS si possono suddividere anche a seconda di cosa analizzano: esistono gli IDS che analizzano le reti locali, quelli che analizzano gli Host e gli IDS ibridi che analizzano la rete e gli Host. \nTipologia.\nSistemi passivi e sistemi attivi.\nGli IDS si suddividono in due ulteriori categorie, gli IDS passivi e degli IDS attivi. I primi IDS quando rilevano una violazione della sicurezza informatica provvedono a notificarla all'operatore tramite la console ed eventualmente gli inviano una email. Gli IDS attivi oltre a notificare all'operatore una violazione della sicurezza provvedono a prendere delle opportune contromisure per eliminare o comunque isolare la violazione informatica.\nNei sistemi attivi l'eliminazione della violazione si ottiene usualmente riprogrammando la lista di controllo degli accessi del firewall in modo da impedire l'accesso agli indirizzi responsabili dell'attacco. Questo tipo di IDS va accuratamente programmato dato che una falsa identificazione potrebbe bloccare un utente autorizzato.\nIl firewall non \u00e8 in grado di bloccare violazioni della sicurezza che avvengono dall'interno della rete locale. A questo scopo sono stati sviluppati gli \"Intrusion prevention system\". Questi componenti contengono delle liste programmate dall'IDS che vengono utilizzate per decidere se un programma deve essere mandato in esecuzione o no. Questi componenti impediscono a worms o virus di diffondersi nei vari computer dato che il componente ne impedisce l'attivazione.\nIDS basati su regole.\nSono sistemi che sfruttano database, librerie e firme di attacco (o signature) per rilevare le intrusioni. Quando il traffico di rete oppure un'attivit\u00e0 di rete corrisponde a una regola ben nota all'ids, questi segnala il tentativo di intrusione. Il limite principale \u00e8 che l'affidabilit\u00e0 di tale strumento dipende interamente dalla tempestivit\u00e0 con cui il database degli attacchi viene aggiornato.\nGli IDS basati sulle regole funzionano in due modalit\u00e0: una preventiva e una reattiva e sono due modalit\u00e0 che cambiano la tempistica di azione e la possibilit\u00e0 di interazione.\nIl primo approccio, di tipo reattivo, permette di completare alla perfezione la procedura di logging: il sistema avverte che si \u00e8 verificato un attacco, anche se \u00e8 trascorso qualche minuto dall'evento, provvedendo a notificarlo all'operatore tramite la console o inviando una e-mail. Diversamente l'approccio preventivo risponde in tempo reale all'attacco in corso consentendo di rintracciare la sua origine. Oltre ad avvisare all'amministratore la violazione, \u00e8 in grado di prendere delle contromisure per eliminare, o comunque isolare, la violazione.\nQuesti due metodi hanno il grande problema di generare falsi positivi (attivit\u00e0 anomale che non sono intrusive, ma che vengono segnalate come tali) e falsi negativi (tutte le attivit\u00e0 che sono anomale e che non vengono rilevate e segnalate). L'uso di un solo metodo non pu\u00f2 offrire una totale sicurezza; la situazione pi\u00f9 grave si presenta nel caso dei falsi negativi, poich\u00e9 pu\u00f2 compromettere gravemente la sicurezza del sistema, ma anche un'eccessiva presenza di falsi positivi pu\u00f2 portare a un'impossibilit\u00e0 di utilizzo del computer per un eccesso di avvisi di intrusione infondati.\nIDS applicativi.\nL'\"application security\" \u00e8 diversa dalla sicurezza di rete e degli host. Le applicazioni possono cambiare, ma l'obbiettivo di chi attacca \u00e8 sempre lo stesso: accedere a un database. La maggior parte degli IDS applicativi hanno tre componenti: il primo \u00e8 un \"sensore\" network-based o basato su host: un sensore di rete \u00e8 collegato alla porta di analisi di uno switch, configurata per analizzare tutto il traffico di un database. Un sensore host \u00e8 invece installato direttamente sul server applicativo. I sensori raccolgono le transazioni in SQL, le interpretano e determinano se il traffico esaminato deve generare un allarme. Se \u00e8 cos\u00ec l'allarme viene passato al secondo componente strutturale: il \"console server\". Questo server memorizza gli eventi registrati dai sensori ed \u00e8 il nodo centrale per le operazioni legate alla loro gestione, come la definizione della policy e gli aggiornamenti. Il terzo ed ultimo componente \u00e8 un semplice \"web server\" dal quale gli amministratori possono modificare le configurazioni dell'IDS, monitorare gli eventi in tempo reale e produrre report."}
{"id": "147050", "revid": "35691018", "url": "https://it.wikipedia.org/wiki?curid=147050", "title": "Email", "text": ""}
{"id": "147053", "revid": "1718925", "url": "https://it.wikipedia.org/wiki?curid=147053", "title": "Aggettivo", "text": "Laggettivo \u00e8 una parte del discorso. Serve a modificare semanticamente un'altra parte del discorso (perlopi\u00f9 un sostantivo), con cui si rapporta sintatticamente e, nella maggior parte dei casi, ha una concordanza.\nCaratteristiche generali.\nNelle lingue flessive, quasi tutti gli aggettivi sono parole variabili: sono cio\u00e8 dotate di flessione nel genere e nel numero (esempi in lingua italiana: \"alto\", \"alta\", \"alti\", \"alte\") o solo nel numero (esempi in lingua italiana: \"grande\", \"grandi\") e talvolta anche nel caso (se la lingua ha la flessione dei casi) del nome corrispondente.\nAnticamente, gli aggettivi e i sostantivi (o nomi) venivano classificati insieme: si riteneva infatti che i \"nomi sostantivi\" rinviassero ad una sostanza, un ente animato o inanimato, e che i \"nomi aggettivi\" si aggiungessero al primo (\"aggiungere\" in latino \u00e8 \"ad\u012dcere\", da cui \"adiect\u012bvum\", \"aggiuntivo\") per determinarlo in qualche modo. L'affinit\u00e0 tra sostantivi e aggettivi risulta evidente anche considerando che i primi possono essere usati come aggettivi, mentre i secondi possono sostantivarsi.\nL'aggettivo, in rapporto al nome, pu\u00f2 avere due funzioni: \nClassificazione.\nGli aggettivi vengono tradizionalmente divisi in due classi:\nGli aggettivi qualificativi esprimono una specifica qualit\u00e0 del nome cui corrispondono: aspetto, colore, forma, grandezza, ma anche qualit\u00e0 morali o intellettuali. I determinativi rinviano piuttosto a nozioni quali quelle di appartenenza o di quantit\u00e0 (definita o meno) o, ancora, hanno funzione deittica.\nI qualificativi sono una lista \"aperta\", cio\u00e8 indefinitamente dilatabile, secondo il principio della produttivit\u00e0 delle lingue, mentre i determinativi sono una lista \"chiusa\".\nL'inserimento tra gli \"aggettivi\" di alcune di queste categorie \u00e8 per molti versi convenzionale, in quanto numerali, indefiniti e interrogativi hanno diverse caratteristiche proprie che, in linguistica generale, ne fanno delle categorie distinte dall'aggettivo. Per esempio, in italiano tendono a porsi sempre prima del nome (come i determinanti). Se preceduto da un articolo determinativo l'aggettivo diventa sostantivo (definito aggettivo sostantivato), ad esempio: \"l'inconscio\", \"il bello\".\nNel tempo, gli studiosi hanno finito per distinguere dai qualificativi una categoria di aggettivi denominali detti aggettivi relazionali. Piuttosto che qualificare il nome (come i qualificativi), gli aggettivi relazionali indicano una relazione tra il nome che determinano (N1) e un altro nome da cui sono derivati e che traspongono (N2). Ad esempio: dal sintagma nominale \"serata di musica\" deriva \"serata musicale\". Gli aggettivi relazionali hanno varie propriet\u00e0 che li distinguono dai qualificativi: in particolare, mentre i qualificativi caratterizzano i nomi secondo una prospettiva soggettiva (giudico una ragazza \"solare\"), i relazionali individuano un rapporto tra N1 e N2 di natura estrinseca e oggettiva (\"calore solare\").\nAttributo.\nL'attributo \u00e8 un elemento aggettivale del discorso (un aggettivo o un participio usato come aggettivo) che determina un sostantivo, da cui dipende sintatticamente.\nPosizione dell'aggettivo.\nLa posizione dell'aggettivo caratterizza le diverse lingue:\nIn latino, esso precede il nome cui \u00e8 collegato se \u00e8 un suo epiteto:\nLo segue, invece, se opera in funzione di attributo:\nIn inglese, sloveno e in tedesco, l'aggettivo precede il nome cui \u00e8 collegato:\nIn francese, tende a collocarsi dopo il nome che determina, il quale funziona cos\u00ec da testa del sintagma:\nL'aggettivo nella grammatica italiana.\nNella grammatica italiana, l'aggettivo qualificativo, come indica il nome, specifica la qualit\u00e0 di un nome, un pronome o un intero sintagma. Costituisce il nucleo del sintagma aggettivale.\nPer quanto riguarda le forme al plurale, l'aggettivo segue le regole del plurale dei sostantivi nella lingua italiana, anche se con minore variet\u00e0 di forme."}
{"id": "147055", "revid": "125597902", "url": "https://it.wikipedia.org/wiki?curid=147055", "title": "Ananas", "text": "Ananas \u00e8 un genere di piante appartenente alla famiglia Bromeliaceae.\n\u00c8 conosciuto soprattutto per la specie coltivata \"Ananas comosus\". La parola \"xanananas\" deriva dal nome del frutto nella lingua degli \"indios\" Guaran\u00ed.\nDistribuzione.\nIl genere \u00e8 originario del Sud America. Fu portato nelle isole caraibiche dagli indi Caribi, ed a Guadalupa venne visto per la prima volta nel 1493 da Cristoforo Colombo anche se in realt\u00e0 frutti somiglianti ad ananas appaiono in alcuni mosaici romani e in una statuetta, il che fa supporre che fossero gi\u00e0 conosciuti nell'antichit\u00e0. Venne poi portato in Europa e da qui distribuito nelle isole del Pacifico dagli spagnoli e dagli inglesi. Piantagioni commerciali si trovano nelle Hawaii, nelle Filippine, nell'Asia sud-orientale, in America Latina, in Florida e a Cuba. Oggi \u00e8 uno dei frutti pi\u00f9 conosciuti.\nDescrizione.\nGli ananas sono frutti curiosi, perch\u00e9 dal punto di vista botanico sono infruttescenze.\nLe foglie coriacee sono lunghe, lanceolate e con un margine seghettato, e sono riunite in grandi rosette. L'infiorescenza fuoriesce dal centro della rosetta, i singoli fiori sono compatti su di uno stelo breve e robusto. Ogni fiore possiede un proprio sepalo; i sepali diventano carnosi e succosi e si sviluppano nel frutto, coronato da una rosetta di brattee. Una pianta di ananas produce un singolo frutto ogni 18 mesi.\nLa caratteristica di questo frutto \u00e8 la polpa di colore giallo, rivestita da una scorza marrone, formata da placchette fuse tra loro. Il frutto contiene un enzima proteolitico: la bromelina, sostanza antinfiammatoria.\nL'ananas contiene poche calorie (40 calorie ogni 100g). A quello in scatola viene aggiunto dello zucchero per evitare la formazione del botulino, per cui \u00e8 pi\u00f9 calorico.\nDalle foglie si ricava una fibra utilizzata per produrre corde e tessuti.\nSi utilizza l'estratto secco poich\u00e9 favorisce i processi digestivi e pu\u00f2 migliorare la cosiddetta cellulite a \"buccia di arancia\".\nTassonomia.\nIl genere comprende le seguenti specie:\nPropriet\u00e0.\nL'ananas ha un effetto diuretico: combatte la ritenzione dei liquidi ed \u00e8 un buon digestivo e possiede un'azione antinfiammatoria sui tessuti molli. Viene usato nelle terapie contro la cellulite.\nIn cucina viene usato sia per la preparazione di secondi piatti, come il pollo in agrodolce, sia per la preparazione di dolci.\nNelle analisi diagnostiche il succo di ananas (assunto per via orale) \u00e8 utilizzato in radiologia come mezzo di contrasto per gli esami di \"colangiografia in risonanza magnetica\" al posto di alcune costose sostanze di sintesi. Studi scientifici pubblicati a partire dal 2004, verificati nel 2007 e 2012 hanno dimostrato l'efficacia del succo dal punto di vista tecnico medicale.\nL'esperienza pratica del Policlinico Sant'Orsola di Bologna, dove il succo d'ananas \u00e8 stato utilizzato continuativamente per due anni, ha altres\u00ec evidenziato ottimi risultati sia dal punto di vista dei pazienti che dal punto di vista della spesa.\nInfatti il succo risulta molto pi\u00f9 gradevole del farmaco che veniva utilizzato in precedenza e in tema di revisione della spesa pubblica \u00e8 stato possibile risparmiare nel 2014 circa , contenendo la spesa a poche centinaia di euro all'anno per l'acquisto del succo.\nL'ananas nelle arti.\nAl Museo Nazionale Romano di Roma, presso la sede di Palazzo Massimo alle Terme, al terzo piano \u00e8 conservato un pavimento a mosaico di epoca romana la cui datazione \u00e8 collocabile fra il I secolo a.C. ed il I secolo d.C. Vi \u00e8 raffigurato un cesto di frutta, tra cui spicca una figura dalle forti somiglianze con l'ananas, con il tipico colore, la caratteristica infiorescenza a spiga e le scaglie. Ad incuriosire \u00e8 proprio la possibile presenza di un frutto originario dell'America tropicale, giunto in Europa solo dopo i viaggi di Cristoforo Colombo. Un'interpretazione pi\u00f9 plausibile \u00e8 che l'autore abbia voluto raffigurare una pigna con un ciuffo di aghi di pino."}
{"id": "147057", "revid": "767487", "url": "https://it.wikipedia.org/wiki?curid=147057", "title": "Testimone a rischio", "text": "Testimone a rischio \u00e8 un film drammatico del 1997 diretto da Pasquale Pozzessere, che narra la vicenda di Pietro Nava, interpretato da un premiato Fabrizio Bentivoglio, testimone oculare dell'omicidio del giudice Rosario Livatino.\nTrama.\nNava, un rappresentante di sistemi di sicurezza, rese subito testimonianza alla polizia di quanto visto il 21 settembre 1990 sulla superstrada Canicatt\u00ec-Agrigento. All'epoca non esisteva ancora in Italia la disciplina di programmi di protezione per i testimoni a rischio. Il film si incentra su come la vita di un onesto cittadino si trasformi completamente, in seguito al fatto, in un assurdo destino di isolamento anche e soprattutto in ragione della debole protezione offerta dallo Stato.\nProduzione.\nSceneggiatura.\nL'autore della sceneggiatura Pietro Calderoni era stato anche l'autore del libro \"L'avventura di un uomo tranquillo\" a cui il film \u00e8 ispirato."}
{"id": "147058", "revid": "767487", "url": "https://it.wikipedia.org/wiki?curid=147058", "title": "In nome della legge", "text": "In nome della legge \u00e8 un film del 1949 diretto da Pietro Germi.\n\u00c8 tratto dal romanzo autobiografico \"Piccola pretura\" del magistrato Giuseppe Guido Lo Schiavo ed \u00e8 stato girato nella cittadina di Sciacca, in provincia di Agrigento. Il film risult\u00f2 vincitore di tre Nastri d'argento, fra cui uno speciale al regista.\nTrama.\nGuido Schiavi, un giovane magistrato di Palermo, viene inviato come pretore a Capodarso (che corrisponde nella realt\u00e0 a Barrafranca, in provincia di Enna) e, per amore della giustizia e della legalit\u00e0, si trova costretto a combattere contro varie ingiustizie sociali. Il suo zelo lo porter\u00e0 a scontrarsi con un notabile, il barone Lo Vasto e contro la mafia, rappresentata dal massaro Turi Passalacqua e dai suoi uomini. Tutto ci\u00f2 contornato da una realt\u00e0 omertosa e fortemente diffidente che non fa che ostacolare il suo lavoro. Solo contro tutti, appoggiato unicamente da Grif\u00f2, il maresciallo della locale stazione dei carabinieri, e dal giovane amico Paolino (la cui barbara uccisione lo convincer\u00e0 a rinunciare alle dimissioni appena presentate), condurr\u00e0 fino alla fine la sua battaglia che consiste non solo nell'applicare la legge ma anche nell'insegnarne il valore.\nCritica.\nPer il \"Dizionario Mereghetti\" si tratta di \u00abun'opera accattivante nella sua spettacolarit\u00e0 ma molto ambigua dal punto di vista ideologico\u00bb.\nPer il \"Dizionario Morandini\" \u00e8 un \u00abvigoroso, qua e l\u00e0 affascinante film d'azione anche se sociologicamente poco attendibile\u00bb, anticipatore del cinema civile degli anni sessanta e \u00abprimo western del cinema italiano postbellico\u00bb. Per Emiliano Morreale \u00e8 inoltre il primo film del cinema italiano a parlare esplicitamente di mafia nel dopoguerra.\nUn western italiano.\nAll'uscita, com'era accaduto per il precedente \"Giovent\u00f9 perduta\", il confronto critico sul film di Germi s'incentr\u00f2 sulla sua pi\u00f9 o meno convinta adesione al \"programma ideologico ed estetico del neorealismo\". Vi fu cos\u00ec chi lo critic\u00f2 per il cedimento alle \"convenzioni dello spettacolo cinematografico\", e chi lo defin\u00ec il film \"... pi\u00f9 giusto, pi\u00f9 organizzato di questi anni... [non avendo mai permesso] che l'inchiesta, la questione morale, il reportage prevalessero sul racconto.\"\nIn particolare da parte dei secondi, si sottolinearono \"i punti di contatto\" del film verso il western. Nella sua monografia su Pietro Germi, Mario Sesti individua in \"Sfida infernale\" di John Ford \"il riferimento pi\u00f9 probabile del genere originario: nella recitazione di Girotti (che sembra proprio rifare Henry Fonda negli sguardi fissi e muti, quasi ipnotici, con i quali sfida i suoi nemici nel bar tabacchi) e nell'uso scenografico di una comunit\u00e0 e del suo villaggio, isolati dalla natura e dal deserto, che \u00e8 assai vicino al modello scenografico della Tombstone di John Ford.\" Ma continui sono i riferimenti; dall'arrivo del pretore nella stanzioncina deserta, \"degna di Yuma o di Hadleyville\", ai \"mafiosi a cavallo che si stagliano contro cieli siciliani sulle alture, come le trib\u00f9 indiane\" dei film di Anthony Mann.\nIl finale.\nL'\"ambiguit\u00e0\" di un finale in cui il pretore stringe un patto di lealt\u00e0 con la banda del mafioso Passalacqua, \"... di una concezione romantica e, certo, discutibile del fenomeno mafioso\" furono sottolineate da diverse parti, per quanto questi caratteri nel film fossero meno marcati che nel romanzo di Giuseppe Guido Lo Schiavo da cui era stato tratto il soggetto. Anche Leonardo Sciascia rimprover\u00f2 al regista di aver ricavato un film da un testo che accreditava un'immagine della mafia ispirata da una profonda vocazione alla giustizia.\nCommento di Buscetta.\nUn commento d'eccezione lo offre l'ex mafioso Tommaso Buscetta, che nel libro-intervista \"Addio Cosa Nostra\" (1993) scritto con il sociologo Pino Arlacchi, ricorda come Giovanni Falcone, negli interrogatori, gli trasmettesse \"la calma, la forza tranquilla della giustizia che lui rappresentava e che una volta, trent'anni prima, avevo intravisto nel personaggio del film di Pietro Germi, In nome della legge. Il protagonista era un giovane pretore che riusciva a piegare, dopo una lotta difficile, la legge della mafia a quella dello Stato. [...] La storia mi era piaciuta molto ed ero stato per questo molto criticato dai miei amici mafiosi, i quali disapprovavano il finale della pellicola. Secondo loro, il comportamento di Passalacqua era indegno di un uomo d'onore.\"\nDistribuzione.\nIl film \u00e8 stato distribuito nelle sale cinematografiche italiane il 13 marzo del 1949.\nIncassi.\nNella stagione 1948-49, il film incass\u00f2 401 milioni di lire dell'epoca, classificandosi dunque al terzo posto per le maggiori entrate, dopo il kolossal \"Fabiola\" di Alessandro Blasetti ed il feuilleton \"strappalacrime\" \"La sepolta viva\" di Guido Brignone."}
{"id": "147059", "revid": "96383", "url": "https://it.wikipedia.org/wiki?curid=147059", "title": "Intrusion prevention system", "text": "In informatica gli Intrusion prevention systems (IPS) (conosciuti anche come intrusion detection and prevention systems (IDPS)), sono dei componenti software attivi sviluppati per incrementare la sicurezza informatica di un sistema informatico, individuando, registrando le informazioni relative e tentando di segnalare e bloccare le attivit\u00e0 dannose.\nRappresentano un'estensione degli strumenti di intrusion detection system (IDS) perch\u00e9 entrambi controllano il traffico e le attivit\u00e0 di sistema per identificare l'esecuzione di codice non previsto, ma a differenza di quest'ultimi, gli IPS sono posizionati inline e sono abilitati a prevenire e bloccare le intrusioni identificate. Pi\u00f9 specificamente, IPS pu\u00f2 eseguire alcune azioni come mandare un allarme, eliminare pacchetti malevoli, resettare le connessioni e/o bloccare il traffico da un indirizzo IP attaccante. IPS pu\u00f2 anche correggere gli errori CRC (Cyclic redundancy check), deframmentare pacchetti, evitare problemi di sequenza TCP e ripulire i livelli di trasporto e rete da opzioni indesiderate.\nStoria.\nL\"'Intrusion prevention system\" venne inventato da \"One Secure\", in seguito acquistato da \"NetScreen Technologies\" che venne a sua volta acquisita da Juniper Networks nel 2004.\nDescrizione.\nGli Intrusion prevention system sono basati su una lista di controllo degli accessi simile a quella utilizzata da un firewall, con la differenza che quest'ultimo lavora a livello di trasporto e di rete su porte e indirizzi IP mentre questa tecnologia lavora a livello applicativo su programmi/servizi e utenti.\nL'Intrusion prevention system evita dunque l'attivazione di programmi potenzialmente malevoli.\nClassificazione.\nPossono essere classificati in 4 tipologie:\nMetodi di rilevazione.\nLa maggior parte dei sistemi IPS utilizza uno dei tre metodi di rilevamento:"}
{"id": "147060", "revid": "1305772", "url": "https://it.wikipedia.org/wiki?curid=147060", "title": "Slide", "text": ""}
{"id": "147062", "revid": "1305772", "url": "https://it.wikipedia.org/wiki?curid=147062", "title": "Continuum", "text": ""}
{"id": "147063", "revid": "1305772", "url": "https://it.wikipedia.org/wiki?curid=147063", "title": "Lichtenberg (Berlino)", "text": "Lichtenberg (talvolta \"Alt-Lichtenberg\") \u00e8 un quartiere (\"Ortsteil\") di Berlino. Amministrativamente, appartiene all'omonimo distretto (\"Bezirk\").\nPosizione.\nLichtenberg si trova nella zona orientale della citt\u00e0. Procedendo da nord in senso orario, confina con i quartieri di Alt-Hohensch\u00f6nhausen, Marzahn, Friedrichsfelde, Rummelsburg, Friedrichshain e Fennpfuhl.\nStoria.\nLichtenberg si sviluppa attorno al 1230, nel corso della colonizzazione tedesca del territorio del Barnim. Il primo documento in cui viene citato risale al 1288.\nIl quartiere, che fino alla met\u00e0 del XIX secolo, contava su alcune centinaia di residenti, ebbe un forte incremento demografico a cavallo fra il XIX e il XX secolo.\nIl 1\u00ba aprile 1908 divenne una citt\u00e0 extracircondariale (prima apparteneva al circondario del Niederbarnim).\nNel 1912, con l'annessione del comune rurale di Boxhagen-Rummelsburg, prese il nome ufficiale di \"Berlin-Lichtenberg\".\nNel 1920 Lichtenberg fu inglobata nella \"Grande Berlino\", entrando a far parte dell'omonimo distretto (\"Bezirk\")."}
{"id": "147064", "revid": "110157", "url": "https://it.wikipedia.org/wiki?curid=147064", "title": "Distretto di Marzahn-Hellersdorf", "text": "Il distretto di Marzahn-Hellersdorf \u00e8 il decimo distretto (\"Bezirk\") di Berlino.\nAmministrazione.\nL'amministrazione distrettuale ha sede al \"Rathaus Hellersdorf\", nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Dagmar Pohle, della PDS.\nSuddivisione amministrativa.\nMarzahn-Hellersdorf \u00e8 diviso in 5 quartieri (\"Ortsteil\"):\nGemellaggi.\nIl distretto di Marzahn-Hellersdorf \u00e8 gemellato con:"}
{"id": "147076", "revid": "125875800", "url": "https://it.wikipedia.org/wiki?curid=147076", "title": "Boeing", "text": "Boeing ( ) \u00e8 un'industria aeronautica statunitense produttrice di velivoli per uso sia civile, sia militare. Fondata a Seattle nel 1916, nel 1997 inglob\u00f2 la sua principale concorrente, McDonnell Douglas e a livello produttivo \u00e8 il secondo costruttore al mondo nel ramo dell'aviazione civile, nonch\u00e9 il secondo maggior appaltatore del governo degli Stati Uniti.\nStoria.\nLa Boeing venne fondata il 15 luglio 1916 da William Boeing e George Conrad Westervelt, un ingegnere della marina degli Stati Uniti. Prese il nome di B&amp;W, dalle loro iniziali. Poco dopo il nome venne cambiato in Pacific Aero Products e, nel 1917, in Boeing Airplane Company.\nNel 1927 Boeing cre\u00f2 una compagnia aerea, la \"Boeing Air Transport\" (BAT). L'anno seguente BAT e Boeing Airplane Company si fusero dando vita ad un'unica azienda.\nNel 1934 fu proibito per legge di essere sia costruttore, sia linea aerea, cos\u00ec la compagnia venne smembrata in tre pi\u00f9 piccole aziende: Boeing Airplane Company, United Airlines e United Aircraft and Transport Corporation, precursore di United Technologies.\nPoco dopo, grazie ad un accordo con la Pan American World Airways, venne progettato e costruito un idrovolante civile transoceanico, il Clipper, che vol\u00f2 per la prima volta nel 1938. Divenne il pi\u00f9 grosso aereo civile dell'epoca, in grado di trasportare 90 passeggeri nei voli diurni e 40 in quelli notturni. L'anno successivo, venne inaugurato il primo servizio regolare di linea tra Stati Uniti e Regno Unito. Da quel momento, la Pan American vol\u00f2 con il Clipper in tutto il mondo.\nNel 1938, la Boeing complet\u00f2 lo Stratoliner, primo aereo con cabina pressurizzata e in grado di raggiungere 20.000 piedi (6.600\u00a0m), cio\u00e8 oltre molti disturbi meteo.\nDurante la seconda guerra mondiale, la Boeing costru\u00ec un gran numero di bombardieri, tra cui il B-17 Flying Fortress e il B-29 Superfortress. Molti dipendenti erano donne i cui mariti erano in guerra. Nel marzo 1944, la produzione tocc\u00f2 il picco di 340 aerei al mese. Per prevenire attacchi aerei, gli stabilimenti vennero ricoperti di fogliame per essere il meno visibili possibile.\nDopo la guerra gli ordini di aerei militari crollarono e 70.000 persone persero il lavoro. La compagnia punt\u00f2 ad una veloce riconversione, grazie alla vendita del Boeing 377 Stratocruiser, un lussuoso aereo di linea quadrimotore sviluppato da un progetto militare (il B-29).\nDurante gli anni cinquanta la tecnologia segn\u00f2 passi da gigante che permisero la costruzione di prodotti totalmente diversi dai precedenti. Un esempio sono i missili guidati a corto raggio. Nel momento in cui la Guerra Fredda stava per nascere, la Boeing, partendo dai missili a corto raggio, svilupp\u00f2 anche missili intercontinentali.\nAnni cinquanta.\nIl 22 aprile 1952, inizi\u00f2 lo sviluppo del 707, il primo jet di linea statunitense, che effettu\u00f2 il suo primo volo il 15 luglio del 1954, e fu consegnato per la prima volta alla Pan American il 15 agosto 1958 inaugurando i voli di linea sulla rotta New York-Parigi; costruito in risposta al britannico de Havilland DH.106 Comet e al francese Sud Aviation Caravelle (i primi in assoluto). Grazie al 707 (quadrimotore da 133-219 passeggeri) gli Stati Uniti diventarono leader mondiali nel settore dei jet commerciali. Qualche anno dopo, usc\u00ec la seconda versione del progetto, il 720. Successivamente, la Boeing produsse il 727, che effettu\u00f2 il suo primo volo 9 febbraio 1963, ed era di grandezza simile ai precedenti, ma con tre motori e progettato per rotte di medio raggio. Il 727 fu immediatamente un successo grazie alla comodit\u00e0 e affidabilit\u00e0. La produzione continu\u00f2 addirittura fino al 18 settembre 1984, quando l'ultimo dei 1.832 Boeing 727 decoll\u00f2 da Renton e all'inizio del millennio quasi 1.300 esemplari erano in servizio in tutto il mondo.\nAnni sessanta.\nNel 1960 la Boeing acquis\u00ec la Piasecki Helicopter, che divenne Boeing Vertol. Il CH-47 Chinook (elicottero a doppio rotore prodotto dalla Vertol) vol\u00f2 per la prima volta nel 1961. Questo elicottero pesante viene utilizzato ancora oggi. Nel 1964, la Vertol inizi\u00f2 la produzione del CH-46 Sea Knight.\nNel 1967, la Boeing introdusse sul mercato un altro aereo di linea da corto e medio raggio, il bimotore B737. Questo divent\u00f2 il pi\u00f9 venduto aereo di linea nella storia dell'aviazione. Il Boeing 737 \u00e8 tuttora in produzione, grazie ai molti miglioramenti ricevuti. Sono state sviluppate molte versioni, soprattutto per migliorare la capienza e l'autonomia.\nIl roll-out (prima uscita) del 747-100 si ebbe nel 1966, nei nuovi imponenti stabilimenti di Everett. L'aereo fece il suo primo volo il 9 febbraio 1969 e il primo servizio commerciale il 21 gennaio 1970 con la Pan Am, sulla rotta New York-Londra\nAnni settanta.\nAll'inizio degli anni settanta la Boeing attravers\u00f2 una crisi. Il programma Apollo, al quale la Boeing partecip\u00f2 significativamente durante la precedente decade, venne quasi completamente cancellato (le missioni Apollo 18, 19 e 20 furono annullate). La Boeing sper\u00f2 di compensare le perdite con il settore civile. A quel tempo, per\u00f2, ci fu una grossa recessione del settore delle linee aeree, cos\u00ec la compagnia non ricevette ordini per anni. La scommessa della Boeing per il futuro, il nuovo B747 Jumbo Jet, venne ritardato nella produzione e diede origine a costi molto pi\u00f9 alti di quelli previsti.\nUn altro problema fu che, nel 1971, il Congresso degli Stati Uniti decise di bloccare i finanziamenti a favore dello sviluppo dell'aereo supersonico 2707 (che avrebbe dovuto essere la risposta americana al Concorde anglo-francese), costringendo l'azienda ad abbandonare il progetto. La compagnia ridusse il numero di dipendenti da oltre 80.000 a quasi la met\u00e0 solo nell'area di Seattle.\nNel 1970 il primo B747, un quadrimotore jet a lungo raggio, finalmente entr\u00f2 in servizio attivo. Questo famoso aereo cambi\u00f2 completamente il modo di volare, con la sua capacit\u00e0 di 450 passeggeri e con il ponte superiore. Fino al 2001, la Boeing \u00e8 stata l'unica azienda a offrire un aereo simile e ha consegnato circa 1.400 unit\u00e0 (in seguito Airbus ha introdotto sul mercato l'A380, interamente a doppio ponte, che diventer\u00e0 il pi\u00f9 grande aereo di linea di sempre). Il B747 ha subito continui miglioramenti e aggiornamenti. Delle versioni pi\u00f9 capienti sono state sviluppate grazie ad un allungamento del ponte superiore.\nAnni ottanta.\nNel 1983, la situazione economica inizi\u00f2 a migliorare. Boeing assembl\u00f2 il suo millesimo B737. Durante gli anni seguenti, gli aerei commerciali e le loro versioni militari divennero gli apparecchi fondamentali delle compagnie aeree e delle aeronautiche nazionali. Insieme alla crescita del traffico aereo passeggeri, si fece pi\u00f9 competitiva la concorrenza, specialmente quella europea, grazie alla costituzione di Airbus. La Boeing aveva bisogno di offrire nuovi aeromobili, cos\u00ec svilupp\u00f2 il B757 (a un corridoio) e il pi\u00f9 grande B767 (a due corridoi). Inoltre aggiorn\u00f2 il B737.\nUn importante progetto di quegli anni fu lo Space Shuttle, al quale la Boeing contribu\u00ec con la propria esperienza nei razzi spaziali ottenuta grazie alla partecipazione del programma Apollo. Boeing partecip\u00f2 anche ad altri progetti nel settore spaziale, fu infatti il maggior contraente nella costruzione della Stazione Spaziale Internazionale. Nello stesso periodo, entrarono in produzione anche molti progetti militari, come l'elicottero RAH-66 Comanche, il sistema di difesa aerea \"Avenger\" e una nuova generazione di missili a corto raggio. La Boeing fu anche molto attiva nell'aggiornamento di attrezzature militari esistenti e nella progettazione di quelle nuove.\nAnni novanta.\nNel 1994, la Boeing introdusse nel mercato il pi\u00f9 moderno dei propri jet di linea, il bimotore B777, che con una capacit\u00e0 di 350-440 passeggeri si posizionava tra il B767 e il B747. Come bimotore a pi\u00f9 lungo raggio del mondo, il B777 \u00e8 certificato per servire rotte sopra oceani e zone deserte (ETOPS). Le vendite furono un successo. Questo aereo, conosciuto anche come \"triple seven\", divenne una pietra miliare dell'aviazione civile, essendo il primo aereo di linea ad essere progettato interamente al computer (utilizzando tecnologie CAD). Anche a met\u00e0 degli anni novanta, la compagnia svilupp\u00f2 una nuova versione del B737, nota come \"Next-Generation 737\" (che incluse i 737-600, 737-700, 737-800 e i 737-900).\nNel 1996 la Boeing venne fusa con la Rockwell International, che divenne una sussidiaria con il nome \"Boeing North American\". L'anno seguente venne acquisita anche la McDonnell Douglas e di conseguenza il modello McDonnell Douglas MD-95 venne rinominato in Boeing 717 e la produzione di MD-11 venne terminata.\nAnni 2000.\nNegli anni recenti Boeing ha visto accrescersi la competitivit\u00e0 di Airbus, in grado di offrire aeromobili dotati della pi\u00f9 recente tecnologia fly-by-wire. Dagli anni settanta Airbus ha incrementato la propria famiglia di aerei, al punto che ora \u00e8 in grado di coprire le stesse offerte della Boeing. Airbus \u00e8 ora competitiva in mercati in cui Boeing in passato deteneva il monopolio, ad esempio grazie al A320, che \u00e8 stato scelto da diversi vettori low-cost (l'aereo utilizzato da queste compagnie \u00e8 sempre stato tradizionalmente il 737) e grazie al A380, che dal suo lancio ha avuto pi\u00f9 ordini del 747. Il 747 ha anche subito le vendite dell'altro modello a lungo raggio Boeing, il 777-300.\nBoeing sta lavorando al 777X, prevedendo le prime consegne nel 2021, e si presume inoltre che stia lavorando al 797, di cui per\u00f2 non si sa ancora nulla.\nNel 2004, la Boeing ha cancellato la produzione del modello 757 dopo averne consegnati oltre un migliaio, l'ultimo dei quali alla Shanghai Airlines, in Cina. \u00c8 stata anche cancellata la produzione del 717 a causa delle scarse richieste e probabilmente il 767 cesser\u00e0 di essere prodotto tra poco. Tuttavia, se la Boeing riuscir\u00e0 a vincere gli appalti per le nuove aerocisterne dell'USAF, il programma 767 potrebbe essere salvato. La Boeing sta progettando il Boeing 747 Intercontinental, che dovr\u00e0 competere con l'Airbus A380. Il nuovo aereo \u00e8 stato annunciato nel novembre del 2005 al Salone internazionale dell'aeronautica e dello spazio di Parigi-Le Bourget.\nNel 2015, Boeing ha mostrato il proprio interesse nel mercato dei droni brevettando un drone ibrido che pu\u00f2 sia volare che immergersi nell'acqua. Sempre nello stesso anno Boeing ha brevettato il \"Compact Laser Weapons System\u201d, un potente cannone anti-drone che attraverso l'utilizzo di un laser fa aumentare la temperatura del velivolo portando al suo abbattimento.\nNel 2021 la Boeing ha dovuto affrontare un contenzioso con il governo degli Stati Uniti a causa di due incidenti avvenuti con il nuovo aereo 737 Max 8, causando la morte di pi\u00f9 di 340 persone, 189 vittime sul Lion Air 610 (29 ottobre 2018) e 157 vittime sul Ethiopian Airlines 302 (10 marzo 2019). Il documentario , prodotto da Netflix, racconta gli eventi evidenziando le negligenze commesse da Boeing.\nAssetto societario.\nLe tre divisioni principali sono:"}
{"id": "147077", "revid": "113852886", "url": "https://it.wikipedia.org/wiki?curid=147077", "title": "Anomaly based intrusion detection system", "text": "Un Anomaly Based Intrusion Detection System \u00e8 una tipologia di Intrusion detection system che rileva violazioni alla sicurezza informatica attraverso un'analisi del sistema e un'identificazione e classificazione delle anomalie. Le anomalie possono essere rilevate tramite un'analisi comportamentale del traffico osservato in precedenze (euristica), contrariamente a quanto accade nei sistemi signature based dove la ricerca viene fatta tramite regole, tramite la ricerca di pattern o di firme caratteristiche delle violazioni di sicurezza. I sistemi ADS sono un miglioramento dei sistemi basati sull'individuazione delle violazioni tramite regole.\nDescrizione.\nPer poter individuare un'anomalia il sistema deve conoscere il comportamento normale del sistema analizzato; per far ci\u00f2 possono essere utilizzati approcci differenti:\nIntrusion Detection System \u00e8 in grado di individuare le anomalie e di segnalarle.\nIl problema pi\u00f9 grosso dei sistemi ADS \u00e8 l'addestramento. Sono possibili due approcci:\nInfine, rispetto ad un IDS un anomaly detection ha il vantaggio che non deve essere aggiornato il suo database (come avviene anche per gli antivirus)."}
{"id": "147078", "revid": "842", "url": "https://it.wikipedia.org/wiki?curid=147078", "title": "Anomaly Based Intrusion Detection System", "text": ""}
{"id": "147080", "revid": "83531", "url": "https://it.wikipedia.org/wiki?curid=147080", "title": "Awaji (provincia)", "text": "Awaji (giapponese: \u6de1\u8def\u56fd; -no kuni, precedentemente \u6de1\u9053) fu una vecchia provincia del Giappone che comprendeva il territorio dell'Isola Awaji, tra l'Honsh\u016b e Shikoku. Nel ventunesimo secolo fa parte della prefettura di Hy\u014dgo. Alle volte viene detta Tanshu (\u6de1\u5dde).\nVenne fondata nel VII secolo come parte del Nankaido. In Nankaido, la provincia di Awaji si trovava tra la provincia di Kii e quella di Awa. Awaji letteralmente significa \"strada per Awa\", cio\u00e8 la strada per la provincia di Awa dalla parte centrale del Giappone. La provincia di Awaji era divisa in due distretti: Tsuna no K\u014dri la parte settentrionale e Mihara no K\u014dri la parte meridionale.\nPresumibilmente il governo provinciale si trovava nella moderna Minamiawaji, Hyogo ma non sono state trovate reperti archeologici che confermino tale ipotesi.\nQuesta provincia era una destinazione frequente per gli esiliati politici. L'Imperatore Junnin fu esiliato in Awaji dopo la sua abdicazione e vi rimase fino alla morte.\nNel periodo Edo venne governata dal clan Hachisuka in Tokushima, della provincia di Awa. Con l'abolizione del sistema han, gli abitanti della provincia di Awaji scelsero di unirsi alla prefettura di Hyogo, piuttosto che a quella di Tokushima a causa di conflitti politici tra Tokushima e Awaji."}
{"id": "147081", "revid": "785863", "url": "https://it.wikipedia.org/wiki?curid=147081", "title": "Juhani", "text": ""}
{"id": "147082", "revid": "149727", "url": "https://it.wikipedia.org/wiki?curid=147082", "title": "Berlin-Mitte", "text": ""}
{"id": "147083", "revid": "125720503", "url": "https://it.wikipedia.org/wiki?curid=147083", "title": "Lingue quechua", "text": "Le lingue quechua, checiua o kichwa sono una famiglia di lingue native americane del Sud America.\nDistribuzione.\nFu la lingua ufficiale dell'impero inca, ed \u00e8 attualmente parlata in vari dialetti da circa 9,6 milioni di persone nella zona occidentale del Sud America, inclusa la Colombia meridionale (dipartimento di Nari\u00f1o) e l'Ecuador, tutto il Per\u00f9 e la Bolivia, la parte nord-occidentale dell'Argentina e quella settentrionale del Cile (provincia di El Loa).\nOggi \u00e8 la lingua nativa americana pi\u00f9 estesa in tutto il mondo e la quarta lingua pi\u00f9 estesa nel continente americano. \u00c8 seguita dall'aymara e dal guaran\u00ed.\nLingua ufficiale.\n\u00c8 lingua ufficiale in Bolivia, in Per\u00f9 e in Ecuador.\nDialetti e lingue derivate.\nA causa della sua antichit\u00e0 e della sua ancestrale grafia (durata almeno fino alla met\u00e0 del XX secolo), la lingua ha ben 46 dialetti differenti, raggruppati in due rami: \"Quechua I\" (o \"Waywash\") e \"Quechua II\" (o \"Wanp'una\"). Quest'ultimo si divide, a sua volta, in tre sotto-rami: A (\"Yunkay\"), B (\"Chinchay\") e C (\"Meridionale\").\nIl linguista peruviano Alfredo Torero Fern\u00e1ndez de C\u00f3rdova, inoltre, li ha raggruppati in sette tipi:\nLo \"standard\" ISO 639-3 classifica il quecha come macro-lingua composta dai seguenti 44 membri:\nStoria.\nIl quechua discende dal \"protoquechua\", una lingua preincaica che si parlava nella costa e nella \"sierra\" centrale dell'antico Per\u00f9 e che si espanse fino al sud. Quando gli Inca si stabilirono nella zona di Cusco, venne adottata questa lingua, sebbene essi parlassero il \"puquina\".\nNell'annettere i diversi popoli andini, gli Inca imposero l'apprendimento obbligatorio del quechua, mantenendo le lingue dei conquistati come dialetti.\nDurante il Vicereame del Per\u00f9, il quechua venne utilizzato come strumento per aumentare l'influenza degli Inca sui popoli andini e su quelli amazzonici.\nQuesta espansione, unita alla mancanza di un ente regolatore, propizi\u00f2 la diversificazione dell'idioma in dialetti influenzati dallo spagnolo o dalle lingue autoctone regionali.\nTra le persone che parlano quechua stanno sorgendo movimenti linguistici locali per la difesa della lingua. Inoltre esiste un'intensa attivit\u00e0 di poesia contemporanea quechua, soprattutto lirica.\nNel febbraio 2009 per la prima volta un film girato per il 40% in lingua quechua e 60% in spagnolo ha preso parte al 59 Festival del Cinema di Berlino e ha vinto l'Orso d'Oro per il miglior film. Si tratta di una coproduzione ispano-peruviana dal titolo 'La teta asustada' della regista Claudia Llosa, che tratta del dramma delle donne violentate in Per\u00f9 durante un ventennio a partire dal 1980: settantamila fra stupri, omicidi e abusi sulle donne peruviane.\nEtimologia.\n\"Quechua\" \u00e8 la trascrizione spagnola della parola \"qishwa\", che significa zona temperata. La parola nativa per l'idioma \u00e8 \"runasimi\" (\"runa\" = uomo, \"simi\" = idioma) ovvero linguaggio umano.\nAlcuni popoli adottarono il nome di quechua a causa del loro idioma, soprattutto i pi\u00f9 settentrionali e influenzati dallo spagnolo. Anche i dialetti dell'Ecuador vengono chiamati \"quichua\" o \"kichwa\" a causa di una retrotrascrizione. Inoltre vi sono alcuni, come coloro che parlano gli idiomi della Colombia, che lo chiamano \"inka\".\nFonologia.\nVocali.\nIl quechua presenta tre vocali (\"a\", \"i\", \"u\") che possono essere modificate in presenza di particolari consonanti senza alcuna implicazione semantica. In presenza delle occlusive uvulari q, q e qh, le vocali si pronunciano , [e] e [o] rispettivamente, anche se vengono comunque scritte come \"a\", \"i\" e \"u\". Questo fenomeno si chiama allofonia.\nNei dialetti del nord si verificano allargamenti di vocali, rappresentati da una dieresi sopra le tre vocali, ottenendo: \"\u00e4\", \"\u00ef\", \"\u00fc\".\nConsonanti.\nIl quechua usa 16 consonanti, con una bassissima o nulla variabilit\u00e0 fonetica. Nel caso di consonanti occlusive, si presentano tre forme: semplice, glottizzata e aspirata.\nNei dialetti \"Wanp'una\", che rappresentano quelli pi\u00f9 parlati, la glottalizzazione o aspirazione della consonante, cambia il significato della parola, vengono quindi considerate come consonanti separate. Per esempio \"qata\", \"q'ata\" e \"qhata\" significano, rispettivamente, \"coperta\", \"torbido\", \"pendio\".\nAl termine di una parola, in questi dialetti, la lettera \"q\" suona come [\u03c7]. Per esempio \"warayoq (sindaco)\" si pronuncer\u00e0 . Nei dialetti parlati a Cuzco e in Bolivia, la \"q\" nel finale di parola suona come [\u0266]. Ad esempio \"llaqta (citt\u00e0)\" si pronuncer\u00e0 \nInoltre, in alcuni dialetti Waywash di Ancash e Hu\u00e1nuco, la lettera \"q\" varia il fonema da sordo occlusivo [q] in sonoro fricativo , con i medesimi effetti allofonici e \"s\" in [\u0283]. Queste variazioni marcano notevolmente l'intellibilit\u00e0 interdialettale, come in \"sunqu (cuore)\" che verr\u00e0 pronunciato come [\u02c8so\u0274.qo] a Cusco e come [\u02c8\u0283o\u0274.\u0281o] a Sihuas.\nNon esistono altri casi di consonanti occlusive sorde, come [b], [d] o [g], salvo in alcuni prestiti dallo spagnolo, come \"bindiy\", da \"vender\" (vendere) o \"Diyus\" da \"Dios\" (Dio); tuttavia si preferiscono sempre forme meno xenofoniche, come \"inlisiya\" per \"iglesia\" (chiesa).\nGrammatica.\n\u00c8 una lingua agglutinante sintetica nel quale n\u00e9 l'accento n\u00e9 il tono della voce modificano il significato della parola.\nPronomi.\nIn quechua si usano sette pronomi personali. Il quechua ha due diversi pronomi per la prima persona plurale: uno inclusivo (\"tutti noi incluso te\") e l'altro esclusivo (\"noi\" opposto a \"voi\"). Un'altra caratteristica \u00e8 quella che viene aggregato agli altri pronomi, il suffisso -kuna per pluralizzarli.\nAggettivi.\nGli aggettivi seguono il sostantivo. Gli aggettivi quechua non ammettono il genere e il numero, accettano, comunque, declinazioni quando accompagnati da sostantivi.\nVerbi.\nLa forma all'infinito porta il suffisso -y (\"much'a\"=bacio; \"much'ay\"=baciare).\nGli altri tempi e altre forme verbali si formano anteponendo altri prefissi. Ad esempio -hti- per il condizionale.\nA queste se ne antepongono altre, come -ku-, per la forma riflessiva nel caso in cui l'attore e colui che subisce l'azione coincidano (ad esempio: wa\u00f1uy=morire, wa\u00f1ukuy=suicidarsi); -naku-, quando l'azione \u00e8 mutua (ad esempio: \"marq'ay\"= abbracciare \"marq'anakuy\"= abbracciarsi), e -chka- per il gerundio o per rendere la forma \"continua\" \"(ad esempio kay=essere, kachkay=stare e mikhuy=mangiare; mikhuchkay=mangiando)\".\nParticelle.\nSi tratta di parole non declinabili che non accettano suffissi. Sono relativamente rari. I pi\u00f9 comuni sono \"ari\" (s\u00ec) e \"mana\" (no). Quest'ultimo ha una forma rafforzativa con il suffisso \"-n\" (\"manan\"). Sono frequenti anche le espressioni \"yaw\" (ciao) e \"alalaw\" (che freddo!). Ci sono anche alcune espressioni derivate dallo spagnolo (ad esempio \"piru\" deriva da \"pero\", che significa per\u00f2).\nSintassi.\n\u00c8 una lingua di tipo sintattico \"Soggetto Oggetto Verbo\". In una frase, generalmente, sar\u00e0 quindi questo l'ordine.\nAlcune caratteristiche sintattiche sono:\nVocabolario.\nCome riflesso di una cultura che ebbe un notevole sviluppo nel campo dell'ingegneria agraria, il quechua contiene molti vocaboli inerenti a specie, piante e animali. Sono presenti numerosi vocaboli riguardanti anche le tecniche utilizzate, alcune delle quali ancora in essere.\nSono altres\u00ec importanti le parole di relazioni interpersonali che costituiscono una parte molto ampia del vocabolario. Sono presenti molti suffissi di cortesia.\nSebbene si possa notare una relativa semplicit\u00e0 nei vocaboli soggettivi, si ricorre spesso alla metafora.\nSistema di scrittura.\nSi dibatte spesso se esistesse la scrittura nel periodo preispanico. Si pensa che i \"quipu\" (sistema di corde di lana e nodi utilizzati per comunicare) e i \"tokapu\" potessero essere gli strumenti per una sorta di scrittura del quechua. In realt\u00e0 gli studi su questi strumenti sono ancora agli inizi. I cronisti coloniali impiegarono diverse forme per rappresentarla con la grafia spagnola, senza avere nessun riscontro e senza rappresentarla in modo scientifico.\nIl 29 ottobre 1939, durante il\" Congresso Internazionale degli Americanisti\", si approva a Lima (Per\u00f9) un alfabeto per le lingue aborigene americane, che consta di 33 segni.\nIl 29 ottobre 1946, il Ministero dell'Istruzione del Per\u00f9 approva l'alfabeto delle lingue quechua e aymara, con 40 segni utilizzabili negli abecedari per l'alfabetizzazione rurale pensata dall'ente.\nNell'agosto del 1954, durante il \"III Congresso Indigenista Interamericano\", a La Paz (Bolivia) viene approvato l'alfabeto fonetico per le lingue quechua e aymara.\nNel 1975, il Ministero dell'Istruzione peruviano nomina una \"Commissione di Alto Livello\" per realizzare la \"Legge di Ufficializzazione della Lingua Quechua\". Contiene l\"'Alfabeto Basico Generale del Quechua\", approvato dal Ministero mediante la Risoluzione Ministeriale n. 4023-75-ED.\nQuesto alfabeto, che \u00e8 quello utilizzato attualmente, impiega l'alfabeto latino. La grafia, fatta eccezione per le vocali \"u\" e \"i\", rimane invariata (mantiene una sola pronuncia). L'utilizzo del punto interrogativo \u00e8 solo didattico, in quanto in quechua si usano i suffissi -chu, -tah e -ri. Analogamente, anzich\u00e9 il punto esclamativo, viene utilizzato il suffisso -ma.\nEsempi.\nil \"Padre Nostro\" (dal quechua meridionale)"}
{"id": "147084", "revid": "767487", "url": "https://it.wikipedia.org/wiki?curid=147084", "title": "Green River (gruppo musicale)", "text": "I Green River sono stati un gruppo grunge dell'area di Seattle. Fu un gruppo pionieristico, i cui membri poi andarono a formare alcuni dei pi\u00f9 grandi gruppi grunge, tra cui Pearl Jam, Mother Love Bone, Temple of the Dog, Love Battery e Mudhoney.\nBiografia.\nIl gruppo deve il suo nome al caso dell'assassino di Green River, che imperversava nel periodo della formazione della band.\nIl gruppo \u00e8 nato da un'idea di Mark Arm, futura voce del gruppo, che nel 1983, (attraverso Alex Vincent batterista), incontra il chitarrista Steve Turner e forma la band. Il primo ad aggiungersi \u00e8 il bassista Jeff Ament, seguito dal gi\u00e0 citato Alex Vincent. Alla fine dell'anno entra nel gruppo l'ultimo elemento, Stone Gossard, seconda chitarra.\nLa prima registrazione del gruppo fu per una compilation intitolata \"Deep Six\" (1986). La compilation, che fu curata da Chris Hanzsek e Tina Casale, li affiancava a gruppi che poi divennero delle vere e proprie leggende della scena di Seattle: Soundgarden, Melvins, Malfunkshun, U-Men e Skin Yard (questi ultimi famosi anche per la presenza alla chitarra del produttore Jack Endino). I Green River furono poi inseriti in Sub Pop 200, una compilation curata da Bruce Pavitt della Sub Pop e da Jonathan Poneman.\nIl loro primo EP fu \"Come on Down\", per la Homestead Records, pubblicato agli inizi del 1985; poco dopo la sua pubblicazione, Steve Turner lascia la band (per l'avvicinamento di quest'ultima al metal) e viene sostituito da Bruce Fairweather.\nIl secondo lavoro della band fu registrato nell'estate 1986, ma venne pubblicato solo nel 1987 dalla Sub Pop con il titolo di \"Dry as a bone\". L'album successivo fu registrato a brevissima distanza dal precedente \"Dry as a bone\" ed usc\u00ec solo nel 1988 con il titolo \"Rehab Doll\". L'album vedeva poi come ospite Kim Gordon, che prest\u00f2 la voce per \"Swallow My Pride\". Purtroppo, la band si era gi\u00e0 sciolta il 31 ottobre 1987.\nI motivi dello scioglimento stavano nelle differenti intenzioni all'interno del gruppo riguardo alla produzione: Ament e Gossard volevano affidarsi alle major, mentre Arm e Vincent volevano restare in piccole \"label\".\nDalle ceneri di questo gruppo ne nacquero due di fondamentale importanza per la storia del grunge: i Mudhoney (aventi al loro interno Arm e Turner) e i Mother Love Bone (con Ament e Gossard).\nNel 1993, durante il tour dei Pearl Jam, si riformarono sul palco i Green River con Ament, Gossard, Turner e Arm per una esibizione unica."}
{"id": "147085", "revid": "287204", "url": "https://it.wikipedia.org/wiki?curid=147085", "title": "Lonna Vash", "text": ""}
{"id": "147086", "revid": "1543377", "url": "https://it.wikipedia.org/wiki?curid=147086", "title": "Neuk\u00f6lln", "text": "Neuk\u00f6lln \u00e8 un quartiere (\"Ortsteil\", in tedesco) di Berlino. Amministrativamente, appartiene all'omonimo distretto (\"Bezirk\", in tedesco).\nIl quartiere \u00e8 uno dei pi\u00f9 densamente popolati di Berlino, con una popolazione di abitanti (2016). \u00c8 caratterizzato da un'alta percentuale di immigrati, soprattutto di origine turca e russa. Negli ultimi anni, la zona pi\u00f9 settentrionale di Neuk\u00f6lln, ossia quella a nord di \"Hermannplatz\" spesso nota come \"Kreuzk\u00f6lln\" per via della confinanza con Kreuzberg, ha sub\u00ecto una trasformazione e una gentrificazione e ha visto un enorme afflusso di studenti e artisti, rendendo la zona sempre pi\u00f9 popolare.. L'adiacente strada Sonnenallee \u00e8 invece tipicamente caratterizzata dalla presenza di bar, ristoranti e venditori arabi.\nGeografia.\nNeuk\u00f6lln si trova a sud del centro cittadino, nella parte settentrionale del distretto di Neuk\u00f6lln. \u00c8 attraversato nella sua parte orientale dal canale di navigazione di Neuk\u00f6lln ed \u00e8 lambito a nord dal Landwehrkanal, che lo divide dal quartiere di Kreuzberg, nel distretto di Friedrichshain-Kreuzberg.\nOltre a Kreuzberg, Neuk\u00f6lln confina, a est, con i quartieri di Alt-Treptow, Pl\u00e4nterwald e Baumschulenweg, nel distretto di Treptow-K\u00f6penick, e, a ovest con il quartiere di Tempelhof, nel distretto di Tempelhof-Sch\u00f6neberg. A sud, la \"Berliner Stadtring\" segna il confine tra Neuk\u00f6lln e Britz.\nLungo la \"Sonnenallee\", che unisce la \"Hermannplatz\" di Neuk\u00f6lln con Baumschulenweg, nella ex-Berlino Est, si trovava uno dei punti di passaggio del Muro di Berlino. Questo posto di blocco \u00e8 citato nella commedia del 1999, \"Sonnenallee\".\nStoria.\nOrigini.\nL'antico villaggio di Rixdorf \u00e8 stato creato, intorno al 1200, dai Cavalieri Templari residenti presso la commenda di Tempelhof: questo \u00e8 stato, probabilmente, il primo abitato a essere costruito nell'area in quanto, ad oggi, non sono state trovate tracce archeologiche di un insediamento precedente di origine slava. Il villaggio \u00e8 stato, tuttavia, abbandonato quando, nel 1318, i possedimenti dei Cavalieri Templari di Brandeburgo sono stati trasferiti presso l'Ordine di San Giovanni di Gerusalemme, a seguito dello scioglimento dell'Ordine dei Templari, nel 1312: questo \u00e8 il motivo per cui lo stemma dell'attuale distretto di Neuk\u00f6lln raffigura la Croce di San Giovanni.\nOccorre attendere il giugno del 1360, tuttavia, perch\u00e9 si possa ritrovare la prima menzione di tale villaggio del sud-est di Berlino, bench\u00e9 come \"Richarsdorf\"; il documento \u00e8 l'unico documento riguardante l'istituzione di questo villaggio del Brandeburgo.\nSviluppo demografico del XVIII secolo.\nNel 1737, il re Federico Guglielmo I di Prussia ha permesso a circa 350 protestanti moraviani, espulsi dalla Boemia a causa della loro fede, di stabilirsi nell'area dell'attuale Neuk\u00f6lln, allora chiamata Rixdorf. Questi protestati costruirono la loro chiesa e si stabilirono in una zona separata dall' \"Anger\", lungo l'attuale \"Richardstra\u00dfe\": questo insediamento divenne inizialmente noto come \"B\u00f6hmische Dorf\" (\"Villaggio Boemo\", in tedesco) e successivamente, nel 1797, ottenne la denominazione ufficiale di \"B\u00f6hmisch-Rixdorf\", per distinguerlo dall'originale insediamento di \"(Deutsch-)Rixdorf\".\nCon l'unificazione di questi due comuni indipendenti, di B\u00f6hmisch-Rixdorf e di Deutsch-Rixdorf, il 1\u00ba gennaio del 1874, la neo-comunit\u00e0 unita contava gi\u00e0 abitanti, che crebbero, l'anno successivo, fino a diventare .\nRisale al 1\u00ba maggio del 1899, ossia un anno dopo l'acquisizione del titolo di citt\u00e0, il documento secondo cui Rixdorf risultava essere il pi\u00f9 grande insediamento del circondario di Teltow, nel Regno di Prussia: \u00e8 di questa data, inoltre, l'acquisizione dello \"status\" di citt\u00e0 extracircondariale.\nNel 1903, Rixdorf ha ricevuto il suo stemma raffigurante la Croce di San Giovanni di Malta e il Calice che simboleggia i profughi religiosi della Boemia.\nNel 1863, un cimitero turco \u00e8 stato fondato a nord del villaggio di Rixdorf in sostituzione di un pi\u00f9 piccolo camposanto fondato a Kreuzberg nel 1798 per i membri turchi dell'esercito prussiano. Nel cimitero di Rixdorf riposano, tra gli altri, l'ambasciatore ottomano Giritli Ali Aziz Efendi, Mehmed Talat Pasci\u00e0 e Behaeddin Shakir.\nInizio del XX secolo.\nCon l'inizio del XX secolo, con il consenso dell'imperatore Guglielmo II di Germania, in occasione del suo cinquantatreesimo compleanno, il 27 gennaio del 1912, il villaggio di \"Rixdorf\" venne denominato con l'attuale toponimo di \"Neuk\u00f6lln\". Questa scelta \u00e8 stata presa dalle autorit\u00e0 locali in quanto il nome Rixdord era diventato, tra i berlinesi, sinonimo di divertimento frivolo: testimonianza era il popolare \"tormentone\" intitolato \"In Rixdorf ist Musike\", usato occasionalmente anche al giorno d'oggi.\nSi opt\u00f2, pertanto, per il nome \"Neuc\u00f6lln\", derivato dal nome di uno storico quartiere medievale situato al centro di Berlino, C\u00f6lln, ma nonostante il cambiamento del nome, l'area continuava a mantenere la sua pessima nomea. Tuttavia, \u00e8 stato durante questo periodo, che l'architetto Reinhold Kiehl ha migliorato, su commissione delle autorit\u00e0 locali, le infrastrutture della citt\u00e0; questo ha portato, inoltre, all'erezione di alcuni dei pi\u00f9 iconici edifici dell'area, quali il municipio di Neuk\u00f6lln o il \"Stadtbad Neuk\u00f6lln\" (\"Bagni Pubblici di Neuk\u00f6lln\").\nAnnessione alla Grande Berlino.\nCon la primavera del 1920, il Preu\u00dfischer Landtag approv\u00f2 la \"Legge della Grande Berlino\" (\"Gro\u00df-Berlin-Gesetz\", in tedesco), riguardo alla formazione di una nuova municipalit\u00e0 di Berlino: molte localit\u00e0 circostanti vennero, il 1\u00ba ottobre 1920, fuse alla neo-istituita Grande Berlino e Neuk\u00f6lln, insieme ai comuni di Britz, Rudow e Buckow divenne parte di quello che rimase fino al 2001 il XIV distretto, denominato appunto distretto di Neuk\u00f6lln.\nDal dopoguerra.\nDopo la seconda guerra mondiale, Neuk\u00f6lln apparteneva al settore americano e, quindi, \u00e8 stata fino al 1990 parte di Berlino Ovest. Il Muro di Berlino correva a est del quartiere e separava Neuk\u00f6lln con l'attiguo quartiere di Treptow, che era a Berlino Est.\nA seguito della riforma amministrativa del 2001, il distretto XIV di Neuk\u00f6lln \u00e8 diventato l'VIII distretto; a causa delle dimensioni e dell'importante numero di abitanti (oltre 200.000), infatti, Neuk\u00f6lln, Spandau e Reinickendorf sono stati gli unici distretti che non hanno subito fusioni con altri distretti confinanti.\nTrasporti.\nNeuk\u00f6lln \u00e8 servita da due linee della metropolitana, la linea U7 e la linea U8. Le stazioni sulla U8 sono: Sch\u00f6nleinstra\u00dfe, Hermannplatz (che \u00e8 la stazione di interscambio tra la linea U7 e la U8), Boddinstra\u00dfe, Leinestra\u00dfe e Hermannstra\u00dfe (capolinea della U8 e confluenza nella \"Ringbahn\"). \nSulla U7 abbiamo le stazioni di Hermannplatz, Rathaus Neuk\u00f6lln, Karl-Marx-Stra\u00dfe, Neuk\u00f6lln (S\u00fcdring) (stazione di intersezione con la \"Ringbahn\") e Grenzallee.\nNeuk\u00f6lln \u00e8 servita inoltre da quattro stazioni della rete S-Bahn di Berlino, tre delle quali collocate sulla \"Ringbahn\" ( Sonnenallee, Neuk\u00f6lln e Hermannstra\u00dfe) mentre la quarta si trova su un binario tangente diretto a sud-est (K\u00f6llnische Heide).\nNella fattispecie fermano presso la stazione di Neuk\u00f6lln lungo la S\u00fcdring i treni delle linee S41 (\"Ringbahn\" in senso orario), S42 (\"Ringbahn\" in senso antiorario), S45 (Berlin S\u00fcdkreuz \u2194 Berlin-Sch\u00f6nefeld Flughafen), S46 (Berlin Westend \u2194 K\u00f6nigs Wusterhausen), S47 (Hermannstra\u00dfe \u2194 Berlin Spindlersfeld); ugualmente anche la stazione di Hermannstra\u00dfe \u00e8 servita dalle linee S41, S42, S45, S46 e S47 (di cui \u00e8 capolinea); la stazione di Sonnenallee \u00e8 invece servita dalle sole linee circolari S41 e S42 laddove la stazione di K\u00f6llnische Heide \u00e8 servita dalle sole linee esterne S45, S46 e S47.\nL'area di Neuk\u00f6lln \u00e8, inoltre, servita da varie linee di autobus, sia di giorno che di notte (ad esempio il bus M41 e M29)."}
{"id": "147087", "revid": "124134188", "url": "https://it.wikipedia.org/wiki?curid=147087", "title": "Mitte", "text": "Mitte (letteralmente: \"centro\") \u00e8 un quartiere di Berlino, appartenente all'omonimo distretto. \u00c8 il quartiere pi\u00f9 centrale della citt\u00e0, e corrisponde in massima parte al suo centro storico. Fino al 2001, il solo quartiere di Mitte costituiva un distretto (\"Bezirk\") indipendente.\nPosizione.\nMitte \u00e8 il quartiere centrale della citt\u00e0. Viene attraversato in senso est-ovest dal fiume Sprea; l'isola centrale \u00e8 detta Isola dei musei nella parte settentrionale e \"Fischerinsel\" in quella meridionale.\nProcedendo da nord in senso orario, Mitte confina con i quartieri di Gesundbrunnen, Prenzlauer Berg, Friedrichshain, Kreuzberg, Tiergarten, Moabit e Wedding.\nSuddivisione.\nIl quartiere di Mitte \u00e8 suddiviso in 13 \"Stadtviertel\":\nStoria.\nFino al XIX secolo la storia dell'attuale quartiere Mitte coincide, in pratica, con la storia dell'intera citt\u00e0.\nNel 1920, con la creazione della \u201cGrande Berlino\u201d, l'area divenne il primo distretto (\"Bezirk\") della citt\u00e0. Le vecchie suddivisioni amministrative persero validit\u00e0 ufficiale, restando tuttavia diffuse nel linguaggio comune.\nDurante la seconda guerra mondiale Mitte, per la sua posizione centrale e la sua importanza simbolica, sub\u00ec violentissimi bombardamenti, risultando, con il 60% degli edifici distrutti, il quartiere pi\u00f9 danneggiato dell'intera Berlino.\nNel 1945 Mitte fu assegnato al settore di occupazione sovietico e quindi a Berlino Est.\nLa ricostruzione postbellica fu effettuata talvolta rispettando l'aspetto storico dei luoghi (Unter den Linden, Gendarmenmarkt), talvolta secondo principi completamente nuovi (Alexanderplatz, Fischerinsel). Le vicende della ricostruzione, talvolta contraddittorie, erano indirizzate alla creazione di spazi rappresentativi per la \u201ccapitale della RDT\u201d.\nNel 1950 fu abbattuto il Castello, gi\u00e0 simbolo della citt\u00e0, perch\u00e9 considerato \u201csimbolo del militarismo prussiano\u201d.\nNel 1959-65 fu realizzato il secondo tratto della Karl-Marx-Allee, in cui per la prima volta vennero applicati su grande scala sistemi edilizi di prefabbricazione a pannelli (\"Plattenbau\"). La strada divenne sfondo per le celebrazioni ufficiali della Repubblica democratica. Segu\u00ec, nel 1961-71, la ricostruzione della limitrofa Alexanderplatz, centro commerciale e viabilistico di Berlino Est.\nNel 1961 la costruzione del Muro di Berlino divise Mitte dai quartieri a nord (Wedding, Gesundbrunnen), ad ovest (Tiergarten) e a sud Kreuzberg). In tale occasione la Porta di Brandeburgo, divenuta inaccessibile, divenne simbolo della divisione della Germania. Particolarmente drammatica la situazione di Bernauer Stra\u00dfe, dove la costruzione del Muro fu possibile a prezzo dell'abbattimento di molti edifici.\nEra a Mitte (sulla Friedrichstra\u00dfe, ai confini con Kreuzberg) il Checkpoint Charlie, il pi\u00f9 noto punto di passaggio fra le due parti della citt\u00e0.\nNel 1969, in occasione del 20\u00ba anniversario della Repubblica democratica, fu inaugurata la \"Fernsehturm\" (\u201ctorre della televisione\u201d), posta al centro di un grande spazio verde realizzato su aree colpite dalla guerra. La torre, ben visibile da ogni parte della citt\u00e0, divenne subito il simbolo di Berlino Est.\nNel 1972-82 si ricostru\u00ec parzialmente la Leipziger Stra\u00dfe nel tratto orientale, divenuta un grande asse commerciale. Sulla strada, limitrofa al Muro, vennero realizzati quattro edifici a torre, ben visibili dal settore statunitense.\nNel 1976 apr\u00ec al pubblico il \"Palast der Republik\", un grande edificio polifunzionale subito divenuto la maggiore attrazione culturale della citt\u00e0 (oggi demolito).\nIn occasione del 750\u00ba anniversario della fondazione della citt\u00e0 (1987) si complet\u00f2 la ricostruzione del Nikolaiviertel e del Gendarmenmarkt. Nella zona intorno a Torstra\u00dfe, invece, furono effettuati molti interventi puntuali, analogamente a quanto avveniva nei settori occidentali per l'esposizione IBA.\nDopo la riunificazione (1990), Mitte \u00e8 stato interessato da grandi trasformazioni, necessarie per adeguarlo al nuovo ruolo della citt\u00e0.\nIn particolare, gli edifici governativi dell'ex Repubblica democratica sono stati trasformati o abbattuti, la fascia dell'ex muro \u00e8 stata edificata (come in Pariser Platz) o destinata ad altri usi (Memoriale per gli Ebrei assassinati d'Europa). \u00c8 stata completata la ricostruzione della Friedrichstra\u00dfe come asse commerciale.\nAi margini di Mitte, la zona di Potsdamer-Leipziger Platz ha rappresentato, nella seconda met\u00e0 degli anni novanta, il maggiore cantiere d'Europa.\nNel (2008) \u00e8 terminata la demolizione del Palast der Republik, in previsione della ricostruzione, sullo stesso sito, del castello.\nMonumenti e luoghi d'interesse.\nMitte costituisce il centro storico e turistico della citt\u00e0. Pertanto vi si trovano i pochi palazzi storici conservati, molti edifici governativi e culturali.\nComunicazioni.\nIl quartiere, centro nevralgico e geografico della citt\u00e0, conta su una fitta presenza di linee metropolitane e di \"S-Bahn\".\nLe tre stazioni ferroviarie, pur essendo adibite al solo trasporto regionale, hanno una grande importanza per il traffico, essendo site in tre punti centralissimi di Berlino.\nRete tramviaria.\nNel quartiere \u00e8 altres\u00ec presente a livello capillare rete tramviaria urbana, che nel quartiere ha contato su recenti, piccole espansioni. I punti di raccordo pi\u00f9 importanti sono alle fermate di Hackescher Markt ed Alexanderplatz."}
{"id": "147088", "revid": "409613", "url": "https://it.wikipedia.org/wiki?curid=147088", "title": "Signature based intrusion detection system", "text": "Un Signature Based Intrusion Detection System \u00e8 una tipologia di Intrusion detection system che rileva violazioni alla sicurezza informatica attraverso un'analisi del sistema alla ricerca di segni caratteristici delle violazioni informatiche. \nOgni violazione utilizza una o pi\u00f9 falle della sicurezza informatica e modifica il sistema in modo caratteristico. I sistemi basati su Signature hanno un database ove sono memorizzate tutte le violazioni conosciute con le loro \"firme caratteristiche\" cio\u00e8 le modifiche che apportano al sistema per violare la sicurezza dello stesso. Il sistema periodicamente analizza il sistema confrontandolo con i dati contenuti nel database alla ricerca di corrispondenze. Una volta identificata una corrispondenza, segnala all'operatore una violazione in atto.\nQuesti sistemi hanno un bassissimo numero di falsi positivi, quindi sono molto affidabili ma hanno il grave difetto di non essere in grado di riconoscere violazioni applicate con nuovi stratagemmi o violazioni note alle quali sono state apportate delle piccole varianti."}
{"id": "147090", "revid": "3535", "url": "https://it.wikipedia.org/wiki?curid=147090", "title": "Val d'Aosta", "text": ""}
{"id": "147097", "revid": "1793900", "url": "https://it.wikipedia.org/wiki?curid=147097", "title": "Lingua tedesca della Pennsylvania", "text": "Il tedesco della Pennsylvania o Pennsylvania Dutch (in tedesco della Pennsylvania: \"Pennsilfaanisch Deitsch\") \u00e8 una lingua del ramo del tedesco centrale occidentale, parlata da circa persone in Canada e negli Stati Uniti (come le comunit\u00e0 Amish).\nLa parola \"Dutch\" (che nell'inglese moderno significa \"olandese\") \u00e8 un arcaismo per \"tedesco\". Un tempo infatti, la parola \"Dutch\" indicava sia le popolazioni della Germania che quelle dei Paesi Bassi. Persone che parlano questa lingua possono essere trovate principalmente in Pennsylvania, in Ohio, in Indiana (Stati Uniti) e in Ontario (Canada). Il tedesco della Pennsylvania mantiene un discreto grado di mutua intelligibilit\u00e0 con l'odierno tedesco palatino, da cui \u00e8 principalmente derivato.\nScrittura.\nSono usati due sistemi di scrittura per questo linguaggio: uno basato sulla fonetica dell'inglese, e l'altro basato sulla fonetica del tedesco. Di seguito il Padre Nostro scritto nei diversi sistemi di scrittura e paragonato con l'inglese, l'olandese e il tedesco moderni."}
{"id": "147098", "revid": "767487", "url": "https://it.wikipedia.org/wiki?curid=147098", "title": "Regressione nonlineare", "text": "In statistica la regressione nonlineare \u00e8 un metodo di stima di una curva interpolante un modello della forma:\nsu un insieme di osservazioni (eventualmente multi-dimensionali), concernenti le variabili formula_2, formula_3.\nMetodi di stima.\nDiversamente da quanto accade nel caso della regressione lineare, non esiste un metodo generale per determinare i valori dei parametri che garantiscono la migliore interpolazione dei dati. A tal fine, si ricorre a classi di algoritmi numerici di ottimizzazione, che a partire da valori iniziali, scelti a caso o tramite un'analisi preliminare, giungono a punti ritenuti ottimali. Si potrebbero avere dei massimi locali della bont\u00e0 del \"fitting\", in contrasto ancora con il caso della regressione lineare, in cui il massimo \u00e8 di natura \"globale\".\nLinearizzazione.\nDiversi modelli nonlineari possono essere linearizzati (cio\u00e8 trasformati in modelli lineari, riducendo cos\u00ec l'onerosit\u00e0 numerica del problema di stima). Un esempio \u00e8 dato dai modelli:\ne\nIl primo emerge naturalmente in una variet\u00e0 di contesti, come soluzione di equazioni differenziali ordinarie; il secondo \u00e8 tipico dell'ambito dell'economia e dell'econometria, come modello per la funzione di produzione. In entrambi i casi \u00e8 possibile linearizzare i modelli applicando una trasformazione logaritmica.\nI logaritmi nella regressione\nUlteriori metodi.\nModelli di maggiore complessit\u00e0, quali ad esempio quelli caratterizzati da equazioni trascendenti come formula_6, sono stimati tramite algoritmi pi\u00f9 sofisticati. Diversi software matematici contengono librerie di ottimizzazione: Gauss, GNU Octave, MATLAB, Mathematica; sono inoltre ampiamente disponibili librerie di ottimizzazione per linguaggi avanzati quali C++ o Fortran.\nChiarimenti sull'ambito di applicazione del metodo.\nSovente si considera - erroneamente - che l'impiego del metodo dei minimi quadrati per stimare i parametri formula_7, formula_8, formula_9 in un modello del tipo:\ncostituisca un caso di regressione nonlineare. In realt\u00e0, l'aggettivo (non-)lineare \u00e8 riferito ai \"parametri\", non alla(e) variabile(i) dipendente(i), per cui il modello sopra \u00e8 stimato tramite i minimi quadrati ordinari come un modello di regressione lineare; si veda al riguardo il relativo articolo."}
{"id": "147101", "revid": "599013", "url": "https://it.wikipedia.org/wiki?curid=147101", "title": "Ids", "text": ""}
{"id": "147104", "revid": "125963157", "url": "https://it.wikipedia.org/wiki?curid=147104", "title": "Irminio", "text": "L'Irminio (\"Irminiu\" in siciliano; \"Hirminius\" in latino) \u00e8 un fiume della Sicilia sud-orientale.\nIl fiume nasce dal Monte Lauro, principale cima dei Monti Iblei (986\u00a0m s.l.m.), che costituiscono la parte montuosa principale del sud est della Sicilia.\nIl suo percorso, a carattere quasi torrentizio, si sviluppa lungo la provincia di Ragusa per 55 chilometri.\nSfocia nel Mar Mediterraneo, in localit\u00e0 \"Torre Giardinelli\" tra Marina di Ragusa e Donnalucata, nella costa sud della Sicilia dopo avere creato lungo il suo percorso, grazie ad una diga il Lago Santa Rosalia, bacino lacustre artificiale.\nI suoi affluenti principali sono i torrenti \"Cava Volpe\", \"Ciaramite\", \"Mastratto\", e nei pressi di Ragusa Ibla i torrenti \"San Leonardo\" e \"Santa Domenica\".\nRiserve.\nSubito a sud della diga di Santa Rosalia \u00e8 stata creata una zona lunga 2\u00a0km, denominata \"Oasi della Trota macrostigma\", in cui \u00e8 vietata la pesca mentre gli ultimi 3\u00a0km del percorso del fiume attraversano la Riserva naturale Macchia Foresta del Fiume Irminio.\nFauna.\nTipico abitante di queste acque l'autoctona \"Trota macrostigma\". Altri pesci autoctoni sono l'anguilla e la cagnetta. Numerose le specie alloctone come tinca, carpa, rovella, carassio, luccio, trota fario, trota iridea, gambusia e persico trota. A monte della foce sono presenti Cefalo (Mugil cephalus), Muggine calamita (Liza ramada), Muggine dorato (Liza aurata), Muggine musino (Liza saliens),Muggine labbrone (Chelon labrosus). Solo alla foce trovate Spigola (Dicentrarchus labrax) e Spigola punteggiata (Dicentrarchus punctatus) .\n Lungo il suo corso non attraversa alcun centro abitato costeggiando a fondo valle solo Giarratana e Ragusa Ibla. L'Irminio nell'ultimo secolo si \u00e8 fortemente ridotto, infatti fino all'ultimo secolo esso era navigabile.\nStoria.\nIl fiume Irminio risulta conosciuto sin dall'antichit\u00e0. Sulla riva meridionale, in contrada Maestro, tra Marina di Ragusa e Donnalucata \u00e8 stato ritrovato un abitato greco risalente al V secolo a.C. a testiminianza dell'uso del fiume come porto canale. Plinio il Vecchio nel 77 con il suo libro \"Naturalis historia\" fa derivare il nome Irminio da Hermes, l'antico dio Mercurio che in queste acque si innamor\u00f2 della ninfa Dafnide. Cos\u00ec nacque Dafni, antico pastore e inventore del canto bucolico."}
{"id": "147105", "revid": "287204", "url": "https://it.wikipedia.org/wiki?curid=147105", "title": "Panino al prosciutto", "text": "Panino al prosciutto \u00e8 un romanzo semi-autobiografico del poeta e scrittore statunitense Charles Bukowski. Scritto in prima persona, il romanzo narra le vicende del giovane Henry Chinaski, alter ego dello scrittore.\nPosizione del romanzo nell'ambito della produzione dell'autore.\nUscito nel 1982, \"Ham on rye\" chiude il ciclo romanzesco in cui Bukowski ha raccontato la propria vita sotto lo pseudonimo di Henry Chinaski. Il senso del titolo lo ha spiegato lo stesso Bukowski a Fernanda Pivano in un'intervista rilasciatale durante la stesura del romanzo: \u00abIl titolo \u00e8 \"Ham on rye\", \u201cSandwich di prosciutto su pane di segale\u201d. Capisci, tu dai un morso, io sono il prosciutto\u00bb.\nIl titolo del romanzo gioca anche sul titolo originale de' Il giovane Holden (titolo inglese: The Catcher in the Rye) di J. D. Salinger. Entrambi i romanzi sono fortemente autobiografici, narrati in prima persona e prevalentemente riguardano l'esperienza adolescenziale del protagonista. \nGli altri titoli di questa grande autobiografia romanzata sono: \"Post Office\" (1971), che racconta gli anni centrali dell'impiego alle poste, del matrimonio fallito e della paternit\u00e0, oltre che delle immancabili donne e delle bevute pantagrueliche; \"Factotum\" (1975), che racconta il periodo giovanile della vita randagia da un lavoro di infimo livello all'altro, da una squallida camera in affitto all'altra, da una bottiglia all'altra, dall'alcova di una donnaccia all'altra; e infine \"Women\" (1978), che racconta gli anni della maturit\u00e0, in cui, oltre alle solite infinite bevute e alla girandola di donne conosciute - ninfomani, frigide, tossicomani, prostitute, gerontofile, alcolizzate, sante, fumate - e sciupate, compare finalmente lo scrittore sulla via di un'affermazione crescente e inarrestabile.\nTrama e motivi.\n\"Panino al prosciutto\" racconta il primo periodo della vita di Bukowski-Chinaski, nonch\u00e9 dell'ingresso nella nota vita randagia e pericolosa tra stanze in affitto, risse e dipendenza dall'alcol. Il romanzo si chiude in una giornata storica: \u00e8 il 7 dicembre 1941, le radio annunciano l'attacco giapponese di Pearl Harbor e Chinaski, che sta facendo il giro dei bar con l'amico Becker, il quale sogna di diventare scrittore ma nel frattempo si \u00e8 arruolato nei Marines, rimane ancora una volta solo perch\u00e9 l'altro deve immediatamente ritornare alla base militare. Dal primo episodio del \"Taccuino di un vecchio sporcaccione\", e da un racconto della raccolta \"A sud di nessun nord\" (1973), intitolato \"Questioni di politica\", sappiamo anche che questo amico non torner\u00e0 mai pi\u00f9 dalla guerra. \nIn questo romanzo duro, crudele, disperato, ma anche ironico e tenero, tutto \u00e8 affrontato con toni privi di ogni retorica e di ogni facile consolazione. Tra molte altre cose, c'\u00e8 la crisi economica e occupazionale americana seguita alla Grande depressione degli anni Trenta; ci sono i genitori patetici, conformisti e violenti, soprattutto il padre; c'\u00e8 la scoperta voyeuristica e onanistica del sesso e la bruciante consapevolezza di esserne escluso per una devastante acne che rende orribile il protagonista agli occhi degli altri e di se stesso; c'\u00e8 la rivolta contro le ipocrisie sociali del lavoro, del successo e dell'amor di patria; c'\u00e8 la scuola in cui le gerarchie sociali sono riprodotte ed esasperate; ci sono i professori grotteschi e repressi e le professoresse seducenti e materne; ci sono gli amici e le rivalit\u00e0 feroci per la leadership e per accaparrarsi le ragazze; e c'\u00e8 infine il sentimento umiliante dell'esclusione che sfocia in un \"cupio dissolvi\" nell'alcol e nell'emarginazione, cui soltanto lo sfogo della scrittura disperata e compulsiva dar\u00e0 una sublimazione e una speranza di riscatto.\nConfronti.\nDa quanto detto risulta inevitabile un confronto con i due modelli negativi, cio\u00e8 antieroici e antiretorici, di \u201cromanzo di formazione\u201d pi\u00f9 famosi della letteratura americana precedente, ovvero \"On the road\" (1957) di Jack Kerouac e soprattutto \"Il giovane Holden\" (1951) di Jerome David Salinger. Sono due libri che, malgrado l'esplicito piglio informale, sul piano artistico hanno qualcosa che li pone forse al di sopra del romanzo di Bukowski.\nBukowski \u00e8 ancor meno letterario: la sua scrittura \u00e8 secca, rapida, chiarissima, diretta, priva di fronzoli e cedimenti lirici, i suoi dialoghi sono costruiti con una naturalezza e un'efficacia \u201cteatrale\u201c che lasciano sbigottiti, e la lettura scorre liscia come l'olio (lo stesso vale per le sue numerosissime poesie). Certo, il giovane Chinaski a volte ricorda Holden, ma nel complesso la sua personalit\u00e0 \u00e8 infinitamente pi\u00f9 aspra e maledetta: dal suo punto di vista, Holden sarebbe solo un fighetto di buona famiglia che sceglie la segregazione e la \u201crinuncia\u201d (come gi\u00e0 il Dedalus di James Joyce) per ragioni incomprensibili e in una maniera in fondo \"soft\". Lui, invece, ha il padre disoccupato (che fa finta ogni mattina di andare a lavorare per non far brutta figura coi vicini), \u00e8 brutto, povero e violento per rabbia e rancore, ma nonostante tutto non ha brama di essere ricco e figo come alcuni suoi compagni, semplicemente vuole una vita libera da tutte le convenzioni della societ\u00e0 (in cui si \u00e8 accettati solo quando si hanno certe caratteristiche), meno legata alla dipendenza da datori di lavoro arroganti e odiosamente succubi del sistema produttivo che servono. \nSarebbe anche interessante, infine, fare un confronto pi\u00f9 analitico tra i gusti letterari di Holden e quelli di Chinaski: Holden, ad esempio, detesta l'Hemingway di \"Addio alle armi\", perch\u00e9 lo considera \u201cfasullo\u201d, e adora il Fitzgerald de \"Il Grande Gatsby\", mentre Chinaski parla con entusiasmo della sua scoperta di Hemingway e altrove, come nel \"Taccuino\" e in \"Donne\", Bukowski-Chinaski dichiara di disprezzare autori come Fitzgerald, Truman Capote e Norman Mailer, perch\u00e9 \u201cce l'hanno fatta\u201d troppo presto e in seguito hanno dormito sugli allori diventando sciatti e prevedibili. Il suo vero idolo rimarr\u00e0 John Fante, l'autore di \"Chiedi alla polvere\" (1939) a lungo dimenticato che ha anticipato di molti anni la Beat Generation e alla cui riscoperta anche Bukowski ha contribuito facendolo ripubblicare."}
{"id": "147106", "revid": "1543377", "url": "https://it.wikipedia.org/wiki?curid=147106", "title": "Andrew Wood", "text": "Biografia.\nInfanzia.\nWood nasce a Columbus, in Mississippi, ma cresce a Bainbridge Island, nello stato di Washington. \u00c8 il pi\u00f9 giovane di tre fratelli; gli altri due sono Kevin e Brian. I genitori non solo li tirano su facendo loro ascoltare molta musica, ma sostengono anche i tre fratelli quando questi ultimi decidono di imparare a suonare gli strumenti musicali. Andrew si appassiona e trae ispirazione dalla musica di artisti come Elton John, i Queen, gli Aerosmith e i Kiss.\nMalfunkshun (1980\u20131988).\nAndrew Wood entra a far parte del suo primo gruppo musicale all'et\u00e0 di quattordici anni: i Malfunkshun, assieme al fratello Kevin e all'amico Regan Hagar (in seguito batterista dei Satchel e dei Brad); nell'aprile del 1980 registrano il loro primo demo. Ogni membro del gruppo assume quindi un nome d'arte: Andrew diviene \"Landrew the Love Child\", Kevin diviene \"Kevinstein\" e Hagar \"Thundarr\". Gi\u00e0 a partire dai primi tempi il giovane Andrew assume all'interno del gruppo un atteggiamento da rockstar, ispirato dalle icone del glam rock, che vestivano in maniera eccentrica e si truccavano in modo esagerato. Questo modo di porsi sul palco con fare da protagonista verr\u00e0 mantenuto per tutta la sua carriera, facendo di lui uno dei personaggi pi\u00f9 carismatici della scena di Seattle (molti paragoneranno Wood al cantante dei Guns N' Roses, Axl Rose, per la presenza scenica). Il suo stile di canto si rif\u00e0 a quelli di Freddie Mercury, Paul Stanley e Marc Bolan.\nNel 1985 Wood comincia a fare uso di droghe e lo stesso anno entra in una comunit\u00e0 di recupero.\nNel 1986 i Malfunkshun realizzano alcuni demo, due delle quali, \"With Yo' Heart (Not Yo' Hands)\" e \"Stars-n-You\", vengono inclusi nella compilation \"Deep Six\", pubblicata nello stesso anno dalla C/Z Records. Il gruppo continu\u00f2 a esibirsi a Seattle aprendo i concerti di altre band locali fino al 1988, anno del loro scioglimento.\nMother Love Bone e ultimi anni (1988\u20131990).\nNel 1988 Andrew Wood e Regan Hagar lasciano i Malfunkshun e iniziano a provare insieme a due ex membri dei Green River, band scioltasi lo stesso anno: Stone Gossard e Jeff Ament. Cominciano ad esibirsi come cover band con il nome di Lords of the Wasteland ma presto si aggiunge a loro Bruce Fairweather, l'altro chitarrista dei Green River, seguito poi da Greg Gilmore (ex batterista dei 10 Minute Warning e degli Skin Yard) che rimpiazza Hagar. Con quest'ultima formazione la band cambia nome, su suggerimento di Wood, in Mother Love Bone.\nIl gruppo inizia a comporre musica propria e tramite la Stardog, etichetta discografica di cui sono proprietari, pubblicano nel marzo del 1989 l'EP \"Shine\"; poco dopo firmano con la PolyGram. La band trascorre poi il resto dell'anno e i primi mesi del 1990 esibendosi e registrando l'album d'esordio. Wood a quel punto decide di entrare in riabilitazione al Valley General Hospital Alcohol Drug Recovery Center di Monroe nella speranza di sconfiggere la sua dipendenza dall'eroina e di essere a posto in vista dell'imminente uscita dell'album.\nIl 16 marzo del 1990 per\u00f2 il cantante viene trovato nel suo appartamento riverso sul letto in coma da overdose dalla fidanzata Xana La Fuente e portato d'urgenza all'Harborview Hospital di Seattle. Qui Wood viene ricoverato in terapia intensiva; in un primo tempo sembra rispondere bene alle cure, ma un improvviso aneurisma fa smettere di funzionare il suo cervello ed entra in coma irreversibile. Il 19 marzo i genitori danno l'assenso a staccare i macchinari che lo tengono in vita e Wood, attorniato da amici e parenti, muore con in sottofondo \"A Night at the Opera\" dei Queen, uno dei suoi dischi preferiti. I Mother Love Bone si sciolgono poco tempo dopo ed \"Apple\", quello che avrebbe dovuto essere il loro album d'esordio, sar\u00e0 pubblicato solo a luglio dello stesso anno. I resti del cantante sono sepolti al Miller-Woodlawn Memorial Park di Bremerton, nello stato di Washington.\nDopo la morte.\nVerso la fine del 1990, il compagno di stanza di Wood, Chris Cornell, cantante dei Soundgarden, e parte dei restanti componenti dei Mother Love Bone, che nel frattempo stavano lavorando a un nuovo progetto, si uniscono in un gruppo, i Temple of the Dog. Il nome della band \u00e8 ispirato a un verso di una canzone di Wood, \"Man of Golden Words\", dall'album \"Apple\".\nIl 16 aprile del 1991 il gruppo pubblica un album in memoria dell'amico scomparso. Pietra miliare del grunge, l'omonimo disco \"Temple of the Dog\" vede la collaborazione di due membri dei Soundgarden, Cornell alla voce e Matt Cameron alla batteria (anche lui successivamente entrato a far parte dei Pearl Jam), ai quali si aggiungono gli ex Mother Love Bone Jeff Ament al basso e Stone Gossard alla chitarra, e i due musicisti che avevano cominciato a suonare con loro in quelli che sarebbero diventati di l\u00ec a poco i Pearl Jam: Mike McCready (chitarra) e Eddie Vedder (cori e voce in duetto con Cornell sul brano \"Hunger Strike\"). Due tracce contenute nel disco, \"Reach Down\" e \"Say Hello 2 Heaven\", vengono scritte da Cornell in ricordo dell'amico: da qui nasce l'idea di un intero album tributo.\nGli Alice in Chains, a loro volta, dedicano a Wood il loro album \"Facelift\", del 1990, e la traccia finale dell'album \"Dirt\" (1992), \"Would?\", che compare anche nella colonna sonora del film \"Singles - L'amore \u00e8 un gioco\" diretto da Cameron Crowe; nella stessa colonna sonora \u00e8 anche presente \"Chloe Dancer/Crown of Thorns\" dei Mother Love Bone.\nSempre nel 1992 i Faster Pussycat, gruppo sleaze metal di Los Angeles, dedicano a Wood la canzone \"Mr. Lovedog\", inclusa nel loro terzo album \"Whipped!\". Nel 1993 i Candlebox, gruppo post-grunge di Seattle, scrivono in memoria di Wood la canzone \"Far Behind\", la quale diverr\u00e0 di l\u00ec a poco uno dei singoli del loro album di debutto omonimo. L'anno successivo il gruppo musicale The Cult lo nomina, insieme ad altri artisti morti giovani, nel brano \"Sacred Life\" contenuto nell'album \"The Cult\".\nNel 1995 Stone Gossard, ex membro dei Mother Love Bone, pubblica tramite la Loosegroove Records, etichetta di sua propriet\u00e0, l'album \"Return to Olympus\", contenente alcuni brani dei Malfunkshun. Nel 2005 esce \"\", film che documenta la carriera musicale di Wood e parte della sua storia familiare. Nel 2006 i restanti membri dei Malfunkshun, il fratello Kevin e Regan Hagar, e Shawn Smith, cantante dei Brad e dei Satchel, si uniscono per registrare vecchi brani dei Malfunkshun con i testi lasciati da Wood."}
{"id": "147107", "revid": "1543377", "url": "https://it.wikipedia.org/wiki?curid=147107", "title": "Autocefalia", "text": "In ambito ecclesiastico, autocefalia (in greco \u03b1\u03c5\u03c4\u03bf\u03ba\u03b5\u03c6\u03b1\u03bb\u03af\u03b1) indica lo statuto giuridico e canonico di una Chiesa (nazionale) che, pur mantenendosi fedele a una determinata Confessione religiosa di antica tradizione (ortodossa, monofisita o miafisita, nestoriana, ecc.) comune ad altre Chiese \u201csorelle\u201d e alla Chiesa \u201cmadre\u201d, ottiene il diritto di amministrarsi in modo indipendente e non solo autonomo. A livello amministrativo, rappresenta lo \"status\" di una Chiesa il cui capo, eletto dal relativo Sinodo, non riconosce alcuna autorit\u00e0 di governo ecclesiale al di sopra del proprio ministero.\nStoria.\nLa Chiesa \"cattolica\", ossia \"universale\", fondata dagli Apostoli e Discepoli e poi consolidata dai primi Vescovi e Padri durante la fase di massima espansione dell'Impero romano, era dotata di una precisa gerarchia ecclesiale, strutturata secondo l'ordinamento amministrativo romano. Se all'inizio esistevano solo le Eparchie (vescovati), successivamente queste si differenziarono in base alla loro importanza: se solo Sedi cittadine, o invece provinciali o pure diocesane. Col riconoscimento unanime ottenuto a seguito a un Concilio ecumenico o a un Sinodo locale.\nQuando un Patriarca di una delle cinque grandi Sedi apostoliche, in cui gradualmente si suddivise la Chiesa romana in et\u00e0 imperiale (la nota Pentarchia), approva o riconosce il distacco di una Provincia ecclesiastica (Metropolia) dalla propria circoscrizione canonica (Patriarcato), ma allo stesso tempo la nuova Chiesa resasi \"indipendente\" rimane in piena comunione di fede con la gerarchia da cui proviene il proprio Vescovo (Metropolita), in tali condizioni la nuova Chiesa \u00e8 chiamata \"autocefala\".\nQuesta struttura organizzativa, nel tempo, si \u00e8 sviluppata diversamente nella Chiesa orientale (specie di rito bizantino) rispetto alla Chiesa occidentale (di rito latino), tutta unita in un unico Patriarcato apostolico, specialmente dopo la fine dell'antico Impero Romano d'Occidente.\nChiese orientali.\nNella Chiesa orientale, da secoli suddivisa in vari Patriarcati, la questione dell'autonomia e dell'autocefalia \u00e8 sempre stata molto importante. E lo \u00e8 ancora oggi per quasi tutte le Chiese ortodosse ed eterodosse, non solo per il disfacimento dei grandi Imperi euro-asiatici e l'indipendenza dei vari Stati nazionali, ma anche per la progressiva disunione dei Patriarcati sovranazionali a favore delle Chiese nazionali (si veda il caso della Chiesa ortodossa ucraina).\nIl primo esempio noto \u00e8 quello della Chiesa di Cipro, che ottenne l'autocefalia dal Patriarcato di Antiochia durante il Concilio di Efeso, cos\u00ec come la Chiesa di Gerusalemme, sia pur nel successivo Concilio di Calcedonia. Dal V secolo d.C. la Chiesa cipriota \u00e8 guidata da un Metropolita, il quale non \u00e8 soggetto ad alcuna autorit\u00e0 religiosa nel governo, sebbene la sua Chiesa sia sempre stata in piena comunione di fede con le Chiese ortodosse.\nAllo stesso modo nel 927 la Chiesa bulgara, gi\u00e0 autonoma, diventa autocefala (come prima Chiesa autocefala nei Balcani riconosciuta da Costantinopoli), seguita dalla Chiesa serba nel 1219. Anche se temporaneamente. Nel 1589 pure la Chiesa ortodossa russa ottiene lo stesso riconoscimento, bench\u00e9 situata al di fuori del territorio appartenuto un tempo all'Impero bizantino. Nel corso del XIX e del XX secolo, varie Chiese balcaniche, come quella greca, albanese e rumena diventano indipendenti dal Patriarcato di Costantinopoli. Sussistono ancora varie comunit\u00e0 ortodosse che, nonostante l'indipendenza politica conseguita dai rispettivi Stati, reclamano l'autocefalia della propria Chiesa, specie dal Patriarcato di Mosca: \u00e8 il caso delle Comunit\u00e0 ortodosse di Estonia, Lettonia, Ucraina e Bielorussia, situate nel relativo territorio canonico (reale o presunto).\nTra le Chiese eterodosse orientali la Chiesa copta d'Etiopia ottenne l'autocefalia nel 1951 dal Patriarca copto di Alessandria; nel 1993 fu la volta della Chiesa copta d'Eritrea, poi riconosciuta da quella etiope.\nFiletismo.\nIl \"filetismo\" \u00e8 la dottrina che sistematizza ci\u00f2 che \u00e8 prassi corrente circa i rapporti tra le Chiese ortodosse, che, quasi sempre, possono rivendicare l'autocefalia solo se legate a Stati sovrani, man mano che questi divengono indipendenti. Tale prassi ecclesiologica, pur diffusa e consolidata, non \u00e8 neppure un articolo di fede ufficialmente professato. Per questo, il Patriarca ecumenico Antimo VI radun\u00f2 un sinodo a Costantinopoli nel 1872, nel quale venne condannato il filetismo, ossia, per l'appunto, il principio secondo il quale quando una nazione conquista l'indipendenza politica, anche la sua Chiesa (bench\u00e9 autonoma) acquisisce l'autocefalia. Oggi sono varie le Chiese nazionali che hanno chiesto e non ottenuto l'autocefalia dai rispettivi Patriarcati dopo l'indipendenza (pur avendo ricevuto l'autonomia ecclesiale). Per cui oggi tali comunit\u00e0 ortodosse sono in conflitto con il Patriarcato di Costantinopoli o con il Patriarcato di Mosca e, in qualche caso, hanno creato Chiese nazionali considerate scismatiche.\nChiesa occidentale.\nNella Chiesa occidentale o latina, tutta unita intorno all'unica sede patriarcale di Roma, non c'\u00e8 neppure stata richiesta, da parte dei sinodi regionali o nazionali, di ottenere l'autocefalia, che peraltro non avrebbe mai potuto realizzarsi, salvo scisma e scomunica (la Chiesa inglese non l'ha chiesto ma \u00e8 stata obbligata dalla Corona). Ma, anche se il gallicanesimo in Francia, o movimenti simili in altre Nazioni cattoliche, ha criticato a pi\u00f9 riprese il primato papale, specialmente in ordine alla nomina dei Vescovi nazionali, in realt\u00e0 tali polemiche non hanno mai costituito una seria minaccia per l'unit\u00e0 della Chiesa cattolica. Nemmeno durante i Concili di Costanza e Basilea, ove le nazionalit\u00e0 ebbero la loro importanza. In base all'insegnamento della tradizione cattolica (come di quella ortodossa) tale diritto spetta esclusivamente alla sede apostolica di Roma, di cui \u00e8 Vescovo il Papa, successore dell'Apostolo Pietro, Pontefice massimo dell'Impero e Patriarca dell'Occidente romano. Anche se nella pratica, tramite concordati, la nomina dei vescovi e metropoliti (come del relativo primate) \u00e8 stata spesso lasciata ai vari re cristianissimi, cattolici od apostolici, ecc.. Una eccezione fu il riconoscimento dell'autocefalia alla Chiesa di Ravenna da parte dell'Imperatore d'Oriente durante il periodo esarcale (666), pur sempre contrastata da Roma, che successivamente (681) ne ottenne la revoca.\nStoricamente per\u00f2 si parla dell\u2019autocefalia pi\u00f9 in riferimento alle antiche Chiese orientali (Patriarcati di Alessandria, Antiochia, Gerusalemme, Costantinopoli e Arcivescovato di Cipro). Altre Chiese, con il tempo, si resero indipendenti, dopo i primi concili ecumenici, separandosi dai Patriarcati d\u2019Oriente e da Roma per ragioni dogmatiche o disciplinari (per es. le Chiese nestoriane di Mesopotamia e Persia o quelle monofisite d\u2019Egitto e Siria, o d'Armenia), oppure divenendo tali in base al principio giuridico bizantino che fa coincidere la Chiesa con lo Stato sovrano, (come le Chiese slave di Bulgaria, Serbia e Russia). Riguardo alle Chiese orientali, ove vige tale usanza, Roma \u00e8 sempre stata favorevole alla loro autonomia, per nazionalit\u00e0 o per rito, e spesso anche per l'autocefalia.\nDifferenza tra autocefalia e autonomia.\nComunemente \"autocefalo\" viene tradotto con \"autogoverno\", ma in realt\u00e0 significa \"con un proprio capo\". \"Kephal\u00e9\" significa, infatti, \"testa, capo\" in greco antico. Invece \"autonomo\" significa \"con una propria legislazione\". Il vocabolo greco \"nomos\" corrisponde, infatti, a \"legge\".\nDunque, l'autocefalia implica un'indipendenza maggiore rispetto all'autonomia ecclesiale, che, in ambito ortodosso, coincide con lo \"status\" di alcune Chiese \"nazionali\" o \"locali\" ancora dipendenti da un Patriarcato, ma in possesso di un maggiore potere decisionale e con il proprio vertice auto-eletto, non pi\u00f9 scelto e nominato dal Patriarca.\nIl concetto omologo nella ecclesiologia cattolica \u00e8 la giurisdizione riconosciuta ai vertici della \"Chiesa metropolitana \"sui iuris\"\" (giurisdizione valida per le Chiese cattoliche di rito orientale), che, per l'appunto, implica un'autonomia piuttosto che un'autocefalia, come sopra precisato, a ragione dell'esercizio del Primato patriarcale e papale di Roma nella Chiesa cattolica. Peraltro, anche in Occidente le comunit\u00e0 cattoliche legate alle moderne Nazioni si avvalgono di una certa autonomia o, almeno, la rivendicano (\u00e8 il caso della Chiesa tedesca). All'interno di molte Nazioni cattoliche (oltre alla Conferenza episcopale nazionale) c'\u00e8 ancora il Primate, titolo che un tempo in Europa corrispondeva, per certi aspetti, al Metropolita della \"Chiesa metropolitana sui iuris\", tipico delle comunit\u00e0 cattoliche di rito orientale. E che tuttora corrisponde all'Esarca delle Chiese ortodosse autonome."}
{"id": "147109", "revid": "1573940", "url": "https://it.wikipedia.org/wiki?curid=147109", "title": "Toledo (Spagna)", "text": ""}
{"id": "147110", "revid": "287204", "url": "https://it.wikipedia.org/wiki?curid=147110", "title": "70 Panopaea", "text": "70 Panopaea (in italiano 70 Panopea) \u00e8 un grande asteroide della fascia principale, membro della famiglia asteroidale Eunomia. Tuttavia, \u00e8 un pianetino scuro, con una composizione carboniosa primitiva (classe spettrale C) e probabilmente non imparentato con il corpo progenitore della famiglia Eunomia.\nPanopaea fu scoperto da Hermann Mayer Salomon Goldschmidt il 5 maggio 1861 all'Osservatorio astronomico di Parigi (Francia), il quattordicesimo e ultimo asteroide individuato dall'astronomo. Robert Main, direttore dell'Osservatorio di Oxford e presidente della Royal Astronomical Society (che premi\u00f2 Goldschmidt con una medaglia d'oro), lo battezz\u00f2 cos\u00ec in onore di Panopea, una ninfa della mitologia greca, una delle Nereidi, figlia di Nereo e Doride (vedi l'asteroide 48 Doris)."}
{"id": "147115", "revid": "125986144", "url": "https://it.wikipedia.org/wiki?curid=147115", "title": "Papi della Chiesa ortodossa copta", "text": "Questo elenco dei papi della Chiesa ortodossa copta raccoglie ordinatamente tutti i nomi dei papi che hanno guidato la Chiesa ortodossa copta a partire dal concilio di Calcedonia (451), e che sono considerati dai copti come legittimi titolari del Patriarcato di Alessandria.\nPer l'elenco dei loro predecessori, vedi invece Patriarchi di Alessandria.\nQui l'elenco:"}
{"id": "147119", "revid": "767487", "url": "https://it.wikipedia.org/wiki?curid=147119", "title": "Lista dei papi copti", "text": ""}
{"id": "147121", "revid": "124612836", "url": "https://it.wikipedia.org/wiki?curid=147121", "title": "Via Postumia", "text": "La Via Postumia era una via consolare romana fatta costruire nel 148 a.C. dal console romano Postumio Albino nei territori della Gallia Cisalpina, l'odierna Pianura Padana, per scopi prevalentemente militari. Congiungeva per via di terra i due principali porti romani del nord Italia: Aquileia, grande centro nevralgico dell'Impero Romano, sede di un grosso porto fluviale accessibile dal Mare Adriatico, e Genova. Per trovare i due successivi porti pi\u00f9 importanti si doveva scendere a Roma dal lato tirrenico e a Ravenna dal lato adriatico.\nPercorso.\nLa strada, lasciata Genova, percorreva la Val Polcevera fino a Pontedecimo (\"Pons ad decimum lapidem\"), quindi saliva sul crinale attraverso Cesino e Pietralavezzara e valicava l'Appennino al Pian di Reste, nei pressi dell'odierno Passo della Bocchetta. La strada proseguiva, seguendo il tracciato di precedenti percorsi liguri, per i crinali anzich\u00e9 per i fondovalle. Pertanto dal pian di Reste si dirigeva verso l'odierno Fraconalto (inizialmente \"Fiaccone\", sorto nel Medioevo, probabilmente attorno ai secoli IX-X), scendeva per il valico presso l'attuale Passo della Castagnola, frazione di Fraconalto, risaliva per il Monte Porale, e quindi scendeva verso la pianura passando per la fiorente Libarna. La meta finale di questo primo settore dell'Oltregiogo era Dertona.\nProseguendo nel suo cammino, la via Postumia congiungeva \"Dertona\" con \"Placentia\" (Piacenza), inserendosi nel sistema viario costituito dalla via Emilia che proveniva da Rimini (\"Ariminum\") gi\u00e0 dal 187 a.C. da dove si collegava a Roma attraverso la via Flaminia dal 220 a.C. Il tratto \"Placentia\"-\"Dertona\" della via Postumia divenne in seguito parte della via Julia Augusta, costruita nel 13 a.C. per volere dell'imperatore Augusto al fine di completare il collegamento stradale tra Roma e la costa meridionale della Gallia: raggiungeva Arles passando per il trofeo di Augusto alla Turbie.\nLa via Postumia da \"Placentia\" proseguiva fino a Cremona dove attraversava il fiume Po e da qui, proseguendo verso est, raggiungeva \"Bedriacum\", l'odierna Calvatone, citt\u00e0 sorta alla confluenza tra il fiume Oglio e il Chiese. Da \"Bedriacum\" si diramava un tratto che raggiungeva \"Mantua\" (Mantova), mentre il percorso principale proseguiva per Verona, dove attraversava il fiume Adige. Da Verona, prima di raggiungere Aquileia sul mare Adriatico, portando a termine il collegamento con il mare Tirreno da cui partiva, la via Postumia passava per Vicenza, Oderzo e \"Iulia Concordia\", l'odierna Concordia Sagittaria.\nCon l'apertura della nuova via Julia Augusta tra Tortona e \"Vada Sabatia\" (Vado Ligure), che tagliava fuori Genova, il primo tratto della strada perse progressivamente importanza e con essa le zone della valle del Lemme. Al contrario acquistarono importanza le zone intorno ad Acqui Terme. La via Postumia, con qualche modifica, rimase attiva (con alterna fortuna) almeno fino all'VIII secolo sotto il controllo dei monaci della potente Abbazia di San Colombano di Bobbio, per poi cadere lentamente in disuso fino ad essere dimenticata. Fu in parte ripresa dopo l'anno Mille, come percorso privilegiato, dalla Repubblica di Genova che pose sotto il suo controllo i centri di Gavi, Voltaggio e \"Fiaccone\" (Fraconalto).\nSituazione attuale.\nAttualmente alcuni tratti sono percorribili come strada provinciale (da Vicenza in direzione Treviso) con il nome di strada provinciale 102 Postumia romana; altri sono andati completamente in disuso, \u00e8 anche ravvisabile il percorso da Piacenza a Cremona e da Cremona a Ca D'Andrea dove perde la linearit\u00e0 ma punta chiaramente poco sotto Calvatone. Nel tratto tra Vicenza ed Oderzo era quasi perfettamente rettilinea, salvo una curva in prossimit\u00e0 dell'attraversamento del fiume Brenta. Il suo tracciato originario \u00e8 facilmente visibile e ricostruibile utilizzando mappe o foto satellitari, e collegando con una linea retta i frequenti tratti ancora attivi.\nEsiste un tratto percorribile denominato via Postumia (strada provinciale 27) anche in provincia di Cremona fino al capoluogo di provincia stesso: vi entra ad est (vicino al casello autostradale) e a sud/ovest (via del Sale). Il fiume Po non veniva attraversato dove scorre adesso, perch\u00e9 le mappe medievali testimoniano di un suo corso pi\u00f9 vicino alle mura della citt\u00e0. Il tracciato rettilineo di continuazione \u00e8 facilmente individuabile anche a Castelvetro Piacentino.\nUn ulteriore tratto rettilineo di oltre 50 km, virtualmente ininterrotto, tra il Veronese ed il Mantovano, tutt'oggi quasi del tutto percorribile in auto, parte dalla chiesa di Sant'Anastasia per lambire l'antico Foro Romano della citt\u00e0 di Verona (l'attuale piazza delle Erbe), corso Portoni Borsari (fin qui la via corrispondeva al decumano massimo della citt\u00e0), corso Cavour, quartiere Stadio, via Mantovana per abbandonare la citt\u00e0 in direzione Villafranca di Verona, Quaderni di Villafranca; in provincia di Mantova con il guado del fiume Mincio, Goito, Gazoldo degli Ippoliti per arrivare al fiume Oglio che probabilmente si attraversava con un ponte di barche e si proseguiva dritti fino a Bedriacum"}
{"id": "147122", "revid": "123420110", "url": "https://it.wikipedia.org/wiki?curid=147122", "title": "Videochiamata", "text": "La videochiamata \u00e8 un'evoluzione della classica telefonata, arricchita dalla possibilit\u00e0 di vedere il proprio interlocutore e appartiene alla categoria della videoconferenza. \u00c8 possibile effettuare videochiamate sia tramite un apposito videotelefono da collegare alla linea fissa, sia tramite telefonini a partire dallo standard UMTS.\nCon l'introduzione del protocollo Dual Transfer Mode (DTM), \u00e8 possibile effettuare videochiamate anche su particolari terminali GSM. \nTelefonini dotati della funzione di videochiamata.\nApple.\n\"solo tramite FaceTime\"\niPhone.\n4, 4S, 5, 5c, 5s, 6, 6 Plus, 6s, 6s Plus, SE (1\u00aa gen), 7, 7 Plus, 8, 8 Plus, X, Xr, Xs, Xs Max, 11, 11 Pro, SE (2\u00aa gen), iPhone 12, iPhone 12 Pro, iPhone 13, iPhone 13 Pro\niPod touch.\n4\u00aa, 5\u00aa, 6\u00aa e 7\u00aa gen.\niPad.\niPad 2, 3\u00aa gen., 4\u00aa gen., mini, mini 2, mini 3, mini 4, mini 5, Pro, mini 6\nLG.\nL600V, U300, U310, U450, K. CHOCOLATE, KG8, U8138, U8180, U8330, U830, U880, U890, U900, U950, U970, KS10, KS20, KU385, KF750 Secret, KT525, KT610, KT615, GW300\nMotorola.\nA835, A1000, E1070, V1000, V1050, V1075, V980, V3X, V3XX, X4, Z2\nNEC Corporation.\nE313\nNokia.\n620, 5800, 6110 Navigator, 6120, 6267, 6500, 6288, 6630 (solo fotocamera posteriore), 6680, E5 (solo fotocamera posteriore), E52, E61, E65, E66, E71, E72, E75, N70-1, N71, N72, N73, N77, N78, N79, N80, N81, N82, N85, N90, N91, N93, N95 (4 e 8 GB), N96, , N97, N97 Mini, N8.\nSamsung.\nP920, Z220, Z400, Z500, Z560, z720, ZV30, ZV50, ZV60, U700, F480, L760, SGHJ750\nSony Ericsson.\nP1i, P990, W660i, Z1010, Z610i, Z750i, K530i, K608i, V800i\nTelit.\nGU1100"}
{"id": "147124", "revid": "1305772", "url": "https://it.wikipedia.org/wiki?curid=147124", "title": "Logo (disambigua)", "text": "Il logo \u00e8 una rappresentazione grafica per rappresentare un prodotto o un marchio di fabbrica.\nLogo pu\u00f2 anche riferirsi a:"}
{"id": "147127", "revid": "1783371", "url": "https://it.wikipedia.org/wiki?curid=147127", "title": "Bingo (provincia)", "text": "Bingo (giapponese:\u5099\u5f8c\u56fd -no kuni) fu una delle province del Giappone situata sul lato occidentale del Mare Interno sull'isola di Honsh\u016b, ed attualmente costituisce la parte orientale della prefettura di Hiroshima. Bingo confinava con le province di Bitchu, Hoki, Izumo, Iwami e Aki.\nSi ritiene che l'antica capitale sia stata situata nelle civinanze di Fuchu. Durante il periodo Sengoku, Bingo appartenne ai domini del clan M\u014dri, ma dopo la Battaglia di Sekigahara, Tokugawa Ieyasu la riassegn\u00f2 ad uno dei suoi alleati."}
{"id": "147129", "revid": "125623418", "url": "https://it.wikipedia.org/wiki?curid=147129", "title": "Murska Sobota", "text": "Murska Sobota (pronuncia , in ungherese \"Muraszombat\", in tedesco \"Olsnitz\") \u00e8 una citt\u00e0 di abitanti della Slovenia nord-orientale. \u00c8 situata vicino al fiume Mura (da cui il nome) nella regione dell'Oltremura di cui \u00e8 la capitale ed \u00e8 una delle undici citt\u00e0 della Slovenia (in sloveno mestna ob\u010dina). La citt\u00e0 dista pochi chilometri dai confini con Austria, Ungheria e Croazia.\nLa citt\u00e0 ricade nel territorio del comune cittadino di Murska Sobota (\"Mestna ob\u010dina Murska Sobota\") e ne \u00e8 capoluogo comunale.\nOrigini del nome.\nUfficialmente, \u00e8 conosciuta come Murska Sobota, ma viene anche spesso chiamata solo \"Sobota\" dai suoi abitanti; i cittadini sloveni la chiamano anche solo \"Murska\". Il nome tedesco della citt\u00e0 \u00e8 \"Olsnitz\", derivato dal vecchio nome sloveno \"Ol\u0161nica\". Il nome sloveno attuale \u00e8 una traduzione del nome ungherese \"Muraszombat\", nome ufficiale della citt\u00e0 fino al 1919.\nIn ungherese \"szombat\" significa sabato, riferendosi alla pratica della citt\u00e0 di tenere delle fiere ogni sabato. Murska Sobota \u00e8 stata una citt\u00e0 della contea di Vas nel Regno d'Ungheria fino al 1918. Durante la seconda guerra mondiale fu occupata dall'Ungheria dal 1941 al 1944. Tra il 1944 e il 1945 invece fu sotto occupazione nazista tedesca. Venne liberata dalle truppe sovietiche nel maggio 1945.\nStoria.\nMurska Sobota era la citt\u00e0 pi\u00f9 a nord della Jugoslavia e nel corso della sua storia si \u00e8 spostata oltre i confini attuali, tra Slovenia ed Ungheria. Gli ungheresi rappresentano una minoranza di all'incirca 3000 persone. Nel 1919 fu proclamata la Repubblica di Mura e la citt\u00e0 divent\u00f2 la capitale del nuovo stato. Nel 1991, durante la guerra dei dieci giorni tra la Slovenia e l'esercito federale jugoslavo, la citt\u00e0 fu bombardata, ma per fortuna non vi furono n\u00e9 vittime n\u00e9 danni. Oggi \u00e8 una citt\u00e0 tranquilla con un'economia basata sull'industria leggera, il commercio e il turismo termale. Nell'aprile del 2006, divenne la sede della nuova diocesi di Murska Sobota, di religione cattolica confluita nell'arcidiocesi di Maribor.\nSport.\nCalcio.\nLa squadra principale della citt\u00e0 \u00e8 il Nogometno Dru\u0161tvo Mura 05."}
{"id": "147131", "revid": "118522182", "url": "https://it.wikipedia.org/wiki?curid=147131", "title": "Radar Doppler", "text": "In telecomunicazioni il radar Doppler \u00e8 un particolare tipo di radar che si basa sull'effetto di slittamento in frequenza, detto appunto effetto Doppler, del segnale ricevuto rispetto a quello irradiato/emesso. Esso \u00e8 utilizzato per la misura della velocit\u00e0 radiale di un obbiettivo rispetto ad un sistema di riferimento.\nDescrizione.\nQuesto slittamento viene definito come la differenza tra la frequenza ricevuta e quella trasmessa, cio\u00e8:\nformula_1&lt;/p align&gt;\nTrascurando effetti del second'ordine, la frequenza Doppler \u00e8 legata alla distanza del bersaglio R secondo la legge\nformula_2&lt;/p align&gt;\ndove la lunghezza d'onda \u03bb \u00e8 data da\nformula_3&lt;/p align&gt;\nSiccome la frequenza trasmessa non \u00e8 un unico valore, bisogna compiere una distinzione tra due casi: se si considera una banda stretta \u00e8 sufficiente rimpiazzare la frequenza di trasmissione con quella del portatore, mentre per bande larghe sono necessari calcoli pi\u00f9 complicati che includono l'allargamento della banda Doppler.\nLo slittamento doppler causato da oggetti in movimento permette di distinguere questi ultimi dai bersagli fissi, ma questa complicazione non sarebbe necessaria nei radar ad impulsi, perch\u00e9 sono in grado di compiere questa funzione semplicemente confrontando le diverse rilevazioni di scansioni successive (tale tecnica \u00e8 chiamata \"Moving Target Indicator\" MTI).\nL'effetto Doppler, per\u00f2, offre un altro notevole vantaggio: esso permette al radar di distinguere bersagli in movimento anche in presenza di oggetti fissi, i cui segnali d'eco siano notevolmente maggiori rispetto a quelli dovuti ai primi, poich\u00e9 essi hanno eco in movimento con velocit\u00e0 relativa formula_4, che subisce uno slittamento in frequenza formula_5, dove \u03bb \u00e8 la lunghezza d'onda del segnale trasmesso (tale tecnica \u00e8 chiamata \"Moving Target Detector\" MTD). I bersagli fissi, invece, vengono chiamati clutter (dal verbo to clutter, far confusione).\nLa differenza con il radar a onda continua consiste nella presenza di un amplificatore di potenza e un modulatore che generi gli impulsi; una piccola parte della potenza di questo segnale \u00e8 poi deviata nell'oscillatore per sostituire l'oscillatore locale. Sempre la medesima parte di segnale, inoltre, assume altre funzioni, agendo da riferimento coerente necessario a rivelare lo slittamento doppler; con il termine coerente si intende che si \u00e8 mantenuta, nel segnale di riferimento, la stessa fase del segnale trasmesso.\nDunque si pu\u00f2 notare che la presenza di questo segnale sia la caratteristica pi\u00f9 peculiare di questo tipo di radar."}
{"id": "147132", "revid": "110157", "url": "https://it.wikipedia.org/wiki?curid=147132", "title": "Sax (Spagna)", "text": "Sax \u00e8 un comune spagnolo situato nella comunit\u00e0 autonoma Valenciana."}
{"id": "147134", "revid": "110157", "url": "https://it.wikipedia.org/wiki?curid=147134", "title": "Sella (Spagna)", "text": "Sella \u00e8 un comune spagnolo situato nella comunit\u00e0 autonoma Valenciana."}
{"id": "147135", "revid": "120984088", "url": "https://it.wikipedia.org/wiki?curid=147135", "title": "Novo Mesto (Slovenia)", "text": "Novo mesto (IPA: , in tedesco \"Neustadtl\" o \"Rudolfswerth\"; letteralmente \"Nuova Citt\u00e0\") \u00e8 una citt\u00e0 della Slovenia di 23.335 abitanti appartenente alla regione statistica della Slovenia Sudorientale. La citt\u00e0 ricade nel territorio del comune cittadino di Novo mesto (\"Mestna ob\u010dina Novo mesto\") e ne \u00e8 capoluogo comunale.\nGeografia fisica.\nNovo mesto si trova ad una distanza di circa da Lubiana e da Zagabria; \u00e8 il centro principale della regione statistica della Slovenia sudorientale e della provincia storica della Bassa Carniola (\"Dolenjska\").\nIl comune si estende su un territorio prevalentemente collinoso solcato dal fiume Krka e delimitato nella parte sud-orientale dalla catena dei monti Gorjanci che delimitano il confine con la Croazia; la superficie \u00e8 di .\nClima.\nNovo mesto ha un clima umido e continentale. Gli inverni sono moderatamente freddi con la neve che si presenta in quasi tutti gli inverni. La pi\u00f9 fitta nevicata si \u00e8 verificata il 17 febbraio 1969, con circa 103 cm di neve. La temperatura pi\u00f9 fredda si \u00e8 registrata il 17 febbraio 1952 con -25,6 \u00b0C mentre la pi\u00f9 calda l'8 agosto 2013 con 39,9 \u00b0C. Le precipitazioni sono spesso abbondanti tra l'inizio dell'estate e l'inizio dell'autunno.\nStoria.\nDal 1941 al 1943, durante l'annessione italiana, ha fatto parte della Provincia Italiana di Lubiana, articolato - oltre che nel comune di Nova Urbe (\"Novo mesto\") - nei comuni di Precena (\"Pre\u010dna\"), San Pietro di Lubiana (\"\u0160t. Peter\", ora denominato \"Oto\u010dec\"), Stopice (\"Stopi\u010de\") e Gran Brusnizze (\"Velike Brusnice\")."}
{"id": "147136", "revid": "110157", "url": "https://it.wikipedia.org/wiki?curid=147136", "title": "Selva (Spagna)", "text": "Selva \u00e8 un comune spagnolo di 3.515 abitanti situato nella comunit\u00e0 autonoma delle Baleari."}
{"id": "147137", "revid": "110157", "url": "https://it.wikipedia.org/wiki?curid=147137", "title": "Seno (Spagna)", "text": "Seno \u00e8 un comune spagnolo di soli 39 abitanti situato nella comunit\u00e0 autonoma dell'Aragona a 812 metri sopra il livello del mare.\nFeste patronali.\nLa festa patronale viene celebrata il 29 gennaio in occasione di San Valero. Altre feste rinomate sono quelle di San Roque il 16 agosto e del beato Esteb\u00e0n da Seno il 3 agosto."}
{"id": "147141", "revid": "174925", "url": "https://it.wikipedia.org/wiki?curid=147141", "title": "David di Donatello", "text": ""}
{"id": "147143", "revid": "767487", "url": "https://it.wikipedia.org/wiki?curid=147143", "title": "Jack Bland", "text": "Gelataio di professione e banjoista per diletto, fece parte del nucleo originale dei Mound City Blue Browers, il complesso che Red McKenzie form\u00f2 a Saint Louis nel 1924. Fu con questo gruppo, nelle sue vari composizioni, per diversi anni. Dal 1930 si avvi\u00f2 in un'attivit\u00e0 indipendente a New York mentre, nel periodo 1942-1943 collabor\u00f2 con Marty Marsala e quindi con Art Hodres. Nel 1944 diresse un proprio gruppo nel locale \"Club 51\" di New York.\nPi\u00f9 tardi si stabil\u00ec in California e, salvo per occasionali apparizioni sulle scene di Los Angeles, fece vita privata.\nCon il gruppo dei Mound City Blue Browers incise molti dischi ed \u00e8 anche noto per aver partecipato alle sessioni discografiche del 1932 con i Rhythm Makers.\nRegistr\u00f2 anche una serie di ottimi dischi con i George Wettling's Rhythm Kings nei primi mesi del 1940."}
{"id": "147146", "revid": "1783371", "url": "https://it.wikipedia.org/wiki?curid=147146", "title": "Bitch\u016b", "text": " fu una provincia del Giappone sul lato occidentale del Mare Interno sull'isola di Honsh\u016b, in quella che \u00e8 ora la parte occidentale della prefettura di Okayama. Bitch\u016b confinava con le province di Hoki, Mimasaka, Bizen e Bingo.\nL'antica capitale e il tempio provinciale furono costruiti nelle vicinanze di S\u014dja. Per la maggior parte del periodo Muromachi la provincia venne dominata dal clan Hosokawa, che risedeva sull'isola di Shikoku e concedeva un certo grado di indipendenza alla provincia. Nel periodo Sengoku altri samurai combatterono per il suo possesso: fra questi Oda Nobunaga, che fu assassinato mentre stava combattendo contro M\u014dri Terumoto, portando a una divisione della provincia. Dopo il 1600 la provincia venne inclusa nello han (feudo) di Okayama e governata da Ukita Hideie dal suo castello. Quando le vecchie province vennero riorganizzate in prefetture, la citt\u00e0 principale non era ancora Okayama, bens\u00ec Kurashiki che ospitava la tesoreria di zona."}
{"id": "147147", "revid": "1335892", "url": "https://it.wikipedia.org/wiki?curid=147147", "title": "Ptuj", "text": "Ptuj (IPA: ; in italiano \"Poetovio\"; in tedesco \"Pettau\") \u00e8 una citt\u00e0 della Slovenia di abitanti, che si trova nella regione della Bassa Stiria, in Slovenia nord-orientale.\nStoria.\nPtuj \u00e8 anche una delle citt\u00e0 pi\u00f9 vecchie della Slovenia. La sua storia risale all'et\u00e0 della pietra, ma la citt\u00e0 ha vissuto il suo massimo splendore nel periodo romano. Il nome ebbe origine all'epoca dell'imperatore Traiano, che concesse all'insediamento lo status di citt\u00e0 e la battezz\u00f2 \"Colonia Ulpia Traiana Poetovio\". Nel 69 d.C. l'imperatore Vespasiano venne eletto a Ptuj e la prima menzione scritta della citt\u00e0 \u00e8 dello stesso anno. Nel X secolo Ptuj ottenne i diritti cittadini (precisamente nel 977).\nConquistata dai Goti, fu distrutta dagli Unni nel 452; successivamente venne occupata dagli Slavi nel VI secolo. Nell'874 venne infeudata al vescovo di Salisburgo; distrutta dagli Ungari, fu ricostruita nel 1125. Dal 1573 fece parte dei domini degli Asburgo.\nSecondo il censimento austroungarico del 1910, l'86% della popolazione del centro storico era di lingua tedesca, mentre nei dintorni predominava l'elemento sloveno. Al termine della prima guerra mondiale Ptuj venne dapprima inserita nella Prima repubblica austriaca, ma dopo l'intervento del generale sloveno Rudolf Maister il territorio della Bassa Stiria fu incluso nella nascente Jugoslavia. Nel periodo interbellico la popolazione di lingua tedesca cal\u00f2 considerevolmente.\nDopo l'invasione della Jugoslavia dell'aprile 1941, Ptuj fu occupata dalla truppe tedesche. Fino al 1944 la popolazione di lingua slovena sub\u00ec deportazioni e le loro abitazioni vennero occupate da cittadini di lingua tedesca provenienti dall'Alto Adige e dal Ko\u010devsko. Analoga sorte tocc\u00f2 al termine della guerra ai cittadini di lingua tedesca, che abbandonarono l'area. Attualmente l'elemento etnico quasi esclusivo infatti \u00e8 quello sloveno.\nEconomia.\nGi\u00e0 al tempo dei vescovi la citt\u00e0 di Ptuj divenne un fiorente centro mercantile, specializzato soprattutto nel commercio del vino. Questo scaten\u00f2 a pi\u00f9 riprese delle vere e proprie guerre con la vicina Maribor, che era gi\u00e0 in mano asburgica. La concorrenza con la vicina Maribor venne per\u00f2 perduta da Ptuj dopo il ripristino della strada tra Vienna e Trieste e la costruzione della linea ferroviaria (1847-1850). La citt\u00e0 perse la sua natura commerciale e si svilupp\u00f2 come centro vitivinicolo.\nSport.\nIl NK Drava Ptuj \u00e8 il massimo club calcistico cittadino, che milita nella PrvaLiga slovena.\nCollegamenti esterni.\nProgetto Ptuj su YouTube"}
{"id": "147150", "revid": "31886", "url": "https://it.wikipedia.org/wiki?curid=147150", "title": "Phreaking", "text": "Phreaking (o phone freaking o phone phreaking) \u00e8 un termine gergale inglese che indica l'attivit\u00e0 di chi studia, sperimenta o sfrutta i telefoni, le compagnie e i sistemi telefonici per divertimento, vantaggio personale o curiosit\u00e0, ricercando falle all'interno della tecnologia che permettano usi non previsti dal sistema. Chi pratica questa attivit\u00e0 all'interno di comunit\u00e0 organizzate si definisce spesso phreaker (o \"phone freak\" o \"phreak\"). Il termine \u00e8 il risultato dell'unione tra le parole \"phone\" (telefono) e \"freak\" (\"persona bizzarra\", ma anche \"appassionato in maniera ossessiva\") ed \u00e8 strettamente associato alla pratica dell'hacking.\nSebbene non sia chiaro chi abbia coniato il termine, si sa che le pratiche di manomissione creativa del sistema telefonico esistono negli Stati Uniti almeno dagli anni cinquanta del Novecento. La pratica acquist\u00f2 particolare rilevanza tra gli anni sessanta e gli anni ottanta, con la creazione delle cosiddette \"blue boxes\", apparecchi che simulavano i toni che regolavano le chiamate di lunga distanza nel sistema telefonico statunitense gestito da AT&amp;T e permettevano dunque conversazioni gratuite. Le blue boxes sarebbero diventate l'apparecchio simbolo delle comunit\u00e0 che si raccoglievano attorno alla pratica del phreaking. Tra i phreakers pi\u00f9 famosi si annoverano Steve Wozniak, cofondatore della Apple, Abbie Hoffman, fondatore degli Yippie, e hacker di alto profilo come John Draper e Kevin Mitnick.\nStoria.\nLe origini del phreaking sono di difficile individuazione. Alla fine degli anni cinquanta organizzazioni criminali statunitensi facevano uso di apparecchi per il reindirizzamento automatico delle chiamate (\"cheeseboxes\") che sarebbero state in seguito adottate anche dalle comunit\u00e0 phreaker. Nel 1960 la AT&amp;T incautamente pubblica in una rivista tecnica per uso interno le specifiche del sistema di segnalazione a toni usate per le chiamate di lunga distanza sulla rete telefonica statunitense. Le informazioni saranno utilizzate dai phreakers per costruire le prime blue boxes e l'articolo diventer\u00e0 un oggetto di culto tra i phone phreak delle generazioni successive. Nei primi anni sessanta la security AT&amp;T \u00e8 a conoscenza dell'esistenza delle blue boxes.\nIl 1971 \u00e8 un anno decisivo per il phone phreaking. Nel maggio di quell'anno Abbie Hoffman (fondatore degli Yippies e figura centrale della controcultura statunitense degli anni settanta) e Al Bell (pseudonimo di Alan Fierstein) fondano la newsletter cartacea Youth International Party Line (YIPL), principalmente dedicata alla diffusione delle tecniche di phreaking e al significato politico e anti-sistema della pratica. La pubblicazione diventer\u00e0, fino alla sua chiusura a met\u00e0 degli anni ottanta, uno dei principali elementi di coesione della comunit\u00e0 phreaker negli Stati Uniti. Nell'ottobre del 1971 \"Esquire Magazine\" pubblica un articolo, \"Secrets of the Little Blue Boxes\", che per la prima volta dar\u00e0 visibilit\u00e0 nazionale alle tecniche phreaker. L'articolo metteva in particolare evidenza le imprese di due individui, Joybubbles e Captain Crunch, tanto che i loro pseudonimi sarebbero diventati sinonimi di phreaking negli anni successivi. L'articolo attir\u00f2 l'interesse di altri futuri phreaks come Steve Wozniak e Steve Jobs che al tempo non avevano ancora fondato Apple. Un anno dopo un articolo su \"Ramparts\" in cui si spiegava nel dettaglio come costruire una \"mute box\" avrebbe ulteriormente contribuito alla diffusione della pratica.\nIl superamento, a partire dagli anni ottanta, del sistema a toni in favore di un sistema a impulsi per la gestione delle chiamate telefoniche rende molte delle tecniche phreaker obsolete, tuttavia il sistema a toni \u00e8 ancora disponibile, oltre al sistema ad impulsi, in molte nazioni, tra cui l'Italia. Ma l'avvento del personal computer e della connessione via modem ai Bullettin Board Systems (BBSs) apre nuove possibilit\u00e0 e favorisce il fondersi delle culture hacker e delle culture phreaker: tale commistione \u00e8 evidente nel nome di due delle pi\u00f9 importanti pubblicazioni hacker, Phrack (che opera una crasi tra \"phreaking\" e \"hack\") e 2600 Hacker Quarterly (che rimanda direttamente alla frequenza di 2600\u00a0Hz, il tono necessario a operare chiamate gratuite nel sistema a toni). Intorno alla comunit\u00e0 BBS hacker/phreaking si formarono gruppi hacker che sarebbero diventati famosi, come i Masters of Deception e Legion of Doom.\nTecniche di phreaking.\nSegnali a frequenza 2600\u00a0Hz.\nNel sistema telefonico a toni statunitense un segnale della frequenza di 2600\u00a0Hz comunicava al commutatore preposto allo smistamento delle chiamate interurbane che l'utente aveva riagganciato la cornetta. A questo punto la chiamata non era tuttavia completamente disconnessa, poich\u00e9 il commutatore locale riceveva le istruzioni non tramite suoni ma attraverso impulsi elettrici, emessi dall'atto fisico di riagganciare la cornetta. Se l'utente riproduceva una frequenza di esattamente 2600\u00a0Hz ma non riagganciava la cornetta il commutatore interurbano riteneva chiusa la chiamata, ma il commutatore locale la riteneva ancora in corso e rimaneva in attesa del numero da connettere.\nLa tecnica consisteva quindi nel comporre un numero di servizio gratuito e riprodurre il tono di 2600\u00a0Hz nella cornetta prima che la chiamata ricevesse risposta. Dopo di che si poteva semplicemente digitare il numero che si voleva chiamare su una blue box, e il commutatore di smistamento interurbano effettuava la connessione gratuitamente.\nLa diffusione di questa tecnica port\u00f2 i tecnici a tracciare chiamate eccessivamente lunghe a particolari numeri gratuiti. Tra gli anni ottanta e gli anni novanta le compagnie telefoniche rimpiazzarono tutti i loro dispositivi. Questo avvenne non per fermare i \"phreak\" (nonostante l'allarmismo di AT&amp;T l'impatto economico del phreaking fu sempre molto limitato), ma per passare a sistemi a commutazione completamente digitale. Il sistema pentaconta (o crossbar switch) trasportava segnali di commutazione e voce sulla stessa linea, mentre il pi\u00f9 moderno sistema a impulsi aveva linee dedicate per la segnalazione, a cui i phreak non potevano accedere.\nBlue box.\nLa blue box \u00e8 l'apparecchio necessario allo sfruttamento del segnale a 2600\u00a0Hz per effettuare chiamate gratuite. L'apparecchio era composto da oscillatori audio, una tastiera telefonica con 13 pulsanti, un amplificatore e un altoparlante. Il phreak effettuava una chiamata verso un numero di servizio, accostava l'apparecchio alla cornetta e schiacciava il pulsante che emetteva il suono a 2600\u00a0Hz. In seguito la stessa macchina era usata per comporre il numero di telefono, usando le multi-frequenze solitamente riservate agli operatori telefonici. Queste ultime erano diverse da quelle usate dai normali utenti del servizio telefonico - per questo non era possibile usare la normale tastiera, ma era necessaria la blue box.\nLa blue box \u00e8 una delle prime \"scatole\" usate dai phreak statunitensi ed \u00e8 per questo diventata un simbolo della pratica stessa.\nRed box.\nFino agli anni ottanta i telefoni pubblici negli Stati Uniti e altrove usavano dei segnali sonori per indicare l'inserimento di una moneta da parte di un utente e calcolare cos\u00ec la durata della telefonata. La red box era un apparecchio che simulava tali suoni, facendo credere all'operatore o al sistema automatizzato che le monete fossero state inserite. In alcuni casi la simulazione era operata con mezzi pi\u00f9 rudimentali, come la registrazione su un'audiocassetta o anche l'effettivo inserimento di monete su un altro telefono a fianco di quello da cui si chiamava.\nBlack Box.\nAnche conosciuta come \"mute box\", la black box era un apparecchio da collegare al telefono domestico capace di rendere gratuite le chiamate in entrata. La risposta a una chiamata (l'atto fisico di sollevare la cornetta quando il telefono squillava) era segnalato al commutatore locale per mezzo di un impulso elettrico. Grazie a una resistenza e a un condensatore la black box preveniva l'invio di questo segnale, facendo \"credere\" al sistema che il telefono stesse ancora squillando, anche dopo che la cornetta era stata sollevata. La stessa box riduceva al minimo lo squillo del telefono per permettere la conversazione."}
{"id": "147151", "revid": "6340", "url": "https://it.wikipedia.org/wiki?curid=147151", "title": "Obi-wan Kenobi", "text": ""}
{"id": "147154", "revid": "3732", "url": "https://it.wikipedia.org/wiki?curid=147154", "title": "Felice Orsini", "text": "Biografia.\nOrigini e formazione.\nConterraneo dei forlivesi Piero Maroncelli e Aurelio Saffi, Felice Orsini nacque nel 1819 a Meldola, una cittadina romagnola dello Stato Pontificio, sulle prime pendici dell'Appennino forlivese, importante per i suoi mercati e per la produzione e commercio della seta (era nota all'epoca una variet\u00e0 di seta detta \"Meldola\").\nIl padre Giacomo Andrea (1788-1856), originario di Lugo, ex ufficiale al seguito di Napoleone durante la Campagna di Russia, era iscritto alla Carboneria di Bologna, ma era al tempo stesso un confidente della polizia pontificia. Sua madre si chiamava Francesca Ricci (1799-1831) e proveniva da Firenze. Il secondo nome, Teobaldo, gli fu assegnato dal padre in omaggio alla figura di san Teobaldo di Provins, il santo protettore degli adepti della Carboneria.\nL'omicidio Spada e la fuga.\nIn tenera et\u00e0 venne trasferito da Bologna a Imola, dove fu affidato alle cure amorevoli del facoltoso zio paterno, Orso Orsini (1786-1864), uomo molto conservatore che aveva fatto fortuna nella coltivazione e nel commercio della canapa. A soli 16 anni, il 5 luglio 1836, Felice uccise a colpi di pistola Domenico Spada, il cuoco di famiglia nonch\u00e9 uomo di fiducia dello zio. Orsini nelle sue \"Memorie\" scrisse che si tratt\u00f2 di un incidente mentre si esercitava con la pistola sottratta di nascosto allo zio. In realt\u00e0 dagli atti processuali risulterebbe che il giovane, invaghitosi di una serva, fosse insofferente della presenza dello Spada che lo sorvegliava su incarico del familiare.\nFelice Orsini fugg\u00ec dopo l'omicidio e lo zio Orso, intimo amico del vescovo di Imola Mastai Ferretti futuro papa Pio IX, cerc\u00f2 allora di proteggere il nipote dalla grave accusa di omicidio volontario mossa dal fratello della vittima, memore delle numerose liti precedentemente scoppiate tra i due. Probabilmente grazie ai buoni uffici delle autorit\u00e0 pontificie, i giudici accettarono la versione del colpo partito accidentalmente e lo condannarono a sei mesi di carcere per solo omicidio colposo. Egli per\u00f2 riusc\u00ec a evitare anche tale detenzione ottenendo l'ammissione in seminario, presso il convento degli Agostiniani di Ravenna, dopo aver inviato una supplica al papa Gregorio XVI. Ben presto, per\u00f2, com'era prevedibile, Orsini abbandon\u00f2 il convento per trasferirsi a Bologna dal padre; in seguito torn\u00f2 a Imola dal protettivo zio, che lo convinse a riprendere gli studi.\nL'attivit\u00e0 carbonara.\nDopo essersi laureato e aver intrapreso la professione di avvocato, partecip\u00f2 ai moti di Romagna dell'agosto 1843. Successivamente fond\u00f2 la nuova societ\u00e0 segreta \"Congiura Italiana dei Figli della Morte\", attivit\u00e0 per la quale fu condannato all'ergastolo, da scontarsi nel forte pontificio di Civita Castellana, nell'alto Lazio. Nel luglio 1846 usc\u00ec per l'amnistia di Pio IX. Stabilitosi a Firenze, citt\u00e0 natale della madre, continu\u00f2 a dedicarsi attivamente alla cospirazione e, nel 1848, si aggreg\u00f2 al corpo Cacciatori dell'Alto Reno del comandante bolognese Livio Zambeccari. Tra le loro file partecip\u00f2 alla prima guerra d'indipendenza. Tornato a Firenze, il 28 giugno 1848 si spos\u00f2 con Assunta Laurenzi.\nSeguace di Giuseppe Mazzini, svolse attivit\u00e0 rivoluzionarie nello Stato della Chiesa e nel Granducato di Toscana. All'inizio del 1849 Orsini fu eletto deputato all'Assemblea costituente della Repubblica Romana, nel collegio della provincia di Forl\u00ec, e fu commissario per affrontare situazioni difficili in varie citt\u00e0 che facevano parte della giovane repubblica: ad Ancona, dove affront\u00f2 con energia e in breve tempo risolse lo spinoso caso della lega sanguinaria, i cui membri tenevano la citt\u00e0 nel terrore, uccidendo a sangue freddo decine di persone, a Terracina e in Ascoli. L'intervento dell'esercito francese a sostegno del Papa obblig\u00f2 Orsini a fuggire.\nNel marzo 1850 si stabil\u00ec a Nizza, citt\u00e0 al tempo compresa nel Regno di Sardegna, dove apr\u00ec un'attivit\u00e0 di copertura, la ditta \"Monti &amp; Orsini\", dedicata alla vendita della canapa prodotta e commerciata dallo zio Orso. Qui nacquero le due figlie, Ernestina (1851-1927) e Ida (1853-1859); qui Orsini conobbe l'esule berlinese Emma Siegmund, con la quale instaur\u00f2 un forte rapporto. La tranquilla vita da commerciante non gli si addiceva: accett\u00f2 la richiesta di Mazzini di guidare, nel settembre 1853, un tentativo insurrezionale nella zona di Sarzana e Massa, in Lunigiana. L'azione fall\u00ec sul nascere; Orsini decise quindi di trasferirsi a Londra sotto la protezione del suo maestro, lasciando la sua famiglia a Nizza.\nLa fuga da Mantova.\nNel 1854 prepar\u00f2 altri due tentativi insurrezionali, di stampo mazziniano, in Lunigiana e in Valtellina, entrambi senza fortuna. Durante un suo viaggio clandestino nell'Impero asburgico come agente mazziniano, venne arrestato in Ungheria il 17 dicembre 1854 e rinchiuso nelle carceri austriache del castello di San Giorgio a Mantova. Orsini fu protagonista di una rocambolesca fuga, nella notte tra il 29 e il 30 marzo 1856, grazie all'aiuto della facoltosa Emma Siegmund, che riusc\u00ec a corrompere i carcerieri e ad accompagnarlo in carrozza fino a Genova, da dove s'imbarc\u00f2 per l'Inghilterra.\nL'evasione da una delle fortezze del Quadrilatero, ritenute inespugnabili e simboli della potenza austriaca nel Lombardo-Veneto, venne subito ripresa dalla stampa di tutta Europa, anche per l'incidente occorso ai fuggitivi che si tramut\u00f2 in occasione di scherno verso il proverbiale rigore asburgico. Infatti, l'immediata inchiesta ordinata personalmente dal generale Radetzky, oltre alle complicit\u00e0 interne ed esterne al carcere, appur\u00f2 che la carrozza con a bordo Orsini e la Siegmund ruppe il timone nel cremonese, davanti al posto di polizia austriaco della fortezza di Pizzighettone. I due vennero soccorsi dai gendarmi che provvidero a sostituire il timone rotto con uno nuovo, preso dai magazzini della fortezza. Dell'episodio si venne a conoscenza per il fatto che la Siegmund, presentatasi con il falso cognome di O'Meara, lasci\u00f2 una somma per pagare il timone, ma la cosa non era prevista dai regolamenti militari. Il responsabile della contabilit\u00e0, quindi, invi\u00f2 un dettagliato rapporto all'amministrazione di polizia per sapere in quale capitolo potesse imputare l'entrata, cos\u00ec svelando che la fuga di Orsini era stata ingenuamente favorita proprio dalla gendarmeria austriaca. Uno dei secondini corrotti, Tommaso Frizzi, trovato in possesso della forte somma di denaro ricevuta, fu condannato a otto anni di carcere duro.\nL'attentato a Napoleone III.\nTornato in Inghilterra, Orsini si rese conto di essere ormai diventato celebre in quel Paese e decise di stabilirsi a Londra, accettando la generosa offerta di un editore per scrivere le sue memorie che pubblic\u00f2 nei volumi \"Austrian Dungeons in Italy\", del 1856, e \"Memoirs and Adventures\" dell'anno successivo. Tent\u00f2 anche di mettersi in contatto con Camillo Cavour, ma il conte, da abile \"tessitore\" diplomatico qual era, fiut\u00f2 il rischio di compromettersi e si astenne prudentemente dal rispondere alle lettere di un \"estremista\".\nNel 1857 sempre a Londra conobbe il chirurgo francese Simon Fran\u00e7ois Bernard, un fanatico fuggito in Inghilterra per scampare all'arresto per cospirazione nel suo paese. Orsini rimase affascinato dalle idee di Bernard, che gli parl\u00f2 di un attentato a Napoleone III: con la sua eliminazione sarebbe venuta a mancare al Papa la decisiva protezione francese dello Stato Pontificio, che impediva la sua riunificazione all'Italia.\nConvinto dalle idee di Bernard, Orsini ruppe i legami con Giuseppe Mazzini e la sua strategia, da lui giudicata \"perdente\". Decise di proseguire la sua attivit\u00e0 cospirativa cominciando a organizzare l'assassinio di Napoleone III, con l'obiettivo ambizioso - ma illusorio - di innescare una rivoluzione in Francia che potesse propagarsi anche in Italia. Cause scatenanti dell'odio verso il monarca francese, che era gi\u00e0 sfuggito tre anni prima all'attentato dell'italiano Giovanni Pianori (1855), furono l'aver affossato la neonata Repubblica Romana restaurando il potere temporale dei papi, e il fatto che Napoleone III avesse quindi tradito gli ideali della Carboneria professati in giovent\u00f9 negli anni 1830-1831. Per l'occorrenza progett\u00f2 e confezion\u00f2 cinque bombe a mano con innesco a fulminato di mercurio, riempite di chiodi e pezzi di ferro. Si tratt\u00f2 di ordigni rudimentali ma efficaci, divenuti successivamente una delle armi pi\u00f9 usate negli attentati anarchici col nome di \"Bombe all'Orsini\". \nRaggiunta Parigi dopo aver reclutato altri congiurati, tra i quali il lucchese Giovanni Andrea Pieri, il nobile bellunese Carlo Di Rudio e il napoletano Antonio Gomez, la sera del 14 gennaio 1858 verso le ore 20:30 il gruppetto riusc\u00ec a scagliare tre bombe contro la carrozza dell'imperatore, giunta tra ali di folla all'ingresso dell'Op\u00e9ra Le Peletier per assistere alla rappresentazione dell'opera lirica \"Guglielmo Tell\" di Gioachino Rossini. La prima bomba venne lanciata da Gomez, a seguire Di Rudio e la terza da Orsini. Pieri invece, pochi attimi prima, era incappato in un controllo di polizia dove fu riconosciuto come clandestino e quindi non riusc\u00ec a partecipare materialmente all'azione.\nL'attentato provoc\u00f2 una carneficina, con 12 morti e 156 feriti, ma Napoleone III fu protetto dalla carrozza, blindata provvidenzialmente dal costruttore con placche di acciaio e perci\u00f2 rimase illeso, cos\u00ec come l'imperatrice Eugenia, anche se fu sbalzata sul marciapiede completamente coperta dal sangue delle vittime. Orsini e i suoi complici, favoriti dal panico scatenatosi e dal buio, riuscirono a fuggire, ma vennero tutti arrestati dalla polizia poche ore dopo, nei rispettivi alberghi, e tradotti provvisoriamente in una cella della Conciergerie.\nA tradire gli attentatori fu l'inesperienza e l'emotivit\u00e0 del ventottenne Antonio Gomez, che si rifugi\u00f2 nella trattoria italiana \"Brogi\", proprio di fronte al teatro, e che durante un controllo dei gendarmi mostr\u00f2 tali segni di nervosismo (singhiozzi, frasi sconnesse) da non passare inosservato. Portato in commissariato, Gomez non resistette alle pressioni e confess\u00f2 facendo arrestare tutta la banda nel giro di sole sette ore dall'attentato. Orsini, che dopo il lancio della terza bomba si era ferito a una guancia, prima di entrare in una vicina farmacia per farsi medicare, aveva abbandonato sulla strada la quarta bomba e la sua pistola dentro un panno di seta. Quindi si era recato bendato a casa sua e si era messo a dormire, venendo svegliato dalla polizia che lo arrest\u00f2 per ultimo.\nPur non avendo raggiunto l'obiettivo prefissato, l'attentato di Orsini suscit\u00f2 tuttavia un'enorme impressione e molta rabbia nell'opinione pubblica francese, in gran parte favorevole al sovrano, offrendo all'imperatore l'occasione per attuare una fortissima azione repressiva che port\u00f2 all'arresto di moltissimi esponenti repubblicani francesi di opposizione.\nNel breve processo in Corte d'Assise che segu\u00ec, furono difesi, durante le udienze del 25 e 26 febbraio, dal celebre avvocato Jules Favre, il quale fu abile nel dibattimento riuscendo a dare di Orsini l'immagine non di un criminale stragista che aveva ucciso degli innocenti ma di un patriota che stava lottando per liberare il suo Paese dall'oppressione e dalla tirannide. Orsini e Pieri, sulla spinta della volont\u00e0 popolare, vennero ugualmente condannati a morte in quanto colpevoli di avere attentato alla vita dell'imperatore. Agli altri due cospiratori invece fu irrogato l'ergastolo, da scontare attraverso i lavori forzati nell'infernale prigione tropicale della Caienna. Di Rudio riusc\u00ec a scampare alla pena capitale in quanto di famiglia nobile e influente, mentre a Gomez fu risparmiata la vita perch\u00e9 una volta scoperto aveva reso piena confessione permettendo la cattura dei suoi compagni.\nLa cattura e la morte.\nDalla prigione della Roquette, senza chiedere la grazia, Orsini scrisse una lettera al sovrano francese, poi diventata famosa, che concluse cos\u00ec:\nNapoleone III, forse memore del suo passato rivoluzionario, fu favorevolmente colpito da questa lettera e ne autorizz\u00f2 la pubblicazione; i giornali presentarono Orsini come un eroe. Camillo Cavour, vista la popolarit\u00e0 che aveva raggiunto la missiva e la simpatia che la figura di Orsini ormai emanava, sfrutt\u00f2 la situazione per aumentare la sua pressione politica sulla Francia affinch\u00e9 aiutasse il Piemonte e non lasciasse nelle pericolose mani dei rivoluzionari terroristi l'iniziativa di unificare l'Italia. Ci\u00f2 condurr\u00e0 in seguito ai celebri accordi di Plombi\u00e8res.\nFelice Orsini venne ghigliottinato a Parigi dal boia Jean-Fran\u00e7ois Heidenreich, subito dopo Pieri, alle sette del mattino del 13 marzo 1858 nella piazza della Roquette. Mor\u00ec con fierezza gridando \"Viva l'Italia! Viva la Francia!\". Nel suo testamento Orsini aveva dato precise disposizioni di essere seppellito a Londra, nello stesso cimitero di Chiswick in cui allora riposava l'amato compatriota Ugo Foscolo, ma la sua volont\u00e0 non fu rispettata e il corpo venne gettato in una fossa comune del cimitero di Montparnasse a Parigi.\nMateriali d'archivio.\nPresso la Biblioteca civica di Forl\u00ec, nell'Archivio Piancastelli, si trovano vari documenti legati a Felice Orsini. Tra essi:\nPresso gli archivi del Museo civico del Risorgimento di Bologna \u00e8 posseduto il Fondo Mastri, dal nome del dott. Paolo Mastri, avvocato e notaio di Gatteo.\nTale fondo possiede otto cartoni con centinaia di fascicoli relativi alla figura di Felice Orsini.\nVi si trovano lettere autografe, lettere stampate, ritagli di giornali, fotografie e immagini, relative a diversi momenti e ambiti della sua vita."}
{"id": "147155", "revid": "110157", "url": "https://it.wikipedia.org/wiki?curid=147155", "title": "Slovenj Gradec", "text": "Slovenj Gradec (in tedesco \"Windischgr\u00e4tz\") \u00e8 una citt\u00e0 della Slovenia, con una popolazione di 16.862 abitanti, situata lungo la valle della Mislinja, ai piedi dei monti Pohorje.\nLa localit\u00e0 fu abitata fin dall'epoca preistorica, e nel periodo romano sorse qui la stazione di posta di \"Colatio\". Il primo villaggio medievale, l'odierno Grajski gri\u010d, si svilupp\u00f2 intorno al vecchio castello su un'altura e godette di particolari privilegi, ceduti, pi\u00f9 tardi al vicino e pi\u00f9 sicuro villaggio di Slovenj Gradec, che divenne centro commerciale nel 1251, ottenendo il titolo di citt\u00e0 nel 1267 e germanizzandosi. Da allora rimase per secoli un importante centro commerciale. Nel censimento del 1880, l'area era abitata dal 75% di persone parlanti tedesco e dal 25% da parlanti sloveno. Dopo la fine della prima guerra mondiale la maggior parte dei tedeschi lasci\u00f2 la citt\u00e0 per l'Austria; i rimasti vennero poi espulsi nel 1945.\nLa citt\u00e0 conserva il bel centro storico, la chiesa di Sant'Elisabetta, consacrata nel 1251 dal patriarca di Aquileia Bertoldo IV, la chiesa dello Spirito Santo del secolo XV, e la chiesa di San Pancrazio.\nA Slovenj Gradec nacque il compositore austriaco Hugo Wolf (1860 - 1903). La citt\u00e0, inoltre, fu la patria natale della nobile famiglia dei Windischgr\u00e4tz, i cui membri furono fieri soldati al servizio degli Asburgo, elevati al rango di Principi dell'Impero d'Austria. Altri cittadini illustri comprendono il pittore Jo\u017ee Tisnikar e il filosofo Vinko O\u0161lak."}
{"id": "147157", "revid": "287204", "url": "https://it.wikipedia.org/wiki?curid=147157", "title": "Velenje", "text": "Velenje (pronuncia , in tedesco \"W\u00f6llan\") \u00e8 una citt\u00e0 della Slovenia. Fondata dai conti carinziani Von Heunberg, e citata per la prima volta nel 1264 come centro commerciale sorto attorno al castello, grazie all'estrazione della lignite, la citt\u00e0 si \u00e8 espansa in particolare dopo la II guerra mondiale. Dopo la morte del presidente iugoslavo Josip Broz Tito, venne il 10 ottobre 1981 ribattezzata Titovo Velenje (lett. \"Velenje di Tito\"), ma torn\u00f2 al vecchio nome poco dopo l'indipendenza della Slovenia il 17 luglio 1990.\nVelenje \u00e8 la sede della fabbrica di elettrodomestici Gorenje, ed \u00e8 la citt\u00e0 natale di Jolanda \u010ceplak, mezzofondista slovena e vincitrice di una medaglia di bronzo alle Olimpiadi.\nGeografia fisica.\nVelenje si trova nel nord-est della Slovenia, dista circa 85\u00a0km dalla capitale Lubiana \u00e8 una delle pi\u00f9 grandi citt\u00e0 del paese, Maribor e Celje, sono a 75\u00a0km e 25\u00a0km di distanza. La citt\u00e0 austriaca di Graz dista circa 130\u00a0km.\nOrigini del nome.\nIl nome deriva da \"Velen'e selo\" ovvero \"villaggio di Velen\u044a\". Il nome dunque deriva dal sostantivo sloveno \"Velen\" ovvero \"pascolo per il bestiame\".\nStoria.\nOrigini.\nLe prime notizie della citt\u00e0 si attestano intorno al 1264, la citt\u00e0 era nota come Weln (come Welan nel 1270, Welen/Belen nel 1296).\nEpoca moderna.\nLa parte vecchia della citt\u00e0 attuale era una citt\u00e0 di mercato con 364 abitanti, che si trovava ai piedi del Castello di Velenje. L'industria mineraria di lignite ha contribuito all'espansione della citt\u00e0 prima della seconda guerra mondiale.\nDopo la guerra, Velenje si \u00e8 rapidamente sviluppata ed \u00e8 diventata una citt\u00e0 moderna. La citt\u00e0 \u00e8 stata progettata e costruita attorno al 1950, al tempo della Repubblica Socialista di Slovenia, come prototipo di citt\u00e0 socialista di stampo modernista.\nLa piazza centrale della citt\u00e0 dedicata a Tito \u00e8 stata inaugurata il 20 settembre 1959. Vi possiamo trovare la pi\u00f9 alta statua di Tito nel mondo (circa 10 metri o 33 piedi). \u00c8 stata progettato da Antun Augustin\u010di\u0107 e Vladimir Herljevi\u0107. Nella piazza si sono incontrati Nikita Chru\u0161\u010d\u00ebv e Leonid Bre\u017enev, cos\u00ec come Edward Gierek e Nicolae Ceau\u0219escu.\nEconomia.\nVelenje \u00e8 uno dei pi\u00f9 importanti centri economici dello stato sloveno ed \u00e8 dotato di moderne infrastrutture. Lo sviluppo economico si basa sull'energia e sull'edilizia. La tutela dell'ambiente, il settore artigianale e commerciale hanno creato uno sviluppo solido. La citt\u00e0 dispone di tre grandi centri commerciali: \"Ipermercato Mercator\", \"Velenje Velenjka\", e \"Velenje Shopping Center\".\nInfrastrutture e trasporti.\nCi sono circa 15 treni al giorno diretti a Lubiana e Maribor nei giorni feriali, e fanno sosta a Celje con una durata di circa 2 o 3 ore. Ci sono invece solo quattro treni il sabato, nessuno la domenica. La stazione ferroviaria del paese si trova nella zona ovest.\nSport.\nCalcio.\nIl NK Rudar Velenje \u00e8 la massima societ\u00e0 calcistica cittadina, che milita nella PrvaLiga slovena."}
{"id": "147160", "revid": "9316", "url": "https://it.wikipedia.org/wiki?curid=147160", "title": "Indios", "text": ""}
{"id": "147162", "revid": "124703293", "url": "https://it.wikipedia.org/wiki?curid=147162", "title": "Stan Winston", "text": "Specializzato nell'animatronica e nel trucco prostetico ha creato famosi personaggi, mostri e creature cinematografiche. \u00c8 stato candidato dieci volte al Premio Oscar per i migliori effetti speciali o il miglior trucco, vincendolo per quattro volte con \"Aliens - Scontro finale\" (1986), \"Terminator 2 - Il giorno del giudizio\" (1991) e \"Jurassic Park\" (1993).\nBiografia.\nStan Winston, nasce il 7 aprile del 1946 ad Arlington, Virginia, dove si \u00e8 diplomato nel 1964 presso la Washington-Lee High School. Studia pittura e scultura presso l'Universit\u00e0 della Virginia a Charlottesville, dove si laurea nel 1968. Si trasferisce a Hollywood, per intraprendere la carriera di attore comico. Non avendo successo inizia come apprendista truccatore per la Walt Disney Pictures. Nel 1972 Winston crea la propria compagnia chiamandola Stan Winston Studio con la quale vince un premio Emmy per il film televisivo \"Gargoyles\". Negli anni successivi, dopo molte candidature, riceve un altro premio Emmy, per un altro film per il circuito televisivo, intitolato \"The Autobiography of Miss Jane Pittman\".\nNel 1982 riceve la sua prima candidatura per il premio Oscar per il film Heartbeeps, ma la notoriet\u00e0 arriva grazie al lavoro effettuato con Rob Bottin per il film \"La cosa\". Nel 1983 Winston progetta la maschera facciale Mr. Roboto per il video dell'omonima canzone del gruppo rock statunitense Styx. Realizza le trasformazioni del telefilm \"Manimal\" (il protagonista assume sembienze di animali), ma il costo degli effetti speciali persuader\u00e0 i produttori a interrompere la serie dopo solo 8 episodi.\nLa fama di Winston, cresce ulteriormente dopo l'uscita del film di James Cameron, \"Terminator\". Il film fu un successo inaspettato, grazie anche agli effetti creati da Winston che diedero vita al robot Terminator. In seguito a questo successo Winston inizi\u00f2 una proficua collaborazione con Cameron, che lo port\u00f2 a vincere il suo primo Oscar ai migliori effetti speciali nel 1986 per il film \"Aliens - Scontro finale\", grazie anche alla Regina Aliena, una creatura alta pi\u00f9 di 4 metri che richiedeva da 14 a 16 persone per animarla. Negli anni seguenti Winston e la sua compagnia hanno ricevuto numerosi riconoscimenti per il loro lavoro su molti blockbuster. Nel 1987 John McTiernan gli affida la creazione del cacciatore alieno in \"Predator\".\nNel 1990 James Cameron ingaggi\u00f2 di nuovo Winston per \"Terminator 2 - Il giorno del giudizio\". Il film debutt\u00f2 nel 1991 e valse a Winston 2 premi Oscar, quello per il miglior trucco e quello per i migliori effetti speciali. Nel 1992 riceve un'altra candidatura per il lavoro effettuato nel film \"Batman - Il ritorno\", su Danny DeVito nella parte del Pinguino e su Michelle Pfeiffer nel ruolo di Catwoman. Nel 1993 Winston passa da super cattivi e cyborg ai dinosauri, lavorando con Steven Spielberg nel film \"Jurassic Park\". Per questo lavoro riceve un altro premio Oscar ai migliori effetti speciali. Sempre nello stesso anno Winston, Cameron e Scott Ross fondano la Digital Domain, uno dei pi\u00f9 famosi studios per gli effetti visivi. Nel 1998, dopo il successo di \"Titanic\", Cameron e Winston si dimettono dal consiglio d'amministrazione dell'azienda a causa delle diverse opinioni su come doveva essere gestita la societ\u00e0.\nWinston e la sua squadra, continuano a fornire il loro lavoro per molti altri film, ampliando il loro lavoro con gli animatronic. Un notevole esempio di questo lavoro lo si trova nel film \"A.I. - Intelligenza artificiale\", che valse a Winston un'altra nomination per l'Oscar ai migliori effetti speciali. Nel 1996 Winston dirige e co-produce il pi\u00f9 lungo e costoso video musicale di tutti i tempi: \"Michael Jackson's Ghosts\", basato su un concetto originale di Michael Jackson e Stephen King.\nNel 2001 Winston produce, insieme a Colleen Camp e a Samuel Z. Arkoff una serie di 5 film TV chiamati \"Creatures Feature\". I titoli dei film prendono spunto da film di mostri degli anni cinquanta, pur avendo una trama completamente diversa. Nel 2003 Winston viene invitato dal Smithsonian Institution per parlare della sua vita e della sua carriera; la presentazione ha avuto luogo il 15 novembre 2003. Successivamente lavora su \"Terminator 3 - Le macchine ribelli\". A lui \u00e8 stato dedicato il film \"Terminator Salvation\", ultimo film dell'omonima saga cinematografica, uscito nel 2009, a cui stava lavorando al momento della sua morte. Fu anche consulente per la creazione dell'armatura di Iron Man nell'omonimo film uscito nel 2008, poco dopo la sua scomparsa, e per i mezzi e le armi di \"G.I. Joe - La nascita dei Cobra\".\nAffetto da tempo di mieloma multiplo, Stan Winston muore improvvisamente il 15 giugno 2008 nella sua casa a Malib\u00f9, California, all'et\u00e0 di 62 anni. Era sposato, con due figli, uno dei quali, Matt Winston, \u00e8 diventato attore, conosciuto per il ruolo di Crewman Daniels in \"\"."}
{"id": "147163", "revid": "1783371", "url": "https://it.wikipedia.org/wiki?curid=147163", "title": "Sanuki (provincia)", "text": "Sanuki (giapponese: \u8b83\u5c90\u56fd; -no kuni) fu una provincia del Giappone nell'area che appartiene all'odierna Prefettura di Kagawa, sull'isola di Shikoku. Era affacciata sulla costa del Mare Interno e confinava con le province di Awa e Iyo. Dall'altra parte dello stretto confinava anche con la provincia di Awaji. Amministrativamente era parte del Nankaido. Venne colonizzata nel VII secolo ed originariamente consisteva della parte nordorientale di Shikoku e delle Isole Awaku sul Mare Interno.\nSi ritiene che l'antica capitale di Sanuki si trovasse vicino alla moderna Sakaide, ma non \u00e8 ancora stato scoperto il sito esatto. Takamatsu si svilupp\u00f2 come insediamento principale della provincia nel medioevo.\nNel periodo Sengoku, Sanuki venne governata dal clan Miyoshi. Fu quindi invasa dalle truppe del clan Chosokabe della Provincia di Tosa e i Miyoshi ne persero il controllo. Infine i Chosokabe persero una battaglia contro Toyotomi Hideyoshi, che prese possesso della provincia e Sanuki venne data ai suoi uomini. \nNel periodo Edo Sanuki venne divisa in cinque parti: i tre han di Takamatsu, Marugame e Tadotsu, un possedimento diretto dello Sh\u014dgun ed una parte all'han di Tsuyama, nell'Isola di Honsh\u016b. Le Isole Naoshima e Sh\u014ddoshima vennero separate dalla provincia di Bizen ed unite alla provincia di Sanuki."}
{"id": "147166", "revid": "727854", "url": "https://it.wikipedia.org/wiki?curid=147166", "title": "Aidussina", "text": "Aid\u00f9ssina (in sloveno: \"Ajdov\u0161\u010dina\", in tedesco \"Haidenschaft\", in latino \"Castra ad Fluvium Frigidum\") \u00e8 una cittadina nel Carso della Slovenia appartenente alla regione statistica slovena del Goriziano.\nGeografia fisica.\nAidussina \u00e8 situata nella valle del Vipacco: il confine con l'Italia dista meno di 20\u00a0km e il mare Adriatico si trova a 14\u00a0km.\nNon lontano dal centro, in localit\u00e0 Fusine, si trova una sorgente carsica con cascata dalla quale sgorga il torrente Hubel (le cui acque sono attualmente sfruttate in un impianto idroelettrico); tale torrente divide la citt\u00e0 Aidussina, propriamente detta, da Sturie delle Fusine. Presso Podicrai vi \u00e8 il villaggio di Grusizza Piro nota nell'antichit\u00e0 come \"Ad Pirum\".\nTerritorio.\nIl comune \u00e8 attraversato dai seguenti corsi d'acqua: fiume Vipacco (\"Vipava\"); fiume Bella (\"Bela\"); torrente Hubel (\"Hubelj\"); torrente Vertovino; torrente Svino (\"Svinj\u0161\u010dek\"); torrente Branizza (\"Branica\").\nI monti principali sono: monte Calvo (\"Mali Golak\"), 1495 m; monte Signi (\"Sinji vrh\"), 1002 m; Selva di Piro (\"Hru\u0161\u010dica\"); Grande Madr\u00e1sovici (\"Veliki Modrosovec\"), 1355 m; Piccolo Madr\u00e1sovici (\"Mali Modrosovec\"), 1306 m.\nClima.\nIl clima \u00e8 sub mediterraneo.\nStoria.\nLa localit\u00e0 fu abitata fin dalle epoche pi\u00f9 antiche. Difatti, nei suoi pressi sorse un castelliere illirico, e pi\u00f9 tardi una fortificazione romana denominata \"Castra ad fluvium frigidum\" nelle fonti dell'epoca (\"castra\", infatti, significa \"cittadella fortificata\", in latino), a pianta ovoidale e con funzione di caposaldo del vallo di difesa delle Alpi Giulie sulla strada Aquileia-Emona (Lubiana). Sono tuttora visibili qualche resto delle mura e delle torri del castro romano, sul quale sorge gran parte dell'abitato locale.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica promossa dall'imperatore Giustiniano I entr\u00f2 a far parte del Prefettura del pretorio d'Italia in mano ai bizantini.\nAnche dopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, rimase nell'Istria bizantina.\nAnnientati i Longobardi nel 781, Carlo Magno, re dei Franchi, nel 788 occup\u00f2 anche l'Istria bizantina inglobandola nel Regnum Italiae; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria.\nAlla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 951 pass\u00f2 alla Marca di Verona e Aquileia; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia e poi, nella parte a ovest del fiume Hubelj, ai Conti di Gorizia, in quanto \"advocati\" del patriarca, che acquisirono gradualmente una larga parte di tali territori, frazionati in feudi minori fra i loro ministeriali, i veri e propri strumenti di governo comitale sul Carso e la vicina Istria; la parte orientale dell'attuale comune invece pass\u00f2 alla Marca della Carniola poi ceduta nel 1282, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 torn\u00f2 in mano asburgica nel Regno d'Illiria come comune autonomo al confine con Sturie delle Fusine in Carniola; pass\u00f2 in seguito sotto il profilo amministrativo al Litorale austriaco nel 1849.\nLa cittadina appartenne al Regno d'Italia, inclusa nella provincia di Gorizia, da dopo la prima guerra mondiale fino al 1947. Fu utilizzato da Piero Chiara come scenario della prima parte del romanzo \"Vedr\u00f2 Singapore?\", ambientato nel 1932, che fu l'ultimo pubblicato (nel 1981) dallo scrittore.\nL'attuale territorio comunale era allora articolato nei comuni di:\nSociet\u00e0.\nLingue e dialetti.\nInoltre il 2,10% della popolazione ha preferito non esplicitare la propria lingua al censimento.\nInfrastrutture e trasporti.\nIl centro abitato \u00e8 servito dalla stazione ferroviaria di Aidussina.\nSport.\nIl NK Primorje Ajdov\u0161\u010dina \u00e8 il massimo club calcistico cittadino, che milita nella PrvaLiga slovena."}
{"id": "147167", "revid": "119364173", "url": "https://it.wikipedia.org/wiki?curid=147167", "title": "Uto Ughi", "text": "Biografia.\nUto Ughi \u00e8 nato a Busto Arsizio da Bruno Ughi, avvocato originario di Pirano in Istria, e da Maria Miana, nativa di Voltago Agordino. Ha iniziato da piccolo (\u00aba 6-7 anni\u00bb dice lui stesso) lo studio della musica e del violino presso la Scuola di musica \"Giovanni Battista Pergolesi\" a Varese, sotto la guida di Ariodante Coggi, debuttando a soli sette anni al Teatro Lirico di Milano e imponendosi subito all'attenzione della critica e del pubblico come uno straordinario talento. Ha studiato con George Enescu a Parigi, con Corrado Romano a Ginevra, con Yvonne Astruc e Riccardo Brengola all'Accademia Chigiana di Siena, incontrando nel ricco ambiente culturale senese Andr\u00e9s Segovia e Pablo Casals.\nNel corso della sua carriera si \u00e8 esibito con le maggiori orchestre del mondo (tra cui la Concertgebouw di Amsterdam, la Boston Symphony Orchestra, la Philadelphia Orchestra, la New York Philharmonic, la Washington Symphony Orchestra, la Philharmonia Orchestra di Londra, la Bayerischer Rundfunk, i Filarmonici di Roma e l'Orchestra Rai di Torino) e sotto la direzione dei pi\u00f9 prestigiosi direttori, tra cui Celibidache, Giulini, Pr\u00eatre, Sawallisch, Sinopoli, Kondra\u0161in, Haitink, Rostropovich, Maazel e Davis. Particolari consensi ha riscosso al Festival di Salisburgo e in India, con l'orchestra del Maggio Musicale Fiorentino diretta da Zubin Mehta.\nUto Ughi, oltre ad una prolifica attivit\u00e0 concertistica sia in Italia che all'estero, ha dato vita a diversi festival e rassegne musicali, quali \"Omaggio a Venezia\" (1976), finalizzato alla raccolta di fondi per il restauro dei monumenti della citt\u00e0 e \"Omaggio a Roma\" (1999-2002), per la diffusione del patrimonio musicale. Dal 2003 gli scopi di tali eventi sono stati ripresi nel festival \"Uto Ughi per Roma\", del quale Ughi \u00e8 fondatore e direttore artistico. Da ricordare anche l'istituzione, con Bruno Tosi, del premio \"Una vita per la Musica\".\nIl 4 settembre 1997 gli viene conferita dal Presidente della Repubblica l'onorificenza di Cavaliere di Gran Croce per i suoi meriti in campo artistico, mentre nell'aprile del 2002 riceve la Laurea honoris causa in Scienze delle Comunicazioni. Fra le altre onorificenze ricevute da Uto Ughi, vi sono il titolo di Accademico di Santa Cecilia (1978), di Commendatore della Repubblica (18 febbraio 1981, conferitogli dal presidente Pertini), di Grande Ufficiale (2 giugno 1985). Tra i riconoscimenti pi\u00f9 significativi vi sono il premio \"Una vita per la musica - Leonard Bernstein\" (1997), il Premio \"Galileo 2000\" (2003), il Premio internazionale \"Ostia Mare\" di Roma (8 agosto 2003), il Premio America della Fondazione Italia USA (2015) e il Premio Internazionale Cicognini (2019).\nNel 2013 esce per Einaudi la sua autobiografia \"Quel diavolo di un trillo. Note della mia vita\". Nel 2020 durante il lockdown per la pandemia di COVID-19 \u00e8 scelto dal Ministero degli Esteri per diffondere nel mondo un messaggio di promozione della cultura italiana assieme ad altre personalit\u00e0 del mondo musicale come Andrea Bocelli, Paolo Fresu, Renato Zero, Tiziano Ferro e Massimo Ranieri.\nStrumenti.\nTra i violini suonati da Ughi, due strumenti sono oltremodo preziosi: lo Stradivari \"Van Houten-Kreutzer\" del 1701, appartenuto al violinista omonimo al quale Beethoven aveva dedicato la \"Sonata in la maggiore\" op. 47, ed il Guarneri del Ges\u00f9 \"Cariplo-Hennel-Ros\u00e9\" del 1744, appartenuto ad Arthur Grumiaux. In passato ha posseduto anche lo Stradivari \"Sinsheimer-General Kyd-Perlman\" (1714) e i Guarneri \"Kortschak; ex-Wurlitzer\" (1739) e \"Ole Bull\" (1744).\nTelevisione.\nDal 7 giugno 2008 Uto Ughi ha condotto su Rai 1 il programma \"Uto Ughi racconta la musica\". Si trattava di una serie di dieci brevi episodi della durata fra i 15 ed i 20 minuti, trasmessi a mezzanotte. Il programma, registrato in varie location, si compone di tre parti: una breve spiegazione iniziale seguita dell'esecuzione di uno o pi\u00f9 brani e conclusa da un'informale discussione fra il maestro ed un gruppo di giovani.\nIl 13 giugno 2017, dal Teatro La Fenice, ha partecipato alla puntata \"Stanotte a Venezia\" della serie \"Stanotte a...\" condotta da Alberto Angela, in cui ha raccontato la vita di Vivaldi e interpretato alcuni brani da \"Le quattro stagioni\". Il 22 settembre 2018 Ughi \u00e8 di nuovo ospite del programma di Angela svoltosi questa volta a Pompei; qui, nello scenario del Teatro Piccolo, il violinista racconta come il giovane Mozart, in viaggio a Napoli, fu ispirato dal Tempio di Iside per la composizione de \"Il flauto magico.\""}
{"id": "147168", "revid": "2812", "url": "https://it.wikipedia.org/wiki?curid=147168", "title": "Funzione matematica", "text": ""}
{"id": "147173", "revid": "1456683", "url": "https://it.wikipedia.org/wiki?curid=147173", "title": "Iyo (provincia)", "text": "Iyo (giapponese \u4f0a\u4e88\u56fd; -no kuni) fu un'antica provincia del Giappone nell'aerea che appartiene in epoca moderna alla prefettura di Ehime sull'isola di Shikoku. Iyo confinava con le province di Awa, Sanuki e Tosa.\nL'antico capoluogo provinciale era vicino alla moderna Imabari. Durante il periodo Sengoku venne divisa in diversi \"han\" (feudi), il pi\u00f9 grande dei quali aveva il capoluogo a Matsuyama. Venne brevemente unificata dal clan Chosokabe della vicina Tosa, ma Toyotomi Hideyoshi invase Shikoku nel 1584 e riassegn\u00f2 i feudi."}
{"id": "147176", "revid": "110157", "url": "https://it.wikipedia.org/wiki?curid=147176", "title": "Serra (Spagna)", "text": "Serra \u00e8 un comune spagnolo di 2.004 abitanti situato nella comunit\u00e0 autonoma Valenciana."}
{"id": "147177", "revid": "1833487", "url": "https://it.wikipedia.org/wiki?curid=147177", "title": "Silla (Spagna)", "text": "Silla \u00e8 un comune spagnolo di 18.979 abitanti situato nella comunit\u00e0 autonoma Valenzana.\nSituata nella parte meridionale della provincia, nella vicinanze della zona acquitrinosa della Albufera de Valencia, Silla gode di un clima mediterraneo. Il nome \"Silla\" viene dalla contrazione di \"sa illa\", in spagnolo \"la isla\" (l'isola), nome dato dai primi abitanti dei luoghi dato che la comune era situata su di un istmo sull'Albufera.\nA occidente del paese di Silla scorre la Acequia Real, sistema di irrigazione che fornisce acqua ai campi della regione, mentre tutta la parte orientale del comune \u00e8 occupata da campi di riso e dal Parco Naturale della Albufera.\nData la vicinanza con la citt\u00e0 di Valencia, la vita e l'economia di Silla gravitano attorno a quella della capitale. Il carattere essenzialmente agricolo che Silla aveva fino agli anni sessanta si \u00e8 mutato in un'economia industriale; per di pi\u00f9 la demografia si \u00e8 incrementata fortemente dovuto alla presenza di lavoratori che vivono in citt\u00e0 pur lavorando a Valencia."}
{"id": "147178", "revid": "121097317", "url": "https://it.wikipedia.org/wiki?curid=147178", "title": "Beltinci", "text": "Beltinci (pronuncia , in prekmuro \"B\u00f6ltinci\", in ungherese \"Belatinc\" o \"Belatincz\", in tedesco \"Fellsdorf\") \u00e8 l'insediamento capoluogo comunale di Beltinci, conta , la maggioranza della popolazione del comune.\nLa cittadina di Beltinci, posta lungo la riva sinistra del fiume Mura, \u00e8 un centro agricolo caratterizzato da una vivace attivit\u00e0 artigianale. Citato per la prima nel 1322, come possesso del Regno d'Ungheria, conserva un antico castello e la chiesa di San Ladislao."}
{"id": "147179", "revid": "827882", "url": "https://it.wikipedia.org/wiki?curid=147179", "title": "Silla", "text": ""}
{"id": "147180", "revid": "767487", "url": "https://it.wikipedia.org/wiki?curid=147180", "title": "Benedikt", "text": "Benedikt (in tedesco \"Sankt Benedikt in Windischb\u00fcheln\") \u00e8 l'insediamento capoluogo comunale di Benedikt, incastonato nell'ameno paesaggio collinare delle Slovenske Gorice (lett. Montagnole Slovene), in una regione in cui si producono ottimi vini. Il paese \u00e8 rinomato nell'area anche per la parrocchiale degli Sveti Trije Kralji, cio\u00e8 dei tre Re Magi, santuario su un colle frequentato da pellegrini fin dal XVI secolo."}
{"id": "147181", "revid": "1522738", "url": "https://it.wikipedia.org/wiki?curid=147181", "title": "Sils (Spagna)", "text": "Sils \u00e8 un comune spagnolo di 3.248 abitanti situato nella comunit\u00e0 autonoma della Catalogna."}
{"id": "147182", "revid": "83531", "url": "https://it.wikipedia.org/wiki?curid=147182", "title": "Cinema surrealista", "text": "Il cinema surrealista \u00e8 una delle avanguardie del cinema francese degli anni venti del XX secolo. Si colloca nel periodo compreso tra il 1924 e il 1930, ed ebbe come protagonisti due spagnoli: Luis Bu\u00f1uel e Salvador Dal\u00ed.\nContesto artistico.\nIl Surrealismo prese le mosse a partire dalle ceneri del movimento dadaista, abbandonato dai suoi stessi fondatori dopo il 1923 per una certa stanchezza verso il voler essere sovversivi e dissacratori a tutti i costi, fino a una fase di stallo e vuoto intellettuale. Anticipatori del movimento erano stati i poeti Arthur Rimbaud (che aveva scritto dello sconosciuto che abbiamo dentro di noi) e Charles Baudelaire (il primo dandy, che andava contro il gusto comune e tutte le mode).\nAndr\u00e9 Breton cerc\u00f2 di ridare contenuto alle spinte innovative dell'avanguardia, proponendo di scavare in profondit\u00e0 l'animo umano e il mondo, andando oltre la superficie delle apparenze. Suo \u00e8 il \"Manifesto del surrealismo\", del 1924. Tra i campi da esplorare c'erano la sessualit\u00e0 repressa, l'inconscio, le culture \"primitive\" di altri paesi lontani o l'arte popolare, tutte forme di una conoscenza che permetteva di scoprire la realt\u00e0 oltre gli schemi tradizionali. Un altro dei padri del movimento fu Guillaume Apollinaire, che coni\u00f2 la parola \"surreale\" nel dramma \"Le mammelle di Tiresia\" (1917), dove le ombre si staccavano dai personaggi e parlavano da sole. Anche Apollinaire aveva ribadito la necessit\u00e0 di abbandonare l'arte alta e colta per seguire piuttosto quella bassa e popolare. Nacque una vera e propria nuova estetica, basata sul brutto, sullo sporco, sulle sensazioni violente, forti e dure. Nel cinema riscoprirono opere popolari, allora considerate quasi spazzatura, quali la serie di Fant\u00f4mas o i film di M\u00e9li\u00e8s (al quale dedicarono la prima retrospettiva del cinema, nel 1931).\nNinfa egeria del movimento surrealista, fu l'attrice Musidora, protagonista del serial \"Les Vampires\" di Louis Feuillade: nel 1929, Andr\u00e9 Breton e Louis Aragon le dedicano una commedia, \"Le Tr\u00e9sor des J\u00e9suites\", dove tutti i personaggi hanno un nome che \u00e8 l'anagramma di quello di Musidora: \"Mad Souri\", \"Doramusi\"... e cos\u00ec via.\nSigmund Freud, fino ad allora ignorato dalla cultura ufficiale, divenne una miniera per i surrealisti, che esaltarono l'inconscio in tutta la sua potenza sovversiva.\nI surrealisti cercarono inoltre di abolire il confine tra sogno e veglia, cercando una \"scrittura automatica\" da semiaddormentati (Robert Desnos), oppure creando immagini \"ipnagogiche\", che si vedono tra sonno e veglia e che ci accompagnano nel sonno (Salvador Dal\u00ed). Un altro tema caro ai surrealisti \u00e8 quello dell\"'amour fou\", l'amore spinto fino alla follia, travalicando ogni vincolo e catena: a questo tema si possono ricondurre i due film simbolo del movimento, \"Un chien andalou\" e \"L'age d'or\" (rispettivamente 1929 e 1930).\nCinema surrealista.\nIl cinema surrealista si caratterizza per un aspro taglio documentaristico, per il richiamo nel mondo quanto pi\u00f9 semplice e diretto al \"cinema primitivo\" e per l'evitare l'uso di un montaggio aperto e ritmico.\nBu\u00f1uel e Dal\u00ed.\nI film surrealisti veri e propri sono molto pochi, secondo alcuni solo due: \"Un chien andalou\" di Luis Bu\u00f1uel e Salvador Dal\u00ed (1929) e \"L'\u00e2ge d'or\" di Bu\u00f1uel (1930), entrambi dedicati al tema dell\"'amour fou\".\nIn \"Un chien andalou\" la primissima scena \u00e8, a detta di molti, una delle pi\u00f9 terrificanti dell'intera storia del cinema: il taglio dell'occhio di una donna con un rasoio (in realt\u00e0 un trucco di montaggio, col taglio dell'occhio di un bue morto). La scena, che ha come attore il regista Bu\u00f1uel stesso, \u00e8 emblematica della rivoluzione visiva surrealista, che intende squarciare l'occhio dello spettatore per fargli vedere, anche a costo di grandi sofferenze, tutto quello che non ha mai visto e forse non ha mai voluto vedere. Nei circa 20 minuti del film si vedono un uomo e una donna attratti reciprocamente da una pulsione erotica intensa e violenta (tra le prime rappresentazioni cinematografiche di una sensualit\u00e0 cos\u00ec esplicita), ma una serie di situazioni e figure si interpongono fra i due: distrazioni, ostacoli (come i preti legati al pianoforte che bloccano l'uomo), nemici (come l'anti-io del protagonista) e la repulsione che alterna e frustra i loro desideri. In un continuo passaggio a situazioni e ambienti diversi, come in un sogno, il film finisce con una visione triste e demistificata: l'uomo e la donna sono sepolti nella sabbia sul mare, a pochissima distanza l'uno dall'altra ma impossibilitati a toccarsi, in un crudele paradosso.\n\"L'\u00e2ge d'or\" \u00e8 un film ancora pi\u00f9 provocatorio, che cozza col titolo volutamente sarcastico. In un mondo di crimini, violenze e ferocia primitiva una coppia di amanti \u00e8 travolta fino alla sofferenza pi\u00f9 dolorosa, con una scena conclusiva accusata di blasfemia: Ges\u00f9 Cristo e il duca de Blangis (il protagonista de \"Le centoventi giornate di Sodoma\" del Marchese de Sade) sono la stessa persona. A causa delle accuse di anticristianesimo Bu\u00f1uel dovette scappare in Messico, dove gir\u00f2 alcuni film negli anni quaranta. Tornato per\u00f2 nel frattempo in Spagna realizz\u00f2 nel 1932 il documentario \"Terra senza pane\" (\"Las Hurdes\") su un poverissimo paese di pastori, dove dimostr\u00f2 come il surrealismo non era solo sogno e fantasia, ma anche osservazione spietata della realt\u00e0.\nAltri.\nOpera intermedia fra vari movimenti di avanguardia \u00e8 il film di Marcel Duchamp \"An\u00e9mic Cin\u00e9ma\" (1925), uno spettacolo ipnotico di dischi rotanti.\nMan Ray invece produsse il film \"L'\u00e9toile de mer\" (1928), dove cercava un cinema di puro lirismo, come poesia composta da immagini anzich\u00e9 da parole. Attraverso una porta con vetro smerigliato vediamo infatti un'azione che accade, ma non si riesce a capire con chiarezza cosa succede, frustrando il desiderio di conoscenza dello spettatore e portandolo cos\u00ec a riflettere come la conoscenza del mondo sia spesso un'esperienza al di l\u00e0 delle nostre possibilit\u00e0.\nNel film \"La Coquille et le Clergyman\" di Germaine Dulac su soggetto di Antonin Artaud (1928) viene invece ripreso il tema dell'amore folle, descrivendo in maniera allucinatoria il rapporto tra due individui, una giovane e un sacerdote vergine ossessionato dal sesso.\nAscrivibili al surrealismo sono anche le opere di Jean Cocteau, come \"Le Sang d'un po\u00e8te\" (1930), dove un giovane artista attraversa uno specchio per entrare in un mondo ignoto, figura che ritorna anche nel film \"Orfeo\" del 1950. Per Cocteau lo specchio, tipico simbolo surrealista, era \"la morte al lavoro\", inteso come rivelatore del tempo che passa, del nostro cammino verso la morte.\nEredit\u00e0 del surrealismo.\nIl primo diretto erede del surrealismo fu il movimento del realismo poetico francese, che fu una sintesi di poesia e narrazione, tanto che viene spesso identificato come \"narrazione poetica\", appunto. Gli stessi autori gi\u00e0 appartenenti alle avanguardie recuperarono l'obiettivo di raccontare storie, tanto care al pubblico, partecipando al nuovo movimento che per\u00f2 faceva tesoro di quanto sperimentato nel decennio precedente. Uno dei mezzi principali di fare poesia nella narrazione fu la manipolazione soggettiva delle inquadrature (soggettiva stilistica), che mostra non solo cosa vede il personaggio, ma anche lo stato d'animo che prova.\nAnche lo stile e i film di Alejandro Jodorowsky come \"El Topo\", \"La montagna sacra\" e \"Santa Sangre\" sono di stampo surrealista, talvolta provocatorio.\nAl surrealismo spetta senz'altro il merito di aver aperto una finestra sui sogni, gli incubi, le cose proibite, i grandi amori e altri fantasmi, che d'ora in avanti entrano nei temi cinematografici. Grande debitore \u00e8 pure il cineasta Federico Fellini col suo stile malinconico, onirico e talvolta satirico. Inoltre, anche generi cinematografici come il cinema horror e quello fantascientifico di oggi e registi ne son debitori, come David Lynch, David Cronenberg, Abel Ferrara, Dario Argento,Tinto Brass, H\u00e9l\u00e8ne Cattet e Bruno Forzani, Gabriele Salvatores (col tema dello specchio, ripreso da Cocteau). Lo stesso Alfred Hitchcock fece spesso ricorso all'estetica del cinema surrealista soprattutto nelle scene di sogno e di incubo (\"Io ti salver\u00f2\", 1945, con la collaborazione di Dal\u00ed, e \"La donna che visse due volte\", 1958) o nelle scene finali (\"Intrigo internazionale\", 1959); stessa cosa vale per Roman Pola\u0144ski ne \"L'inquilino del terzo piano\", in cui la vicenda da incubo che accade a Trelkowski, il protagonista, \u00e8 surreale, angosciosa e alienante.\nInoltre l'attenzione e la rivalutazione delle altre culture dei surrealisti ha fatto da apripista per artisti dei paesi sudamericani e africani, come antesignano dell'antropologia culturale moderna."}
{"id": "147184", "revid": "521028", "url": "https://it.wikipedia.org/wiki?curid=147184", "title": "Bistrica ob Sotli", "text": "Bistrica ob Sotli (in tedesco \"Sankt Peter bei K\u00f6nigsberg\") \u00e8 l'insediamento capoluogo del comune di Bistrica ob Sotli, ha una popolazione di abitanti. Il paese \u00e8 immerso in una regione di boschi, lungo il fiume Sotla che d\u00e0 il nome al piccolo abitato. Nei pressi del villaggio, su una altura boscosa lungo la riva del fiume Sotla, si trovano le \"Svete Gore\" (lett. Montagne Sacre), un complesso di antica origine legato al culto mariano. Vi sono cinque edifici religiosi (San Giorgio del IX-X secolo, San Martino, San Fabiano e Sebastiano del XV secolo, Nativit\u00e0 di Maria del XVII secolo, Madonna di Lourdes del 1893) costruiti in tempi diversi, meta costante di pellegrinaggi, menzionati gi\u00e0 nel 1265."}
{"id": "147185", "revid": "1516566", "url": "https://it.wikipedia.org/wiki?curid=147185", "title": "Sober", "text": "La parola Sober, che significa sobrio in lingua inglese, pu\u00f2 riferirsi a:"}
{"id": "147186", "revid": "203463", "url": "https://it.wikipedia.org/wiki?curid=147186", "title": "Angela Hewitt", "text": "Biografia.\nIl padre ricopriva l'incarico di organista della anglicana Christ Church Cathedral di Ottawa e, gi\u00e0 all'et\u00e0 di nove anni, Angela Hewitt si esib\u00ec con un recital al Conservatorio reale di musica di Toronto. Fu l\u00e0 che continu\u00f2 gli studi dal 1964 al 1973. Prima classificata al Concorso internazionale di musica Gian Battista Viotti di Vercelli nel 1978, vinse nel 1985 la gara internazionale per pianoforte di Toronto dedicata a Johann Sebastian Bach.\nMolte sono state le sue performance in tutto il mondo, come solista e a fianco delle pi\u00f9 note orchestre. Altrettanto numerose le incisioni discografiche che la vedono interpretare musica classica, soprattutto barocca. Nel 1994, l'etichetta discografica Hyperion Records l'ha incaricata di incidere tutta la musica per strumenti a tastiera di Johann Sebastian Bach, un progetto che si articoler\u00e0 su 14 dischi.\nDal 1985 vive a Londra. Possiede una casa sul Lago Trasimeno, in localit\u00e0 San Savino di Magione, comune nel quale \u00e8 direttrice artistica dell'annuale \"Trasimeno Music Festival\", ospitato negli spazi del castello dei Cavalieri di Malta."}
{"id": "147187", "revid": "228587", "url": "https://it.wikipedia.org/wiki?curid=147187", "title": "Bloke", "text": "Bloke (in italiano \"Blocche, \"in tedesco \"Oblag\") \u00e8 un insediamento del comune di Bloke di 1.568 abitanti della Slovenia meridionale.\nDal 1941 al 1943, durante l'occupazione, ha fatto parte della provincia italiana di Lubiana.\nStoria.\nDurante il dominio asburgico Blocche fu un comune autonomo. Prima del trattato di Rapallo, firmato nel 1920, il comune e il distretto di Blocche facevano parte della Carniola interna, una delle regioni storiche della Slovenia, con i distretti di Bisterza, Borgovecchio di Olisa, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia."}
{"id": "147188", "revid": "110157", "url": "https://it.wikipedia.org/wiki?curid=147188", "title": "Sober (Spagna)", "text": "Sober \u00e8 un comune spagnolo di 2.681 abitanti situato nella comunit\u00e0 autonoma della Galizia."}
{"id": "147189", "revid": "1305772", "url": "https://it.wikipedia.org/wiki?curid=147189", "title": "Sobrado", "text": ""}
{"id": "147190", "revid": "729019", "url": "https://it.wikipedia.org/wiki?curid=147190", "title": "Bohinjska Bistrica", "text": "Bohinjska Bistrica (letteralmente: \"Bistrica di Bohinj\"; in tedesco \"Wochein Feistritz\") \u00e8 l'insediamento principale del comune di Bohinj.\nTra il 1920 e il 1943 sulla vetta del monte Mosig (\"Mo\u017eic\") (1602\u00a0m), attualmente facente parte dell'insediamento di Nem\u0161ki Rovt, passava il confine tra Regno d'Italia e il Regno di Jugoslavia. Tale vetta faceva parte dell'allora cosiddetto Vallo Alpino orientale. \u00c8 una stazione sciistica specializzata nello sci nordico, il lago di Bohinj \u00e8 la maggiore attrazione della zona."}
{"id": "147191", "revid": "174925", "url": "https://it.wikipedia.org/wiki?curid=147191", "title": "X-Proserpina", "text": "X-Proserpina \u00e8 un ipotetico decimo pianeta del sistema solare la cui esistenza \u00e8 stata ipotizzata da alcune correnti astrologiche. Secondo infatti le ricostruzioni zodiacali compiute dall'astrologa Lisa Morpurgo negli anni '70, accanto ai 12 segni zodiacali devono, \"per condizione logica\", trovarsi 12 corpi planetari. Ed il primo di questi due corpi planetari mancanti venne da essa denominato \"X-Proserpina\".\nIl decimo pianeta, secondo la ricostruzione zodiacale, dovrebbe rappresentare l'opposto e parallelo delle simbologie di Plutone. Un pianeta quindi, nella simbologia astrologica, strettamente femminile.\nAvrebbe dunque sede domiciliare in Toro e Bilancia e sede di esaltazione in Sagittario. Astrologicamente, X-Proserpina rappresenta l'utero (completando cos\u00ec l'intero apparato genitale femminile che ora \u00e8 solo rappresentato da Venere-ovaie), i capelli (comprovando cos\u00ec la rarissima calvizie femminile) e le forme viventi vegetali. Psicologicamente, X-Proserpina dovrebbe assumere caratteristiche legate alla possessivit\u00e0, all'oralit\u00e0 intesa come fagocitazione e ad un temperamento coinvolgente, avvolgente.\nLa recente scoperta di Eris, un pianeta nano di massa leggermente superiore a Plutone e quindi degno di essere preso in considerazione come \"Pianeta X\", sta attualmente occupando il lavoro di ricerca degli astrologi alla scoperta di sue possibili associazioni con le simbologie espresse dalla moderna astrologia.\nAttualmente il pianeta vede la sua presenza nell'ultima decade dell'Ariete, dove ha fatto ingresso attorno al 1920. La fortissima inclinazione dello stesso (attualmente di 44\u00b0 sulla linea dell'eclittica) desta sicuramente perplessit\u00e0 in quanto la sua proiezione lo collocherebbe ben al di fuori della fascia zodiacale. In questo caso, l'astrologia dovrebbe riconsiderare anche la possibilit\u00e0 di allargare la suddetta fascia zodiacale arrivando, come gi\u00e0 ipotizz\u00f2 la Morpurgo, a creare non pi\u00f9 una cintura zodiacale, bens\u00ec una sfera zodiacale.\nIl punto di vista scientifico.\nDiversi altri astrologi hanno ipotizzato l'esistenza di ulteriori pianeti nel sistema solare (Pianeta X); tuttavia le loro affermazioni non sono mai assunte al rango di \"previsioni\" accurate, ma sono rimaste nel campo di ipotesi vaghe. L'astronomia, al contrario, \u00e8 in grado di dare in anticipo previsioni sulla posizione celeste, la massa, la distanza del Sole, ecc. dei presunti corpi nuovi nel sistema solare (come \u00e8 stato il caso per le scoperte di Urano, Nettuno e lo stesso Plutone).\nAl momento, le scoperte di nuovi oggetti astronomici nel sistema solare esterno si susseguono, e una recente decisione dell'Unione Astronomica Internazionale ha sancito ufficialmente una linea di demarcazione fra i pianeti maggiori e i pianeti nani; a quest'ultima classe appartengono due oggetti transnettuniani (Plutone ed Eris) ed \u00e8 prevedibile che nel prossimo futuro verranno scoperti numerosi corpi, sia pi\u00f9 grandi sia pi\u00f9 piccoli di Plutone, a distanze sempre maggiori."}
{"id": "147192", "revid": "110157", "url": "https://it.wikipedia.org/wiki?curid=147192", "title": "Sobrado (Galizia)", "text": "Sobrado \u00e8 un comune spagnolo di 2.037 abitanti situato nella comunit\u00e0 autonoma della Galizia. \u00c8 nel suo territorio comunale che ha origine, sui Montes de Bocelo, il Tambre."}
{"id": "147195", "revid": "110157", "url": "https://it.wikipedia.org/wiki?curid=147195", "title": "Sora (Spagna)", "text": "Sora \u00e8 un comune spagnolo di 182 abitanti situato nella comunit\u00e0 autonoma della Catalogna."}
{"id": "147196", "revid": "1354489", "url": "https://it.wikipedia.org/wiki?curid=147196", "title": "Borovnica", "text": "Borovnica (in italiano \"Borovenizza\", in tedesco \"Franzdorf\") \u00e8 un insediamento del comune di Borovnica di 3.950 abitanti della Slovenia centrale, circa 20 km a sud-ovest di Lubiana. \nIl villaggio di Borovnica, \u00e8 un centro agricolo noto per essere stato sede del Campo di concentramento di Borovnica destinato ai prigionieri italiani deportati dai territori occupati dall'esercito jugoslavo. Il campo tristemente famoso per la durezza delle condizioni di prigionia, fu battezzato \"l'inferno dei morti viventi\" dall'allora vescovo di Trieste, Antonio Santin; migliaia di prigionieri furono trucidati o lasciati morire di fame. Tra i numerosi militari italiani detenuti a Borovnica, anche il bersagliere Lionello Rossi, padre dell'attore Paolo.\nAttualmente il centro viene frequentato per la produzione di mirtilli, da cui deriva anche il nome. Fu famoso per un viadotto di pietra sulla linea ferroviaria Trieste - Lubiana - Vienna, opera dell'ingegneria Austriaca del 1857, fatto esplodere durante la Seconda guerra mondiale dall'esercito jugoslavo. Dal 1941 al 1943 ha fatto parte della Provincia Italiana di Lubiana."}
{"id": "147197", "revid": "118289152", "url": "https://it.wikipedia.org/wiki?curid=147197", "title": "Pachamama", "text": "Pachamama (anche Pacha Mama o Mama Pacha) significa in lingua quechua \"Madre Terra\". Si tratta di una divinit\u00e0 venerata dagli Inca e da altri popoli abitanti l'altipiano andino, quali gli Aymara e i Quechua. \u00c8 la grande dea madre, dea della terra, dell'agricoltura e della fertilit\u00e0.\nIl culto.\nMotivazioni del culto.\nI motivi che spinsero a venerare Pachamama oltre a Inti (Dio Sole) sembra siano i seguenti:\nIl ringraziamento.\nNel mese di agosto le popolazioni andine, ancora oggi, praticano il culto del ringraziamento alla Pacha-mama, restituendo alla madre terra il nutrimento che essa fornisce loro. Viene scavato un fosso, un'enorme buca, dove tutti gli offerenti partecipanti al rito, ripongono degli alimenti: cibi e pietanze che vengono appositamente cucinate. Ognuno dei partecipanti versa nella buca una porzione di cibo ringraziando la madre terra. Infine, la buca viene completamente ricoperta e ogni partecipante vi depone sopra una pietra. Si forma dunque una vera e propria montagnola di sassi, denominata Apachete. Solitamente per questo rito si sceglie sempre il luogo pi\u00f9 in alto per far s\u00ec che sia il pi\u00f9 possibile vicino al Sole (Inti).\n\u00c8 usanza diffusa in tutta l'Argentina e in altri Paesi limitrofi celebrare il 1\u00b0 di agosto con una cerimonia che consiste nel bere a digiuno 7 piccoli sorsi di carrulim o ca\u00f1a di ruta, con il fine di purificare il sangue e propiziare la fortuna, nell'ambito degli usi e conoscenze relazionate con la natura e l'universo.\nCh'alla.\nAlla Pachamama vengono, a tutt'oggi, fatte offerte (\"ch'alla\" o \"challa\") perch\u00e9 il terreno possa essere maggiormente fertile e per propiziare il raccolto.\nL'offerta consiste nel sacrificio di un feto di lama spargendo il suo sangue nel terreno. Altre volte l'offerta alla Pachamama pu\u00f2 consistere in alcune foglie di coca.\nIl sacerdote.\nIl culto era presieduto da un sacerdote, detto \"Amauta\". Ai giorni nostri, nonostante il culto sia tuttora praticato, non esiste pi\u00f9 questa figura e il termine \"Amauta\" \u00e8 caduto in disuso.\nNel culto moderno della Pachamama l'Amauta \u00e8 sostituito da un \"Paqo\" (saggio) colui che insegna e comunica la spiritualit\u00e0 alle nuove generazioni. L'eredit\u00e0 spirituale del \"Paqo\" avviene in tre modi:\nIl mito.\nPachacamac, dio del cielo, si un\u00ec a Pachamama e da questa unione nacquero due gemelli, un maschio e una femmina. Come in altri miti andini, il padre mor\u00ec oppure, secondo altre leggende, spar\u00ec in mare o rimase prigioniero di un incantesimo in un'isola del litorale.\nPachamama rimase vedova e sola con i suoi figli. Sulla Terra regnava l'oscurit\u00e0. In lontananza videro una luce che seguirono salendo montagne, attraversando lagune e combattendo contro mostri.\nInfine arrivarono in una grotta conosciuta come \"Waconpahuin\", abitata da un uomo chiamato \"Wakon\". Questi aveva sul fuoco una patata e una pentola di pietra. Chiese ai due figli di Pachamama di andare a prendere l'acqua. I due tardarono e \"Wakon\" tent\u00f2 di sedurre Pachamama. Vistosi rifiutato la uccise, divor\u00f2 il suo corpo e mise i resti in una pentola.\nI due gemelli tornarono e chiesero della madre. Wakon non raccont\u00f2 nulla e disse loro che sarebbe tornata a momenti, ma i giorni passavano e la madre non tornava.\n\"Huaychau\", uccello che annunciava l'alba, ebbe compassione dei due gemelli e raccont\u00f2 cosa successe alla loro madre mettendoli in guardia del pericolo che correvano rimanendo con Wakon. I bambini legarono i capelli di Wakon, che nel frattempo dormiva, ad una grossa pietra e scapparono in fretta e furia.\nIncontrarono una volpe, \"A\u00f1as\", che dopo aver chiesto loro perch\u00e9 scappavano e dove stessero andando, li nascose nella sua tana. Nel frattempo Wakon si liber\u00f2 e si mise in cerca dei gemelli. Incontr\u00f2 dapprima vari animali a cui chiese se avevano visto due gemelli, ma nessuno seppe aiutarlo. Incontr\u00f2, infine, A\u00f1as. Questa gli disse che i bambini erano in cima ad una montagna e che avrebbe potuto, una volta in cima, imitare la voce della madre in modo che i bambini uscissero allo scoperto.\nWakon si mise a correre affannosamente verso la cima e non si accorse della trappola che nel frattempo l'astuta volpe A\u00f1as gli aveva teso. Wakon cadde da un burrone e, morendo, caus\u00f2 un violento terremoto.\nI gemelli rimasero con A\u00f1as, che li alimentava con il suo sangue. Nauseati, chiesero se potevano andare a raccogliere qualche patata. Trovarono un\"'oca\" (\"Oxalis Tuberosa\", un tubero simile alla patata) assomigliante ad una bambola. Giocarono con essa, ma si ruppe un pezzo. I bambini smisero di giocare e si addormentarono.\nNel sonno la femmina sogn\u00f2 di lanciare il suo cappello in aria e che questo rimanesse sospeso senza ricadere. La stessa cosa accadeva, nel sogno, ai suoi vestiti. Una volta sveglia raccont\u00f2 il sogno al fratello. Mentre i bambini si domandavano il significato del sogno, videro in cielo una corda lunghissima. Incuriositi si arrampicarono e salirono.\nAlla cima della corda videro il loro padre, Pachacamac, impietosito per le loro disavventure. Riuniti al loro padre, vennero trasformati nel Sole (il maschio) e nella Luna (la femmina).\nPer quello che riguarda Pachamama, essa rimase sempre in basso, assumendo la forma di un imponente nevaio chiamato, anche oggi, \"La Viuda\" (la vedova)."}
{"id": "147198", "revid": "9316", "url": "https://it.wikipedia.org/wiki?curid=147198", "title": "Pacha Mama", "text": ""}
{"id": "147199", "revid": "9316", "url": "https://it.wikipedia.org/wiki?curid=147199", "title": "Mama Pacha", "text": ""}
{"id": "147200", "revid": "110157", "url": "https://it.wikipedia.org/wiki?curid=147200", "title": "Teresa (Spagna)", "text": "Teresa \u00e8 un comune spagnolo di 317 abitanti situato nella comunit\u00e0 autonoma Valenciana."}
{"id": "147201", "revid": "484362", "url": "https://it.wikipedia.org/wiki?curid=147201", "title": "Lingua mator", "text": "La lingua mator o motor era una lingua samoieda parlata in Russia nella zona dei Monti Saiani.\nDistribuzione geografica.\nLa lingua era parlata nella Russia asiatica, nella zona dei Monti Sajany fino all'inizio del XIX secolo."}
{"id": "147202", "revid": "12331", "url": "https://it.wikipedia.org/wiki?curid=147202", "title": "Mator", "text": ""}
{"id": "147203", "revid": "110157", "url": "https://it.wikipedia.org/wiki?curid=147203", "title": "Teulada (Spagna)", "text": "Teulada \u00e8 un comune spagnolo situato nella comunit\u00e0 autonoma Valenciana, nella provincia di Alicante."}
{"id": "147204", "revid": "83531", "url": "https://it.wikipedia.org/wiki?curid=147204", "title": "Tiana (Spagna)", "text": "Tiana \u00e8 un comune spagnolo di 8553 abitanti situato nella comunit\u00e0 autonoma della Catalogna. Vi mor\u00ec la scrittrice e disegnatrice spagnola Lola Anglada."}
{"id": "147205", "revid": "119992749", "url": "https://it.wikipedia.org/wiki?curid=147205", "title": "Plezzo", "text": "Plezzo (gi\u00e0 \"Pletz\", in sloveno \"Bovec\", in tedesco \"Flitsch\", in friulano \"Ple\u00e7\"), \u00e8 una citt\u00e0 della Slovenia nord-occidentale di abitanti, di cui 1.630 residenti nel capoluogo comunale.\nPiccolo paese alpino dell'alta Valle Isonzo, posto in una piana alla confluenza tra la val Coritenza (\"Koritnica\") e la Valle di Trenta, nelle Alpi Giulie, che conducono, rispettivamente, agli importanti valichi alpini del passo del Predil (\"Predel\") e del passo della Moistrocca (\"Vr\u0161i\u010d\"), parte del territorio \u00e8 compreso nel parco nazionale del Tricorno.\nOrigini del nome.\nIl villaggio, nell'epoca romana, prese il nome di \"Ampletium\" a sottolineare l'ampiezza della conca in cui \u00e8 posto (\"Bov\u0161ka Kotlina\") e la posizione strategica, sulla strada che collegava il Norico con la Venetia attraverso il passo del Predil. Nel periodo napoleonico ebbe il nome \"Pletz\"; rientrato in mano asburgica gi\u00e0 assunse, assieme alla quella tedesca e slovena, la dizione italiana di \"Plezzo\", che mantenne poi anche nel periodo interbellico, tra il 1918 e il 1947. Successivamente il comune riadott\u00f2 solo la dizione slovena \"Bovec\", toponimo menzionato per la prima volta nei documenti del 1192.\nStoria.\nNell'epoca romana \"Ampletium\", trovandosi sulla strada per il valico del Predil, divenne un importante crocevia tra la \"Regio X Venetia et Histria\" dell'Italia Augustea e il \"Norico\".\nNel medioevo divenne parte della Contea di Tolmino e successivamente pass\u00f2 di mano tra la Repubblica di Venezia e la Contea di Gorizia e Gradisca, prima di essere definitivamente annessa alla monarchia asburgica, come la maggior parte dei territori di lingua slovena nella prima met\u00e0 del Cinquecento. Plezzo rimase sotto il dominio asburgico fino al 1918 con l'eccezione di una breve parentesi napoleonica: tra il 1809 e il 1813 fece parte del Dipartimento di Passariano nel Regno d'Italia.\nDurante la lunga dominazione asburgica la citt\u00e0 divenne parte del litorale austriaco e fu fortemente influenzata dalla cultura tedesca, come testimoniano le tipologie abitative. Tra gli abitanti la lingua tedesca prevalse sullo sloveno per lungo tempo, sino alla fine del XIX secolo quando quest'ultima lingua torn\u00f2 ad affermarsi. Durante la prima guerra mondiale, i dintorni di Plezzo furono il teatro delle battaglie dell'Isonzo, combattute tra l'Italia e l'Impero austro-ungarico. Nel 1918 l'intera area fu occupata dall'esercito italiano e nel 1920 fu ufficialmente annessa all'Italia. \nTra il 1922 e il 1943 Plezzo e i villaggi circostanti, che avevano una popolazione in maggioranza di lingua slovena, furono sottoposti all'italianizzazione imposta dal regime fascista. Molti abitanti seguirono l'organizzazione segreta antiitaliana TIGR (che oltre alla lotta antifascista perseguiva l'obiettivo del distacco dall'Italia), mentre altri emigrarono verso il Regno di Jugoslavia (tra questi il rinomato letterato sloveno Anton Ocvirk).\nIn particolare, secondo il censimento del 1921, il 6,77% dei cittadini del paese di Plezzo (escluse quindi le frazioni) erano italiani. Attualmente solo lo 0,10% della popolazione \u00e8 di madrelingua italiana (vedi Goriziano).\nTra il 1943 e il 1945 l'area venne occupata dalle forze armate Naziste, cosicch\u00e9 si attivarono numerosi nuclei partigiani. Dopo la liberazione grazie all'Armata Popolare Jugoslava nel maggio del 1945, Plezzo fu occupata dalle truppe Alleate di Gran Bretagna e Stati Uniti. Tra il giugno del 1945 e settembre del 1947, Plezzo e la totalit\u00e0 della riva destra dell'Isonzo fu inclusa nella \"Zona A\", che pass\u00f2 direttamente sotto il controllo delle forze armate Alleate: la linea di demarcazione separava quindi il capoluogo dalle frazioni isontine di sinistra di Oltresonzia e Loga d'Oltresonzia. Nel settembre del 1947, i trattati di Parigi assegnarono il comune alla Jugoslavia: Plezzo, in particolare entr\u00f2 a far parte della Repubblica Socialista di Slovenia, oggi Slovenia.\nLa conca di Plezzo, altamente sismica, \u00e8 stata colpita da tre terremoti negli ultimi 35 anni: nel 1976 fu fortemente danneggiata dal Terremoto del Friuli che diede il colpo di grazia a quei pochi edifici che non erano rimasti distrutti nei feroci combattimenti protrattisi per buona parte della seconda guerra mondiale in tutta l'area; nel 1998 segu\u00ec una scossa pi\u00f9 moderata di magnitudo 5,6, mentre nel 2004 si registr\u00f2 una lieve scossa di magnitudo 4,9.\nNel 2007 \u00e8 stata una location del film \"Cronache di Narnia: Il principe Caspian\" prodotto da Walt Disney Pictures.\nGeografia fisica.\nIl paese \u00e8 adagiato sul versante meridionale del Monte Rombon, in un'ampia conca dell'alta valle dell'Isonzo, la \"Bov\u0161ka Kotlina\" chiusa a nord da quest'ultimo e dal gruppo del Monte Canin, a sud dal Monte Polonig e a est dal Monte Javor\u0161\u010dek.\nNell'alta Val Trenta, compresa interamente nel territorio comunale, nasce l'Isonzo, che, unendosi al \"Suhi potok\" prosegue lungo l'alta Val Trenta dove riceve a sinistra le acque del \"Limarica\" (che scende dal Passo della Moistrocca), del \"Mlinarica\", della \"Krajcarica\" e del torrente della \"Trebiski Dol\" che d\u00e0 luogo a una serie di cascatelle. Il fiume attraversa poi la \"Val Trenta\" dove confluiscono a sinistra il \"Lavetnik\", la \"Vrsnica\", la \"Lepenjca\" e \"Golobarski potok\" dando origine a profonde forre vicino agli abitati di Sonzia e Coritenza di Plezzo che prendono il nome, rispettivamente, di \"Velika Korita\" e \"Zmuklica\".\nIn prossimit\u00e0 del villaggio di Coritenza di Plezzo la Val Trenta lascia il posto all'ampia piana (\"Bovska Kotlina\") dove il fiume giuliano riceve le acque da destra dell'importante affluente Coritenza: questo torrente, che percorre la valle omonima, nasce ai piedi del Monte Mangart con il nome di rio Mangart e riceve le acque del pittoresco rio Mogenza che sorge nei pressi del Passo del Predil, nell'insediamento di Bretto di sopra.\nProseguendo il suo corso, sull'Isonzo si riversano da destra le acque del rio Plusina che raccoglie le acque del torrente sotterraneo \"Geres\" e d\u00e0 origine alle cascate di Virje, nei pressi di Plusina di Plezzo, mentre a sinistra riceve le acque del fiume sotterraneo \"Oplenk\" che scorre sotto l'abitato di Oltresonzia.\nInfine, l'Isonzo si unisce da destra alle acque del torrente Bocca, che forma le omonime cascate con un salto di 108\u00a0m dal Monte Canin e pu\u00f2 raggiungere una portata di circa 100\u00a0m\u00b3 al secondo nel periodo del disgelo primaverile. L'ultimo affluente di rilievo compreso nel territorio comunale \u00e8 il rio Uccea, che nasce in territorio italiano presso la Sella Carnizza e bagna l'abitato omonimo fino a entrare in Slovenia nei pressi di Saga dove confluisce dell'Isonzo.\nIl territorio comunale di Plezzo \u00e8 rappresentato in parte nelle carte IGM al 25.000: 14-III-NE, 14-III-SO, 26-I-NE, e nella corrispondente mappa IGM al 100.000.\nLuoghi d'interesse.\nPresso la localit\u00e0 di Chiusa di Plezzo si trova una fortezza costruita dalla Serenissima nel secolo XV, distrutta nel 1797 dalla truppe napoleoniche e ricostruita nel 1882 dagli austriaci.\nNel comune si trovano inoltre la sorgente dell'Isonzo, le cascate di Bocca (108\u00a0m), la stazione sciistica del Monte Canin, numerosi alberghi e un aeroporto sportivo. Vicino alla fortezza di Chiusa vi \u00e8 la pi\u00f9 profonda gola della Slovenia.\nSulle rive dell'Isonzo in comune di Plezzo, nel giugno 2007, sono state girate alcune scene della saga cinematografica \"Le cronache di Narnia\": nel Municipio di Plezzo \u00e8 conservato un manichino raffigurante Aslan."}
{"id": "147206", "revid": "767487", "url": "https://it.wikipedia.org/wiki?curid=147206", "title": "Toro (Spagna)", "text": "Toro \u00e8 un comune spagnolo di 9.282 abitanti situato nella comunit\u00e0 autonoma di Castiglia e Le\u00f3n.\nLe attivit\u00e0 principali sono l'agricoltura e l'allevamento ed \u00e8 uno dei comuni dove si produce il vino Toro.\nStoria.\nNei pressi della citt\u00e0 si svolse la battaglia di Toro, combattuta tra i sostenitori di Isabella di Castiglia e quelli Giovanna la Beltraneja. La battaglia, che decise la guerra di successione castigliana, venne vinta dai sostenitori di Isabella."}
{"id": "147207", "revid": "584834", "url": "https://it.wikipedia.org/wiki?curid=147207", "title": "Bovec", "text": ""}
{"id": "147210", "revid": "110157", "url": "https://it.wikipedia.org/wiki?curid=147210", "title": "Torralba (Spagna)", "text": "Torralba \u00e8 un comune spagnolo di 143 abitanti situato nella comunit\u00e0 autonoma di Castiglia-La Mancia."}
{"id": "147211", "revid": "1305772", "url": "https://it.wikipedia.org/wiki?curid=147211", "title": "Torrent", "text": ""}
{"id": "147213", "revid": "1225", "url": "https://it.wikipedia.org/wiki?curid=147213", "title": "Torrent (Comunit\u00e0 Valenciana)", "text": "Torrent (spagnolo castiglano, Torrente in valenciano) \u00e8 una citt\u00e0 della Comunit\u00e0 Valenciana, Spagna.\nAppartiene alla provincia di Valencia, situata nell'area metropolitana del capoluogo nella regione della Huerta Oeste. Con 80.107 abitanti (2015), si tratta del secondo comune pi\u00f9 popolato della provincia di Valencia, superando di poco il comune di Gand\u00eca, ed \u00e8 il settimo pi\u00f9 popolato della comunit\u00e0 autonoma Valenciana.\nGeografia fisica.\nCapitale della regione valenciana della Huerta Oeste, si trova a 9\u00a0km dalla citt\u00e0 di Valencia ai piedi della collina del Vedat de Torrente, a 15\u00a0km dal mare. Insieme ad altri comuni della regione, Torrent fa parte della cosiddetta Mancomunidad Intermunicipal de la Huerta Sur, che ha la sua sede nel comune stesso.\nLocalit\u00e0 limitrofe.\nIl comune confina a nord con Aldaya, Alaqu\u00e0s e Chirivella, a est con Picanya e Catarroja, al sud con Alc\u00e0sser, Picassent, e a ovest con Monserrat, Goldelleta, Turis e Chiva. Tutte queste sono citt\u00e0 appartenenti alla comunit\u00e0 valenciana.\nMorfologia.\nNon ci sono montagne importanti in tutta la regione e le uniche montagne del comune sono di bassa altura: il Vedato de Torrente (142 m.s.l.m.), Morredondo (157 m s.l.m.), Barret (142 m s.l.m.), Cabezo de la Arana (228 m s.l.m.) e la Sierra Perenchiza (329 m s.l.m.). Un quinto del confine municipale \u00e8 zona di montagna. Il confine municipale \u00e8 attraversato dal Barranco de Torrente, che sfocia nel lago dell'Albufera.\nVegetazione.\nNelle montagne incontriamo soprattutto Pinus halepensis, Quercus coccifera, Pistacia lentiscus, gran quantit\u00e0 di graminacee, arbusti e cespugli di tipo esclerofilo, essendo il tipico arbusto mediterraneo. Le terre sono state usate principalmente per l'agricoltura e ci sono vegetazioni naturali solo in prossimit\u00e0 della rete urbana.\nFauna.\nA Torrente troviamo una grande diversit\u00e0 di fauna concentrata soprattutto nelle zone non abitate del territorio, come alcuni regioni della Sierra Perenchiza. \u00c8 possibile incontrare animali di piccola taglia come rettili (eslizon iberico, lucertole e piccoli serpenti); \u00e8 presente una gran diversit\u00e0 di uccelli, come una gran variet\u00e0 di passeri, e altri uccelli come garzette e falchetti. Incontriamo differenti mammiferi come conigli, lepri, volpi, ricci, ratti, cinghiali, talpe e soprattutto pipistrelli e ginete, introdotte anni addietro.\nClima.\nIl clima \u00e8 di tipo mediterraneo per cui gli inverni sono temperati e le estati molto calde. La temperatura media \u00e8 di 18\u00a0\u00b0C, d'inverno oscilla tra i 10 e 12\u00a0\u00b0C (pu\u00f2 arrivare a 0\u00a0\u00b0C nei giorni pi\u00f9 freddi), e in estate \u00e8 di circa 27\u00a0\u00b0C con picchi fino a 40\u00a0\u00b0C.\nLe precipitazioni annuali sono di 455\u00a0mm per metro quadrato, arrivando a 700\u00a0mm l'anno in cui l'alluvione colp\u00ec la regione. Le nevicate sono poco frequenti, un paio di volte ogni dieci anni, ad eccezione delle zone pi\u00f9 elevate al confine.\nStoria.\nI primi abitanti.\nLa fondazione ufficiale viene considerata nell'anno della Reconquista, quindi anche la Torre del Castillo de Torrente e la sua fortificazione, cos\u00ec come i diversi resti archeologici ritrovati (monete, utensili, armi, etc), indicano che questo territorio fu abitato dagli arabi nell'Et\u00e0 del Bronzo.\nCi sono resti di popolazioni iberiche come la Llometa del Clott de Bailon. \u00c8 durante il periodo Romano che i confini si popolarono densamente con numerose ville rustiche e case di campagna, come adesso le Mas del Jutge, l'Alter, Sant Gregori, o le Penas. Dopo la romanizzazione cominci\u00f2 un periodo di dominio musulmano a partire dall'VIII secolo d.C., che lasci\u00f2 la sua impronta nella geografia urbana, con vie strette e tortuose, piazze e vie senza uscita, e nella zona rurale, come quella di Benisayet o il Rafol, cos\u00ec come i resti nelle zone spopolate della Carresquera e il Molinell.\nFondazione di Torrente.\nTorrente fu fondata nel 1248 d.C., dieci anni dopo la conquista di Valencia da parte di Giacomo I d' Aragon, detto \"il Conquistatore\". Il re offr\u00ec queste terre a frate don Hugo de Folcalquier, tenente dell'Ordine di San Giovanni di Gerusalemme (o Ordine dell'Ospedale), per provare ad ottenere il suo aiuto nella guerra per la conquista di Valencia.\nTerminata la conquista, nel 1232 Giacomo I firm\u00f2 un documento attraverso il quale regalava questo e altri paesi all'Ordine di San Giovanni di Gerusalemme, in modo che ne potessero usufruire a loro piacimento. Questi popoli erano: Cullera, Montroy e Macastre. Il 5 maggio 1238 si fece effettiva la presa di possesso del paese da parte dell'Ordine.\nDopo che Giacomo I diede all'Ordine pieni poteri sopra la zona, dal principio sorsero dispute con il Vescovo di Valencia che reclamava il diritto ad avere la Decima su Torrente. Nel 1243 il Vescovo di Lerida dichiar\u00f2 che l'Ordine di San Giovanni di Gerusalemme e il Vescovo di Valencia si dividessero il decimo della citt\u00e0 cessando cos\u00ec il conflitto."}
{"id": "147214", "revid": "125497654", "url": "https://it.wikipedia.org/wiki?curid=147214", "title": "Milite Ignoto", "text": "Il Milite Ignoto \u00e8 un militare morto in una guerra il cui corpo non \u00e8 stato identificato e che si pensa non potr\u00e0 mai essere identificato. La sua tomba \u00e8 una sepoltura simbolica che rappresenta tutti coloro che sono morti in un conflitto e che non sono mai stati identificati.\nTombe di questo tipo sono in genere scenario di cerimonie ufficiali in cui si commemorano tutti caduti per la Patria.\nStoria.\nLa pratica di avere una tomba del Milite Ignoto si \u00e8 diffusa dopo la prima guerra mondiale, un conflitto in cui il numero di corpi non identificati fu enorme; fino ad allora i monumenti erano dedicati solo ai condottieri: per i caduti c'erano cimiteri di guerra.\nLa prima tomba di milite ignoto dopo la prima guerra mondiale fu creata in Francia, sotto l'arco di trionfo a Parigi e in Inghilterra all'abbazia di Westminster per le commemorazioni dell'11 novembre 1920.\nIn Italia dopo ampia discussione fu deciso che la salma sarebbe stata tumulata al Vittoriano, il cosiddetto Altare della Patria, e cos\u00ec avvenne il 4 novembre 1921, terzo anniversario della vittoria. La salma fu scelta tra undici cadaveri raccolti in undici significativi teatri di guerra, nella basilica di Aquileia, dalla madre di un sottotenente irredento disperso, Maria Bergamas, in rappresentanza di tutte le donne italiane, mamme e spose di soldati dispersi nella Grande Guerra. Le dieci salme residue e Maria Bergamas furono sepolte nel cimitero degli Eroi dietro l'abside della basilica."}
{"id": "147218", "revid": "767487", "url": "https://it.wikipedia.org/wiki?curid=147218", "title": "Braslov\u010de", "text": "Braslov\u010de (in tedesco \"Frasslau\") \u00e8 l'insediamento capoluogo del comune di Braslov\u010de, siituato nella valle del fiume Savinja. La cittadina di Braslov\u010de, posta lungo le rive di un piccolo lago, venne citata per la prima volta nel 1140. Ottenne i privilegi di citt\u00e0 di mercato nel 1385, anno in cui entr\u00f2 a far parte dei possedimenti del conte di Celje Hermann I. Fu centro di due rivolte contadine (1673 e 1675) duramente represse."}
{"id": "147220", "revid": "1573940", "url": "https://it.wikipedia.org/wiki?curid=147220", "title": "Tetragramma", "text": "Con tetragramma si indica un insieme di quattro segni (lettere o linee)."}
{"id": "147222", "revid": "183114", "url": "https://it.wikipedia.org/wiki?curid=147222", "title": "Theoricon", "text": ""}
{"id": "147223", "revid": "183114", "url": "https://it.wikipedia.org/wiki?curid=147223", "title": "Theoric\u00f2n", "text": ""}
{"id": "147224", "revid": "287204", "url": "https://it.wikipedia.org/wiki?curid=147224", "title": "Theorikon", "text": ""}
{"id": "147225", "revid": "183114", "url": "https://it.wikipedia.org/wiki?curid=147225", "title": "Theorik\u00f2n", "text": ""}
{"id": "147226", "revid": "964734", "url": "https://it.wikipedia.org/wiki?curid=147226", "title": "Collio (Slovenia)", "text": "Collio (in sloveno \"Brda\", in friulano \"Cuei\", in veneto \"Colio\") \u00e8 un comune di 5.747 abitanti della Slovenia occidentale, composto da diverse localit\u00e0 sparse. La sede comunale si trova nella frazione di Castel Dobra (\"Dobrovo\" in sloveno).\nIl nome rappresenta anche un'area geografica collinare posta tra il fiume Isonzo e il suo affluente di destra, fiume Iudrio, a cavallo del confine italo-sloveno. \u00c8 gemellato con il comune italiano di Cormons (con cui confina), e costituisce assieme ad alcuni territori italiani limitrofi la regione fisica del Collio.\nDescrizione.\nI collegamenti con il resto della Slovenia sono assicurati dalla strada 606, lungo la valle dello Iudrio, dalla strada 612 per la valle dell'Isonzo e dalla strada 402, la strada di Osimo, che attraverso un breve tratto in territorio italiano porta a Nova Gorica.\nLa coltivazione principale e pi\u00f9 diffusa di tutta l'area \u00e8 la vite, dalla quale sono prodotti rinomati vini ().\nDal 1920 al 1947 fece parte del Regno d'Italia, inquadrato nella Provincia di Gorizia. L'attuale territorio comunale era allora articolato nei comuni di:\nPass\u00f2 poi alla Jugoslavia e quindi alla Slovenia, con l'eccezione di parti delle frazioni di Plessiva di Medana e Castelletto Zeglo dell'ex comune di Medana che rimasero all'Italia, aggregate al comune di Cormons e una piccola parte dell'ex comune di Cosbana del Collio, rimasta aggregata a Dolegna del Collio.\nVi nacque il celebre poeta sloveno Alojz Gradnik. In suo onore, si svolgono ogni anno a Medana le giornate della poesia e del vino.\nLocalit\u00e0.\nIl comune di Collio \u00e8 diviso in 45 insediamenti (\"naselja\"):"}
{"id": "147227", "revid": "183114", "url": "https://it.wikipedia.org/wiki?curid=147227", "title": "Theorik\u00f3n", "text": ""}
{"id": "147228", "revid": "228587", "url": "https://it.wikipedia.org/wiki?curid=147228", "title": "Brda", "text": ""}
{"id": "147232", "revid": "709565", "url": "https://it.wikipedia.org/wiki?curid=147232", "title": "Cadice", "text": "Cadice (: , \"C\u00e0dice\"; in spagnolo \"C\u00e1diz\", pron. ; in latino \"Gades\"; nell'italiano antico o poetico anche \"Gade\") \u00e8 una citt\u00e0 della Spagna di 116.979 abitanti (2018) situata nella comunit\u00e0 autonoma dell'Andalusia, e capoluogo dell'omonima provincia.\nPopolazione.\nCadice risultava avere 123.948 abitanti nell'ultimo censimento (2012); secondo i pi\u00f9 recenti dati ufficiali, la popolazione \u00e8 scesa a 116.979 unit\u00e0. Si tratta dell'unica localit\u00e0 della Baia di Cadice la cui popolazione \u00e8 in diminuzione negli ultimi anni.\nTra il 1995 e il 2004 la popolazione \u00e8 diminuita di circa 20.000 persone, soprattutto per l'emigrazione dei giovani in cerca di lavoro verso altre regioni con economia pi\u00f9 florida.\nStoria.\nSi tratta probabilmente della pi\u00f9 antica citt\u00e0 fondata nell'occidente dell'area mediterranea dai Fenici nell'XI secolo a.C., anche se oggi si fa risalire ufficialmente la sua nascita alla fine dell'VIII secolo a.C.\nFondata con il nome originale di \"Gadir\" (in fenicio \ud802\udd02\ud802\udd03\ud802\udd13\ud802\udd00: \"Gdr\", \"fortezza\", con la stessa etimologia di Agadir in Marocco) su quello che in passato era un piccolo arcipelago e ora una sola isola, per sfruttare le ricche vie di traffico con l'Oceano Atlantico nel commercio del rame e dello stagno. Nell'antica Grecia era conosciuta come \"Gadeira\" e ai tempi dell'impero romano come \"Gades\" da cui deriva il gentilizio attuale di \"gaditano\".\nAi tempi delle guerre puniche fu alleata di Cartagine ma dovette riconoscere la supremazia romana nel 205 a.C. riuscendo a continuare nella sua intensa attivit\u00e0 commerciale, rafforzando le comunicazioni con il resto del paese. Divenne municipio romano nel 45 a.C. grazie a Gaio Giulio Cesare. E sempre nel periodo romano furono anche costruiti un anfiteatro, un acquedotto e diversi templi.\nNel periodo imperiale, Cadice era rinomata per le sue danze lascive.\nDopo la caduta dell'impero romano conobbe un periodo di successive invasioni da parte dei Vandali, dei bizantini, dei Visigoti ed infine degli Arabi sotto il cui dominio rimase fino al 1262, anno in cui venne conquistata dal re Alfonso X di Castiglia.\nDa quel momento riprese un periodo di floridit\u00e0 anche in concomitanza con la scoperta dell'America da parte di Cristoforo Colombo (da qui part\u00ec in occasione della seconda e della quarta spedizione verso le Indie). Nel 1497 Amerigo Vespucci lascia Cadice per il suo primo viaggio nel Nuovo Mondo.\nIl suo porto divenne il pi\u00f9 importante nei traffici tra la Spagna e le colonie d'oltremare della Nuova Spagna.\nNel XVI secolo dovette subire vari attacchi, sia dai pirati da cui si difese anche grazie all'aiuto del genovese Andrea Doria, sia dall'inglese sir Francis Drake, sia infine da una coalizione britannica-olandese.\nProprio da Cadice la flotta franco-spagnola trov\u00f2 rifugio dopo l'infruttuosa crociera atlantica dell'estate del 1805, volta a fare da esca agli inglesi affinch\u00e9 lasciassero sguarnita La Manica. Dopo l'indecisa battaglia di Capo Finisterre l'ammiraglio Villeneuve entr\u00f2 con le forze franco-spagnole a Cadice il 20 agosto, dove si trov\u00f2 a subire il blocco navale inglese. Dopo varie indecisioni, dovute principalmente all'inefficienza della squadra navale, la flotta congiunta salp\u00f2 per affrontare quella inglese il 21 ottobre 1805, venendo per\u00f2 disastrosamente sconfitta nella battaglia di Trafalgar.\nLa citt\u00e0 riusc\u00ec a resistere e restare indipendente durante l'invasione francese da parte di Napoleone Bonaparte. Fu assediata dalle truppe francesi del maresciallo Victor dal febbraio 1810 all'agosto 1812. La citt\u00e0 assediata, ove si riunivano le \"Cort\u00e8s\", diede il suo nome alla prima costituzione spagnola, la Costituzione spagnola del 1812, soprannominata \"La Pepa\". Quando la Spagna perse le sue colonie in America, nel XIX secolo, la ricchezza della citt\u00e0 cominci\u00f2 a declinare.\nIl 31 agosto 1823, il forte del Trocadero, che difendeva il porto, fu conquistato durante la bassa marea dai corpi di spedizione francesi, comandati dal duca di Angoul\u00eame, inviato da suo zio paterno Luigi XVIII di Francia, per reinstaurare sul trono di Spagna il re Ferdinando VII. \nL'antico palazzo del Trocad\u00e9ro a Parigi fu costruito per commemorare questo fatto d'arme.\nDurante la guerra civile spagnola, Cadice fu una base delle forze nazionaliste del generale Franco.\nSociet\u00e0.\nEvoluzione demografica.\nCadice risultava avere 123.948 abitanti nell'ultimo censimento. Si tratta del diciassettesimo comune spagnolo per densit\u00e0 di popolazione e il cinquantaquattresimo per popolazione. Nel 1981 la popolazione raggiunse l'apice di 157.766 abitanti per poi iniziare a calare. In particolare i giovani in cerca di lavoro si sono spostati verso regioni economicamente pi\u00f9 floride.\nMonumenti e attrazioni.\nLa Cattedrale in stile barocco fu costruita in un periodo di 116 anni e sub\u00ec varie influenze architettoniche del tempo come il rococ\u00f2 e il neoclassico. Nella sua cappella sono ancora custoditi dipinti e reliquie, dopo che la cattedrale originale, finita nel 1260 (quindi durante la dominazione araba della dinastia degli Abbasidi), venne completamente distrutta nel 1596 per poi essere ricostruita a partire dal 1776 sotto la supervisione dello stesso architetto che aveva costruito quella di Granada.\nAnche la cattedrale nuova non fu per\u00f2 opera di un solo progettista dopo che l'architetto iniziatore, Vicente Arcero abbandon\u00f2 i lavori.\nLa cattedrale vecchia di Santa Croce risale al 1262 - 1263, per essere poi ricostruita in stile barocco e manierista nel XVIII secolo.\nIl teatro venne costruito tra il 1884 e il 1905 sulle rovine del precedente \"Gran Teatro\".\nAffacciato sulla piazza di San Juan Dios, \u00e8 sede del comune di Cadice e venne costruito in due epoche diverse, la prima nel 1799, la seconda nel 1861.\nCaratteristica per la presenza di una specie di camera oscura dove i visitatori possono godere dei riflessi dei panorami della citt\u00e0 vecchia.\n\"(letteralmente: \"porta di terra\")\" La Porta di Terra \u00e8 un monumento architettonico edificato dall'architetto Torcuato Cayon nel secolo XVIII.\nSi tratta di piloni trasportanti l'energia elettrica di forma inusuale che attraversano la baia di Cadice e sono alti 158 metri.\nSituati all'interno dei confini delle mura a proteggere un fianco del porto di Cadice ci sono tre edifici adiacenti identici: la dogana, l'ufficio dell'impiego e il consolato.\nLa Fabbrica di tabacco restaurata ospita conferenze internazionali e strutture per esposizioni. Ha ospitato la terza conferenza annuale MAST (dal 12 al 14 novembre 2008).\nIl teatro romano venne scoperto fortuitamente nel 1980 nel distretto El P\u00f3pulo, dopo un incendio che distrusse alcuni vecchi magazzini, rivelando uno strato di costruzioni che venne riconosciuto come le fondamenta di alcuni edifici medievali. Dopo alcuni scavi \u00e8 stato scoperto l'antico teatro romano intatto per gran parte. Il teatro venne costruito da Lucius Cornelius Balbus (minore) durante il I secolo a.C. ed \u00e8 il secondo pi\u00f9 grande teatro romano al mondo dopo il teatro di Pompeo.\nIl diametro della cavea \u00e8 di 120 metri\nIl Ponte La Pepa, \u00e8 conosciuto come il secondo ponte di Cadice o il nuovo accesso alla citt\u00e0 attraverso la baia di Cadice, collegando la citt\u00e0 con Puerto Real sulla terraferma.\nIl Parco Genovese \u00e8 il giardino pubblico pi\u00f9 importante della citt\u00e0, realizzato nel secolo XVIII e conosciuto inizialmente come Paseo del Perejil.\nNel corso degli anni ha subito delle rimodellazioni, delle quali la pi\u00f9 importante venne compiuta da parte del giardiniere Ger\u00f3nimo Genov\u00e9s i Puig, dal quale ricevette il suo nome attuale, Parque Genov\u00e9s. (Sempre aperto e con ingresso gratuito).\nLa Playa de la Caleta \u00e8 la spiaggia pi\u00f9 amata di Cadice. \u00c8 da sempre narrata nelle canzoni del carnevale vista la sua bellezza ineguagliabile e la vicinanza al Barrio de la Vi\u00f1a. Si tratta della spiaggia della Citt\u00e0 Vecchia, situata tra due castelli San Sebastian e Santa Catalina. La sua lunghezza \u00e8 di circa 400m, questa spiaggia pu\u00f2 ricordare in parte La Havana a Cuba.\nLa Playa de la Victoria, \u00e8 situata nella nuova parte di Cadice. Si tratta della spiaggia pi\u00f9 visitata dai turisti e dei cittadini di Cadice. La sua lunghezza \u00e8 di circa 3\u00a0km, l'assenza di rocce la rende ideale come luogo per le famiglie.\nLa Playa de Santa Mar\u00eda del Mar o Playita de las Mujeres \u00e8 una piccola spiaggia di Cadice, situata tra La Playa de Victoria e La Playa de la Caleta. Offre delle splendide viste del vecchio distretto di Cadice.\nCultura.\nIstruzione.\nVi ha sede l'Universit\u00e0 di Cadice.\nAmministrazione.\nGemellaggi.\nCadice \u00e8 gemellata con:"}
{"id": "147240", "revid": "1522738", "url": "https://it.wikipedia.org/wiki?curid=147240", "title": "Brezovica pri Ljubljani", "text": "Brezovica pri Ljubljani (in italiano \"Bresovizza\", in tedesco \"Bresowitz\") \u00e8 un insediamento del comune di Brezovica, situato nella Slovenia centrale, ai piedi delle Alpi Giulie.\n\u00c8 un importante centro commerciale sorto lungo la palude di Lubiana (\"Ljubljansko barje\").\nStoria.\nAbitato fin dalla preistoria, conserva tracce della presenza romana.\nDal 1941 al 1943, durante l'annessione all'Italia fece parte della provincia di Lubiana, articolato, oltre che nel comune di Bressovizza (\"Brezovica\"), nei comuni di Presserie (\"Preserje\") e Rach\u00ectena (\"Rakitna\")."}
{"id": "147241", "revid": "1305772", "url": "https://it.wikipedia.org/wiki?curid=147241", "title": "Brezovica", "text": ""}
{"id": "147246", "revid": "4252", "url": "https://it.wikipedia.org/wiki?curid=147246", "title": "Presbiterio", "text": "Il presbiterio \u00e8 la parte architettonica della chiesa riservata al clero officiante, ovvero ai presbiteri. Contiene l'altare o, se ve ne \u00e8 pi\u00f9 d'uno, l'altare maggiore. \u00c8 situato alla fine della navata centrale e terminato dall'abside.\nTipologie.\nEsistono varie tipologie di presbiterio a seconda delle varie confessioni cristiane.\nCattolicesimo.\nIl presbiterio delle chiese cattoliche, nel corso dei secoli, ha subito molte modifiche, soprattutto nell'aggiunta e rimozione di elementi per la liturgia.\nPrima del Concilio di Trento.\nNelle prime basiliche paleocristiane il presbiterio era separato dalla navata e dall'eventuale transetto dalla pergula, che, nella maggior parte delle volte, come nel caso della \nBasilica costantiniana di San Pietro in Vaticano, era costituito da quattro o pi\u00f9 colonne montate sopra dei plutei. Inoltre, la pergula aveva anche il compito di separare il presbiterio dall'annessa Schola Cantorum, ove si trovavano i cantores, che era a sua volta separata dalla navata da plutei marmorei. Solo successivamente, con Gregorio Magno, il presbiterio inizi\u00f2 ad essere sopraelevato rispetto all'aula della chiesa, il che favor\u00ec l'inizio della creazioni di cripte semisotterranee al disotto dell'area presbiterale, principalmente semianulari.\nCon l'avvento dell'architettura romanica, il dislivello fra il pavimento del presbiterio e quello delle navate divenne tale che quei pochi gradini che servivano per raggiungere l'altare divennero vere e proprie rampe di scale, mentre le cripte, che avevano iniziato a raggiungere persino le nove navate, delle \"chiese dentro la chiesa\". Con il romanico si abbandon\u00f2 la struttura della Schola Cantorum (la parte antistante del presbiterio era utilizzata come ingresso alla cripta) ed gli stalli del coro iniziarono ad essere disposti lungo le pareti dell'abside (come si pu\u00f2 ancora vedere nel Duomo di Modena) e, solo in rarissimi casi, rimase l'utilizzo della pergula.\nDurante il periodo Gotico la struttura del presbiterio cambi\u00f2 radicalmente: nelle chiese costruite \"ex novo\" si decise di abbassare il livello del piano di calpestio e cos\u00ec l'area presbiteriale risult\u00f2 sopraelevata rispetto alle navate soltanto di pochi gradini. Con l'ampliamento delle absidi si inizi\u00f2 a disporre gli stalli del coro lungo le pareti laterali del tratto di abside prima dell'emiciclo finale e, l'altare, in quest'ultimo. Inoltre, soprattutto in Inghilterra, il presbiterio fu separato dalla navata dall'evoluzione della \"pergula\", lo \"jub\u00e9\", una parete lignea scolpita con archetti e scene della vita di Ges\u00f9 e dei Santi, molto simile all'iconostasi ortodossa. Sopra di essa, talvolta, si poteva anche salire tramite delle scalette a chiocciola che spesso si trovavano sulla fronte esterna della parete.\nCon il Rinascimento si ha una nuova trasformazione radicale della struttura del presbiterio: viene definitivamente rimosso lo jub\u00e9 gotico e, al suo posto, si inizia ad utilizzare balaustre e plutei marmorei. Anche l'altare cambia la sua forma: gli stalli del coro iniziarono ad essere disposti sulle cantorie, al di fuori del presbiterio, anche se, in alcuni casi, gli stalli furono disposti, ove vi era la possibilit\u00e0, dietro l'altar maggiore. In questi casi, come si pu\u00f2 vedere nella Basilica di Santa Scolastica a Subiaco, o in quelle di San Giorgio e del Redentore di Venezia, fu creato un apposito vano dietro l'abside, separato da essa tramite un colonnato rettilineo o semicircolare.\nIl presbiterio rialzato evidenzia il luogo della chiesa dove si svolgono i sacri riti. Talvolta sovrasta una cripta in cui sono deposte le reliquie di un martire. I gradini che conducono al presbiterio, e anche quelli su cui si trova l'altare, hanno un carattere simbolico. Ricordano che l'altare si erge sulla \"Santa Montagna di Sion\".\nDopo il Concilio di Trento.\nCon il Concilio di Trento, convocato nel 1545 da papa Paolo III e portato avanti, seppur con varie interruzioni, dai papi Giulio III e Paolo IV sino al 1563, e la Riforma Cattolica, la struttura del presbiterio vari\u00f2 ancora una volta, per\u00f2 non di molto, rispetto ai cambiamenti precedenti. Innanzitutto si accentr\u00f2 e si esalt\u00f2 l'altare con ogni sorta di decorazione (quadri, candelieri, statue, bassorilievi, stucchi...) e lo si posizion\u00f2 (eccetto che in alcuni rari casi) a ridosso della parete fondale dell'abside (quindi il coro si spost\u00f2 definitivamente al di fuori del recinto presbiteriale) mentre, ove l'altare c'era gi\u00e0, come nelle chiese romaniche e paleocristiane, fu arricchito di decorazioni e, molto spesso, coperto da un ciborio (a Roma ve ne sono alcuni esempi, come l'altare della chiesa di San Cesareo de Appia e quello della chiesa dei Santi Nereo e Achilleo). La sede fu, invece, spostata lungo una delle pareti laterali dell'abside (generalmente lungo quella destra) e si abbandonarono definitivamente i plutei in favore delle balaustre di colonnine o pilastrini.\nA partire dalla met\u00e0 dell'Ottocento apparvero dei nuovi stili architettonici, che ritraevano quelli del passato: i pi\u00f9 importanti furono il neoromanico ed il neogotico, che si affiancarono al neoclassico. Sia con il neo-romanico ed il neogotico il presbiterio assunse una radicale trasformazione non nella disposizione dei vari elementi (erano sempre quelli del Concilio di Trento), ma nella forma e nello stile di essi: iniziarono ad apparire balaustrate con eleganti archetti sostenuti da colonnine con capitelli romanici e corinzi, gli altari, anch'essi, si decorarono di archetti ciechi ed iniziarono a ritornare le absidi semicircolari.\nCon l'architettura neoclassica, invece, non ci fu una grande mutazione in campo stilistico (n\u00e9, ovviamente, in quello strutturale) poich\u00e9 gi\u00e0 il barocco nasceva dall'idea di riprendere l'arte classica.\nDopo il Concilio Vaticano II.\nCon la riforma liturgica seguita al Concilio Vaticano II la struttura del presbiterio fu totalmente rivoluzionata. Innanzitutto, siccome la Messa pu\u00f2 essere detta dal celebrante rivolto verso i fedeli, l'altare in molti casi fu portato in posizione pi\u00f9 avanzata, e fu separato dal tabernacolo che venne incastonato in un muro, oppure posto, in posizione decentrata, su una colonnina, oppure persino in un altro vano della chiesa. Un'ulteriore apertura del presbiterio verso i fedeli fu data in molti casi dalla rimozione delle balaustre e fu reintrodotto anche un elemento antico: l'ambone, da cui si leggono il Vangelo, i Salmi e le Letture.\nNelle chiese gi\u00e0 dotate di balaustra e di un altare che rendeva impossibile la celebrazione \"versus populum\", l'adeguamento liturgico venne eseguito in modi diversi a seconda della situazione: talvolta furono costruiti dei presbiteri nuovi (con altare, ambone e sede del celebrante) al di fuori del recinto della balaustrata, ma pi\u00f9 spesso il presbiterio esistente fu parzialmente o totalmente rifatto, con la collocazione di un nuovo altare rivolto al popolo e, sovente, la rimozione di quello preesistente; in alcuni casi l'altare \"versus populum\" fu ottenuto staccando la mensa e il frontone dall'altare preesistente, il cui tabernacolo rimase in uso per la custodia dell'Eucaristia. In alcune chiese pi\u00f9 vecchie si tratt\u00f2 invece di spogliare l'altare antico, utilizzabile per la celebrazione verso il popolo, dal tabernacolo e dalle sovrastrutture aggiuntegli dopo il Concilio di Trento. Esempi di questi interventi sono: la Cattedrale di Notre Dame a Parigi, ove \u00e8 stata rimossa la balaustra per lasciare spazio a un nuovo altare moderno; il Duomo di Milano, ove l'antico altare medioevale \u00e8 stato liberato dalle sovrastrutture installate all'epoca di Carlo Borromeo, separato dal tabernacolo, e spostato in avanti; e la procattedrale di Santa Maria a Dublino, dove l'altar maggiore originario \u00e8 stato completamente rimosso in favore di uno \"versus populum\" costruito utilizzando elementi del preesistente.\nNei casi pi\u00f9 estremi, l'intera pianta della chiesa \u00e8 stata stravolta, con lo smantellamento completo del presbiterio e dei suoi arredi e la creazione di un nuovo presbiterio in posizione diversa: interventi del genere, di cui \u00e8 un esempio la Cattedrale di San Giovanni Evangelista a Milwaukee, in Wisconsin, hanno causato grandi polemiche; vengono talora descritti dai cattolici di lingua inglese con il neologismo \"wreckovation\" (da \"wreck\", distruggere, e \"renovation\", ristrutturazione).\nIn alcune chiese, tra cui le basiliche romane, nessun adattamento dell'altare maggiore fu necessario, come conseguenza del fatto che l'abside era rivolta a occidente e il celebrante, per celebrare guardando a est (\"ad orientem\"), doveva necessariamente guardare verso l'assemblea.\nIl presbiterio attuale e i suoi componenti.\nAttualmente, ovvero dopo la riforma liturgica seguita al Concilio Vaticano II, le parti principali che formano il presbiterio di una chiesa cattolica sono:\nChiesa ortodossa.\nNelle chiese ortodosse il presbiterio, detto \"bema\" (traslitterato da \u03b2\u1fc6\u03bc\u03b1, passo, tribuna, gradino), occupa interamente l'abside ed una minima parte della navata adiacente ad essa. L'area, sopraelevata soltanto di qualche gradino, \u00e8 celata alla vista dei fedeli (eccezion fatta per il catino) dall'iconostasi che, a differenza della zona in cui si trova la chiesa, pu\u00f2 avere varie forme e dimensioni. In asse con la porta centrale dell'iconostasi, circa al centro del presbiterio, si trova l'altare, generalmente di forma cubica o cilindrica, che viene completamente coperto da drappi e tovaglie. Ai due lati di esso si possono trovare anche i due altari del \"diakonikon\" (a destra) e quello della \"protesi\" (a sinistra); solo in alcuni casi, lungo il perimetro interno dell'abside, vi si possono trovare i seggi per il clero celebrante.\nAnglicanesimo.\nLa struttura dell'area presbiteriale delle chiese anglicane riprende, molto spesso, quella dei presbiteri gotici cattolici (basti pensare che in quel periodo non si pensava neanche allo scisma di Enrico VIII, avvenuto nel XVI secolo). Quindi troviamo una struttura particolarmente sviluppata in lunghezza avente i seguenti componenti:\nIl pulpito, invece, \u00e8 al di fuori del pontile e si trova, generalmente, sulla destra.\nNegli ultimi tempi si \u00e8 preferito, per\u00f2, abolire il pontile in favore di semplici balaustre.\nChiese riformate.\nLa struttura del presbiterio, nelle chiese riformate, varia di non poco a seconda delle chiese.\nPresbiterianesimo.\nNel presbiterio delle chiese presbiteriane il punto centrale non \u00e8 l'altare, che di fatto non c'\u00e8, ma il pulpito: infatti, per i presbiteriani, il culto \u00e8 incentrato sulla lettura della Bibbia e del commento di essa da parte di un pastore.\nValdismo.\nLa struttura del presbiterio delle chiese valdesi \u00e8 uguale a quella delle chiese presbiteriane, ma ha un elemento in pi\u00f9: il Tavolo della Santa Cena. Su di esso vengono preparati e benedetti il pane e il vino che vengono consumati durante i culti pi\u00f9 importanti dell'anno liturgico. Negli altri periodi, invece, il tavolo rimane vuoto, oppure, come in alcune chiese, vi si colloca una Bibbia.\nCalvinismo.\nIn alcune chiese calviniste il presbiterio \u00e8 inesistente poich\u00e9 il pulpito, centro del culto, \u00e8 posto in posizione sopraelevata a met\u00e0 navata. In altre invece il pulpito \u00e8 posto all'interno del presbiterio e solitamente sovrasta l'altare di conseguenza esso \u00e8 dietro quest'ultimo ed \u00e8 attaccato al muro del presbiterio.\nBattismo.\nIl presbiterio battista pu\u00f2 essere di tre tipologie:\nLuteranesimo.\nIl presbiterio luterano \u00e8 quello che pi\u00f9 si avvicina a quello cattolico prima della riforma liturgica. Esso infatti \u00e8 composto da:"}
{"id": "147250", "revid": "110157", "url": "https://it.wikipedia.org/wiki?curid=147250", "title": "Bre\u017eice", "text": "Bre\u017eice (in tedesco \"Rann\") \u00e8 una citt\u00e0 della Slovenia di abitanti della Slovenia orientale. La cittadina \u00e8 posta sulla sponda sinistra della Sava, non lontano dal luogo dove confluisce il fiume Cherca, a pochi chilometri dal confine con la Croazia. Presenta un bell'impianto urbano e lungo la via principale si possono ammirare eleganti residenze barocche. Il luogo fu abitato fin dalla preistoria. Pi\u00f9 tardi si susseguirono i Celti e i Romani. Nel Medioevo il villaggio si svilupp\u00f2 intorno al castello e viene menzionato per la prima volta nel 1241. Divent\u00f2 borgo franco nel 1315 e citt\u00e0 nel 1353. Fu feudo del Vescovo di Salisburgo dal secolo XI al 1493, quando entr\u00f2 a far parte dei possedimenti degli Asburgo. Villaggio e castello furono dati alle fiamme durante la rivolta popolare del 1515 e poco dopo subirono pi\u00f9 volte gli assalti delle milizie turche.\nCerklje ob Krki.\nNella municipalit\u00e0 c'\u00e8 la localit\u00e0 di Cerklje ob Krki che all'epoca in cui la Slovenia faceva parte della Jugoslavia era un'importante base aerea sede della 82\u00aa Brigata Aerea dell'Aviazione Militare Jugoslava che in seguito alla dissoluzione della Jugoslavia e l'indipendenza della Slovenia nel 1991 venne ridislocata alla base di Zalu\u017eani presso Banja Luka in Bosnia Erzegovina.\nIl 7 dicembre 2006 il ministro della difesa sloveno Karl Erjavec ha firmato un documento con cui la base diventer\u00e0 a partire del 2010 una base della NATO."}
{"id": "147252", "revid": "110157", "url": "https://it.wikipedia.org/wiki?curid=147252", "title": "Cankova", "text": "Cankova (pronuncia {\u02c8tsa\u02d0\u014bk\u0254\u028ba} in tedesco \"Kaltenbrunn\") \u00e8 un comune di abitanti, della regione statistica della Murania della Slovenia.\nLa chiesa del paese \u00e8 dedicata a San Giuseppe \u00e8 stata costruita nel 1754 e rinnovata nel 1900.\nGeografia antropica.\nInsediamenti.\nIl comune \u00e8 diviso in 7 insediamenti (\"naselja\"):"}
{"id": "147254", "revid": "37401", "url": "https://it.wikipedia.org/wiki?curid=147254", "title": "La Linea", "text": ""}
{"id": "147256", "revid": "599013", "url": "https://it.wikipedia.org/wiki?curid=147256", "title": "V\u00e9lez-Malaga", "text": ""}
{"id": "147257", "revid": "287204", "url": "https://it.wikipedia.org/wiki?curid=147257", "title": "Almeria", "text": ""}
{"id": "147258", "revid": "120676382", "url": "https://it.wikipedia.org/wiki?curid=147258", "title": "Cerklje na Gorenjskem", "text": "Cerklje na Gorenjskem (IPA: , in sloveno \"Cerklje na Gorenjskem\", in tedesco \"Zirklach\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica dell'Alta Carniola.\nGeografia antropica.\nSuddivisioni amministrative.\nIl comune di Cerklje na Gorenjskem \u00e8 diviso in 29 insediamenti (\"naselja\"):"}
{"id": "147259", "revid": "123402909", "url": "https://it.wikipedia.org/wiki?curid=147259", "title": "Circonio", "text": "Circonio (in sloveno \"Cerknica\", in tedesco \"Zirknitz\") \u00e8 una citt\u00e0 di abitanti della Slovenia sud-occidentale. \u00c8 posta in una conca sul versante orientale delle Alpi Giulie, nella regione storica della Carniola. Degno di nota \u00e8 il suo lago stagionale, detto lago di Circonio.\nGeografia fisica.\nMonti principali.\nMonte Pom\u00e1rio/Javornig (\"Veliki Javornik\"), 1268\u00a0m; monte delle Streghe/Slivnizza (\"V. Slivnica\"), 1114\u00a0m.\nCorsi e bacini d'acqua.\nGrande Carlouza (\"Velika Karlovica\"), Piccola Carlouza (\"Mala Karovica\"), lago di Circonio (\"Cerkni\u0161ko Jezero\"), rio dei Gamberi (\"Rak\")\nStoria.\nDal 1920 al 1947 nei pressi dell'insediamento Rio dei Gamberi (\"Rakov \u0160kocjan\") e delle cime al confine con San Pietro del Carso passava il confine tra Regno d'Italia e Jugoslavia. \nDal 1941 al 1943, durante l'occupazione, ha fatto parte della provincia italiana di Lubiana, inquadrato - oltre che nel comune di Circonio (\"Cerknica\") - anche nei comuni di Begugne (\"Begunje\"), Racche (\"Rakek\"), Scilze San Vito (\"\u017dilce pri Sveti Vidu\" poi \"Sveti Vid nad Cerknico\") e Santa Croce di Preterscie (\"Sv. Kri\u017e Pretr\u017eje\").\nMonumenti e luoghi d'interesse.\nNell'insediamento Rio dei Gamberi, a nordovest dell'autostrada A1 ed esattamente sull'altura di \"Un\u0161ka koli\u0161evka\", in posizione strategica sulla conca di Planina (\"Planinsko polje\"), \u00e8 presente la fortificazione \u201cRaggi \u2013 Brunner\u201d del Vallo Alpino orientale.\nGeografia antropica.\nDurante il dominio asburgico, Circonio fu un comune autonomo. Prima del trattato di Rapallo, firmato nel 1920, il comune e il distretto di Circonio facevano parte della Carniola interna (in sloveno \"Notranjska\" - in tedesco \"Innerkrain\"), una delle regioni storiche della Slovenia, con i distretti di Bisterza, Blocche, Borgovecchio di Olisa, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia.\nLocalit\u00e0.\nIl comune di Circonio \u00e8 diviso in 64 insediamenti (\"naselja\") di seguito elencati. Tra parentesi il nome in lingua italiana, generalmente desueto."}
{"id": "147260", "revid": "121097405", "url": "https://it.wikipedia.org/wiki?curid=147260", "title": "Circhina", "text": "Circhina (in sloveno: Cerkno, tedesco: \"Kirchheim\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica del Goriziano nel cuore delle Alpi Giulie. Tra il 1920 e il 1947 fu comune italiano della provincia di Gorizia all'epoca posto lungo il confine con la Jugoslavia. Nel 1928 aggreg\u00f2 il soppresso comune di Sebreglie.\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il territorio quindi entr\u00f2 nella Contea di Gorizia e in seguito, passando nel 1500 alla Casa d'Asburgo, alla Contea di Gorizia e Gradisca. \nCon il trattato di Sch\u00f6nbrunn (1809) entr\u00f2 a far parte delle Province illiriche.\nCol Congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 come comune autonomo, nonch\u00e9 come centro di Distretto tavolare (\"Steuerbezirk\"), e comprendeva anche l'insediamento (\"naselje\") di Vetta di Circhina (\"Cerkljanski Vrh\").\nDopo la prima guerra mondiale fu comune autonomo della Provincia del Friuli e comprendeva gli insediamenti (\"naselja\") di Goriani di Circhina (\"Gorje\"), Gessenizza (\"Jesenica\"), Labigna (\"Labinje\"), Novacchi di sopra (\"Gorenji Novak\"), Novacchi di sotto (\"Dolenji Novaki\"), Orecca di Circhina (\"Orehek\"), Ottales (\"Otale\u017e\"), Pieve Buccova (\"Bukova\"), Planina di Circhina (\"Planina pri Cerknem\"), Recca San Giovanni (\"Reka\") e Sacris (\"Zakri\u017e\"); nel 1927, pass\u00f2 alla ricostituita Provincia di Gorizia; pass\u00f2 poi alla Jugoslavia e quindi alla Slovenia.\nSociet\u00e0.\nEtnie e minoranze straniere.\nIl comune di Circhina \u00e8 abitato per la massima parte da sloveni. Fino al XVI secolo il piccolo centro aveva come principale lingua d'uso il ladino, anche se tutta la zona era popolata da etnie slave da molto tempo prima. In seguito, sotto l'impero austro-ungarico, l'idioma diffuso tra le classi colte divenne il tedesco, mentre nel linguaggio familiare e delle campagne era usato lo sloveno; l'italiano non era percepito come lingua straniera, dato che i mercanti locali spesso - attraverso la valle dell'Isonzo - si recavano a Gorizia per lavoro. Il censimento etnico italiano del 1921 riportava che tra i 7276 abitanti di allora, 177 erano italiani.\nAttualmente lo 0,10% della popolazione \u00e8 di madrelingua italiana (vedi Goriziano).\nTradizioni.\nIl Carnevale di Circhina \u00e8 rinomato in tutta la Slovenia per la particolarit\u00e0 dei suoi personaggi e delle maschere in legno da questi indossate e chiamate \"larfa\". Si tratta di maschere di diavoli, streghe e animali selvaggi, probabilmente legate ad antichi culti della fertilit\u00e0. Durante lo stesso Carnevale, molti abitanti diventano \"laufarij\" e, indossando maschere simili ai krampus tirolesi, corrono per tutto il paese frustando, metaforicamente le belle ragazze e spaventando i bambini cattivi. Quelli buoni, invece, vengono premiati con dolcetti.\nGeografia antropica.\nLocalit\u00e0.\nIl comune di Circhina \u00e8 diviso in 30 insediamenti (\"naselja\"):"}
{"id": "147261", "revid": "110157", "url": "https://it.wikipedia.org/wiki?curid=147261", "title": "Cerkvenjak", "text": "Cerkvenjak (in tedesco \"Kirchberg\") \u00e8 un comune di 2.083 abitanti della Slovenia nord-orientale.\nLocalit\u00e0.\nIl comune di Cerkvenjak \u00e8 diviso in 15 insediamenti (naselja):"}
{"id": "147262", "revid": "24989", "url": "https://it.wikipedia.org/wiki?curid=147262", "title": "\u010cren\u0161ovci", "text": "\u010cren\u0161ovci (IPA: ) \u00e8 un comune di abitanti, della regione statistica della Murania della Slovenia.\nGeografia antropica.\nInsediamenti.\nIl comune \u00e8 diviso in 5 insediamenti (\"naselja\"):"}
{"id": "147264", "revid": "24989", "url": "https://it.wikipedia.org/wiki?curid=147264", "title": "\u010crna na Koro\u0161kem", "text": "\u010crna na Koro\u0161kem (in tedesco \"Schwarzenbach\") \u00e8 un comune sloveno di abitanti, della regione statistica della Carinzia in Slovenia, si trova vicino al confine con l'Austria.\nGeografia antropica.\nSuddivisioni amministrative.\nIl comune \u00e8 diviso in 9 insediamenti (\"naselja\") di seguito elencati."}
{"id": "147265", "revid": "183976", "url": "https://it.wikipedia.org/wiki?curid=147265", "title": "Atletico Bilbao", "text": ""}
{"id": "147268", "revid": "474175", "url": "https://it.wikipedia.org/wiki?curid=147268", "title": "\u010crnomelj", "text": "\u010crnomelj (in italiano \"Cernomegli\", in tedesco \"Tschernembl\") \u00e8 una citt\u00e0 della Slovenia di 14.936 abitanti della Slovenia meridionale. \u00c8 il centro amministrativo e industriale pi\u00f9 importante della Carniola Bianca, situato su un basso promontorio nella zona dove si incontrano i fiumi Lahinja e Dobli\u010dica.\nStoria.\nCitata, per la prima volta, nel 1165 in un documento di concessione del feudo della zona a Otto Krasky. L'antico centro storico, rinserrato tra i due fiumi, conserva l'impianto originario, con brevi tratti di mura ancora evidenti. Le mura vennero erette nel 1407 a causa della minaccia turca. Nel 1529 divenne sede di comando militare sembra in funzione anti-turca, diventando cos\u00ec un centro di grande importanza. La cittadina svolse la sua funzione di difesa egregiamente tanto che non venne mai espugnata. Con la costruzione della citt\u00e0-fortezza di Karlovac (ora in Croazia) perse la sua importanza strategica.\nDal 1941 al 1943, durante l'occupazione italiana, ha fatto parte della Provincia di Lubiana, inquadrato nel \"distretto di Cernomegli\" (\u010crnomelj) - nella zona sud-orientale di questa provincia, con 551,64\u00a0km\u00b2 e comprendente 29.787 abitanti - costituito dai seguenti 11 comuni: Cernomegli Citt\u00e0 / \u010crnomelj Mesto; Cernomegli Comune / \u010crnomelj Ob\u010dina; Adlescicci / Adle\u0161i\u010di; Dragatusce / Dragatu\u0161; Gradaz / Gradac; Metlica Citt\u00e0 / Metlika Mesto; Metlica Comune / Metlika Ob\u010dina; Radat\u00f2vici / Radatovi\u010di; Semich / Semi\u010d; Borgovecchio sul Culpa / Stari Trg ob Kolpi; Vinizza / Vinica.\nLocalit\u00e0.\nI villaggi e le frazioni che costituiscono il comune sono i seguenti: Adle\u0161i\u010di, Balkovci, Bedenj, Bel\u010dji Vrh, Bistrica, Blatnik pri \u010crnomlju, Bojanci, Brdarci, Breg pri Sinjem Vrhu, Breznik, Butoraj, Cerkvi\u0161\u010de, Dalnje Njive, Damelj, De\u010dina, Desinec, Deskova vas, Dobli\u010de, Dobli\u010dka Gora, Dolenja Podgora, Dolenja vas pri \u010crnomlju, Dolenjci, Dolenji Radenci, Dolenji Suhor pri Vinici, Dolnhe ja Paka, Draga pri Sinjem Vrhu, Dragatu\u0161, Dragovanja vas, Drago\u0161i, Drenovec, Dre\u017enik, \u010cre\u0161njevec pri Dragatu\u0161u, \u010crnomelj, \u010cudno selo, Fu\u010dkovci, Golek pri Vinici, Golek, Gorenja Podgora, Gorenjci pri Adle\u0161i\u010dih, Gorenji Radenci, Gorica, Gornja Paka, Gornji Suhor pri Vinici, Griblje, Gri\u010d pri Dobli\u010dah, Hrast pri Vinici, Jankovi\u010di, Jel\u0161evnik, Jerneja vas, Kani\u017earica, Kne\u017eina, Kot ob Kolpi, Kova\u010da vas, Kova\u010dji Grad, Kvasica, Lokve, Mala Lahinja, Mala sela, Mali Nerajec, Marindol, Mavrlen, Mihelja vas, Miklarji, Mili\u010di, Mo\u010dile, Naklo, Nova Lipa, Obrh pri Dragatu\u0161u, Ogulin, Otovec, Paunovi\u010di, Perudina, Petrova vas, Pobre\u017eje, Podklanec, Podlog, Prelesje, Preloka, Pribinci, Purga, Pusti Gradec, Rodine, Ro\u017eanec, Ro\u017ei\u010d Vrh, Ru\u010detna vas, Se\u010dje selo, Sela pri Dragatu\u0161u, Sela pri Otovcu, Sinji Vrh, Sodevci, Srednji Radenci, Stara Lipa, Stari trg ob Kolpi, Stra\u017enji Vrh, Svibnik, \u0160ipek, \u0160peharji, Tal\u010dji Vrh, Tan\u010da Gora, Tribu\u010de, Tu\u0161ev Dol, U\u010dakovci, Velika Lahinja, Velika sela, Veliki Nerajec, Vinica, Vojna vas, Vranovi\u010di, Vrhovci, Vukovci, Zagozdac, Zaj\u010dji Vrh, Zapudje, Zastava, Zilje, Zorenci e \u017duni\u010di."}
{"id": "147271", "revid": "2166030", "url": "https://it.wikipedia.org/wiki?curid=147271", "title": "Riccardo II d'Inghilterra", "text": "Primi anni.\nRiccardo era figlio di Edoardo, principe di Galles e di Giovanna di Kent, e nipote del re Edoardo III. Il Principe Nero, abile soldato, si era distinto sui campi di battaglia nella prima fase della guerra dei cent'anni, in particolar modo durante la battaglia di Poitiers del 1356. Nel 1370, durante una campagna militare in Spagna, il Principe di Galles si ammal\u00f2 di dissenteria: tornato in Inghilterra, mor\u00ec a Westminster qualche anno dopo, nel 1376, lasciando come erede al trono il giovane Riccardo.\nRiccardo Plantageneto era nato nell'abbazia di Sant'Andrea di Bordeaux, nel territorio del principato inglese di Aquitania, il 6 gennaio 1367. Secondo le cronache del tempo, tre sovrani parteciparono alla nascita del principe: il re di Castiglia, quello di Navarra e quello del Portogallo. Questo aneddoto, assieme al fatto che Riccardo fosse nato proprio il giorno dell'Epifania, portarono alla realizzazione del Dittico Wilton, nel quale Riccardo \u00e8 raffigurato come uno dei tre re che rendono omaggio alla Vergine e al Bambino. Il fratello maggiore di Riccardo, Edoardo d'Angoul\u00eame, mor\u00ec nel 1371 e Riccardo divenne il secondo in linea di successione al trono di suo nonno Edoardo III.\nLa prima giovinezza.\nGiovanni di Gand, suo zio, a capo di un consiglio di dodici membri, govern\u00f2 per conto di Riccardo nei primi anni del suo regno e fu con la rivolta dei contadini del 1381 che Riccardo venne alla ribalta. Fu lui a dover negoziare con Wat Tyler, John Ball e con gli altri capi ribelli e le loro schiere di migliaia di armati, cosa che indubbiamente richiese del coraggio per un ragazzo di soli 14 anni. Il 14 giugno, Riccardo con l'arcivescovo Simon Sudbury, incontr\u00f2 i ribelli e offr\u00ec il perdono ai capi della ribellione, accordando loro tutto ci\u00f2 che chiedevano. Ma la fazione estremista dei ribelli, giudicando Sudbury e altri cortigiani traditori, mentre portavano a termine la stesura dei documenti li catturarono, li decapitarono e si riversarono per le strade di Londra, commettendo tutta una serie di uccisioni, tra cui una strage di fiamminghi.\nIl mattino seguente Riccardo incontr\u00f2 Tyler, che pare aumentasse le richieste dei rivoltosi e usasse poco rispetto nei confronti del re e del suo seguito; fu allora che William Walworth colp\u00ec Tyler uccidendolo, mentre il giovane re si rivolse ai contadini privi del loro capo e titubanti, invitandoli a tornare alle loro case e guidandoli sino alle porte della citt\u00e0, senza altro spargimento di sangue. Rimane dubbio se Riccardo avesse premeditato ci\u00f2. Comunque queste azioni ebbero l'effetto di disperdere le forze ribelli dalle strade di Londra, rispedendole nelle contee di provenienza, dove la rivolta si esaur\u00ec nell'arco di poche settimane e alla fine dei disordini segu\u00ec una repressione severa, che per\u00f2, seguendo vie legali, fu priva di ferocia. Il giovane re sembr\u00f2 essere molto promettente. Appena divenne adulto, tuttavia, dimostr\u00f2 un'impressionante incapacit\u00e0 a concludere accordi e compromessi, i quali erano un aspetto essenziale della politica e della diplomazia del 1300, portandolo infine alla rovina.\nComunque, anche per le difficolt\u00e0 interne di cui sopra, la guerra con la Francia, dopo lo sfortunato attacco a Saint-Malo (1378), gradualmente si spense e per tutto il regno di Riccardo non riprese pi\u00f9. Anzi dopo la crociata contro il conte Luigi II delle Fiandre, appoggiata da papa Urbano VI, e truppe inglesi, guidate dal vescovo di Norwich, nelle Fiandre filo inglesi, conclusasi con un nulla di fatto, e l'aiuto dato a Gand assediata, tra Francia e Inghilterra venne stipulata una tregua, che nel marzo 1396, a Parigi, alle nozze di Riccardo e Isabella di Valois, fu prorogata per ventotto anni.\nRapporto tra la Hansa e il regno d'Inghilterra, sotto Riccardo II.\nNel 1378, subito dopo essere salito al trono i rapporti del regno con la Hansa si fecero tesi in quanto ai mercanti inglesi che reclamavano un trattamento di favore, come i mercanti della Hansa ricevevano in Inghilterra, nei porti del Baltico, fu risposto negativamente da un'assemblea della Hansa tenutasi a Lubecca. Una delegazione anseatica, per\u00f2 si rec\u00f2 a Londra e riusc\u00ec a farsi confermare da Riccardo i privilegi acquisiti con Edoardo I d'Inghilterra in cambio di una vaga promessa di concedere gli stessi privilegi ai mercanti inglesi, nei porti della Hansa. L'Hansa riusc\u00ec per\u00f2 a eludere le proprie responsabilit\u00e0, sino a che nel 1386, si arriv\u00f2 all'interruzione dei rapporti e del commercio con conseguenti attacchi al naviglio avversario e rappresaglie.\nNel 1388, fu firmato un trattato che permetteva ai mercanti inglesi di tornare a Danzica e in tutti gli altri porti prussiani. Dopo poco tempo per\u00f2 le agevolazioni ai mercanti inglesi furono soppresse e la situazione tra il regno d'Inghilterra e la Hansa torn\u00f2 ad essere di tensione continua per tutta la durata del regno di Riccardo.\nPrima crisi del 1387-88.\nAppena Riccardo prese il controllo degli affari di governo, estromise molti dei nobili affermati, quali Thomas de Beauchamp, XII conte di Warwick, Richard FitzAlan, XI conte di Arundel, e suo zio, Thomas Woodstock, I duca di Gloucester. Per il suo consiglio si rivolse invece ad un ristretto circolo di favoriti, uomini come il diletto Robert de Vere, duca d'Irlanda , Conte di Oxford e Michael de la Pole, I Conte di Suffolk, che Riccardo elev\u00f2 alla dignit\u00e0 di conte e nomin\u00f2 Cancelliere d'Inghilterra. I nobili che il monarca aveva trascurato, formarono il primo nucleo di un gruppo ostile, il quale si defin\u00ec dei \u201cLord Appellanti\u201d. Appare chiaro che il concetto basilare del loro appello fu di continuare la guerra contro la Francia, in opposizione alla politica pacifista di Riccardo; scopo che molti di loro inseguirono per tornaconto personale, piuttosto che per l'interesse della nazione.\nComunque il parlamento si riun\u00ec nell'ottobre del 1386 e, sotto la pressione dei Lord Appellanti, richiese a Riccardo di rimuovere i suoi impopolari consiglieri. Mentre il de Vere fu esiliato in Irlanda (Riccardo lo nomin\u00f2 duca d'Irlanda), il re dovette accettare che il Conte di Suffolk, nel 1387, fosse sostituito dal fratello del conte di Arundel e poi fosse giudicato, multato e messo in carcere, per un breve periodo. Il re chiuse i lavori del parlamento e si mise a percorrere tutte le contee, cercando appoggi. Rientr\u00f2 a Londra, solo nel novembre 1387. Riccardo dispose l'arresto del Conte di Arundel, uno dei leader dei Lord Appellanti, mentre il duca d'Irlanda, de Vere, aveva raccolto un esercito, nel Cheshire, e si diresse verso Londra ma, il 20 dicembre, fu sopraffatto dalle forze dei predetti Lord a Radcot Bridge, nell'Oxfordshire ed il sovrano fu costretto a sottomettersi completamente, correndo il rischio di essere deposto.\nNel 1388 il parlamento inglese si riun\u00ec il 3 febbraio e, noto come il \"cattivo parlamento\", concluse i suoi lavori il 4 giugno, mise sotto accusa l'operato del re e dei suoi consiglieri. Riccardo cerc\u00f2 di invalidare i capi d'accusa attraverso il parere di eminenti giuristi, ma gli fu risposto che la camera dei lord non era vincolata n\u00e9 al diritto romano n\u00e9 ad alcun giudice di grado inferiore, per cui i consiglieri vennero giudicati sulla base dei capi d'accusa e condannati (otto furono giustiziati per tradimento e gli altri furono esiliati). Eliminati gli impopolari consiglieri di Riccardo II, per undici mesi l'Inghilterra rimase sotto il controllo del partito degli accusatori, con il monarca spogliato di quasi tutta la sua autorit\u00e0.\nUna pace fragile.\nNegli anni che seguirono, Riccardo sembrava aver recepito la lezione del 1387 e divenne pi\u00f9 cauto nel trattare con i baroni. Nel 1390 fu organizzato un torneo per celebrare la maggiore et\u00e0 del sovrano e la ritrovata armonia da quando era tornato dalla Spagna Giovanni di Gand per guidare i Lord Appellanti. La squadra dei cavalieri di Riccardo, I Cervi, indossarono tutti il medesimo simbolo, un cervo bianco, che il sovrano aveva scelto per se stesso. Riccardo inoltre accord\u00f2 preferenza ad interessi signorili quali il buon cibo, insistendo che venissero usati a corte i cucchiai. Abbell\u00ec Westminster Hall con un nuovo soffitto ligneo e si dimostr\u00f2 un erudito mecenate delle arti, dell'architettura e della letteratura. In questo senso pu\u00f2 esser visto come un primo esempio di ci\u00f2 che pi\u00f9 tardi fu il principe modello del Rinascimento. I suoi gusti tuttavia precorrevano i tempi e molti cominciarono a farlo vedere come un altro Edoardo II, in qualche modo indegno dell'eredit\u00e0 militare dei Plantageneti, visti i suoi gusti raffinati. Riccardo fu privo della sete di battaglia di suo nonno: la campagna di Scozia del 1385 non fu decisiva e firm\u00f2 una tregua di 28 anni con la Francia nel 1396, che risult\u00f2 immensamente impopolare in patria, malgrado gli utili che la pace port\u00f2 al regno.\nL'impegno di Riccardo II verso la pace anzich\u00e9 la guerra pu\u00f2 essere ravvisato anche nella sua prima spedizione in Irlanda nel 1394. Egli sugger\u00ec una politica assennata basata sulla comprensione che i ribelli irlandesi erano spinti dal malcontento nei confronti dei proprietari terrieri inglesi assenteisti e che forse i sediziosi avevano diritto a qualche risarcimento. Coloro i quali egli classific\u00f2 come i \u201cselvaggi irlandesi\u201d (gli irlandesi indigeni che non avevano aderito alla causa ribelle), furono trattati con benevolenza e rispetto. Comunque il viaggio da Waterford a Dublino ebbe pi\u00f9 il carattere di una campagna che di un viaggio reale.\nNonostante la sua attitudine a pensare in maniera progressista per proteggere la cultura e le arti, Riccardo sembr\u00f2 aver sviluppato un'ardente dedizione all'antico ideale del \"Divine Right of Kings\", ossia il sentimento che egli doveva essere indiscusso e libero da vincoli nel modo in cui egli governava il regno. Egli divenne un accanito sostenitore della tradizione, insistendo nell'essere appellato \u201cMaest\u00e0\u201d ed \u201cAltezza\u201d e sedendo solo per ore indossando la corona; coloro che gli si rivolgevano dovevano mantenere lo sguardo abbassato in segno di deferenza. Dopo la morte della regina Anna, nel 1394, divenne ancora pi\u00f9 rigido. Commission\u00f2 il primo ritratto reale, un evento molto solenne in cui egli guardava austero verso il basso. Nel dittico di Wilton House, Riccardo fu ritratto insieme a Giovanni Battista e ai santi re anglosassoni Edmondo ed Edoardo il Confessore, il che rifletteva non solo la sua attitudine verso il proprio regno, ma anche la sua sincera devozione religiosa.\nSeconda crisi del 1397-99 e deposizione di Riccardo.\nNel gennaio 1397 Riccardo, ritenendo di avere il controllo della situazione, decise di convocare, dopo tre anni che non veniva riunito, il parlamento che fu docile nei suoi confronti, ma non appoggi\u00f2 la sua politica estera di alleanza con la Francia, anzi dovette subire una reprimenda di Gloucester per avere evacuato, il 12 giugno, Brest, a seguito degli accordi con la Francia. Comunque Riccardo decise di liberarsi dei Lord Appellanti che avevano limitato il suo potere, negli ultimi dieci anni. Li invit\u00f2 ad un banchetto, il 10 luglio, con l'intenzione di farli arrestare. Solo Warwick si present\u00f2 e fu arrestato, Gloucester fu convocato a Londra il giorno dopo ed inviato a Calais, mentre Arundel si arrese al re poco dopo. Fu riunito il parlamento e i tre furono giudicati e condannati per tradimento. Il Conte di Arundel, sempre scortese col re, fu condannato e giustiziato mentre Gloucester, che aveva accettato le accuse, e dato per morto, in prigionia, a Calais, fu ugualmente condannato e infine Warwick fu esiliato. Libero finalmente di esercitare la sua autorit\u00e0 dispotica, epur\u00f2 tutti coloro che reputava non completamente obbedienti al suo volere, conforme all'idea di divenire il principe scelto da Dio e govern\u00f2 con ampi poteri per circa un anno e mezzo.\nRiccardo era ancora privo di figli. L'erede al trono era il cugino, Roger Mortimer, quarto conte di March, figlio della cugina del sovrano Filippa Plantageneta, unica figlia di Lionello di Anversa, terzogenito di Edoardo III. Dopo l'assassinio, in Irlanda, di Roger Mortimer nel 1398, erede presunto era ora il figlio settenne di Roger, Edmondo Mortimer quinto conte di March. Il sovrano tuttavia era pi\u00f9 preoccupato per Enrico Bolingbroke, figlio ed erede di Giovanni di Gand, il quale era stato esiliato con un falso pretesto nel 1399. Dopo la morte di Giovanni di Gand, Riccardo confisc\u00f2 anche le terre di Bolingbroke, distribuendole tra i suoi fidi. Alcuni storici hanno visto ci\u00f2 come un atto pensato per portare maggior armonia in Inghilterra. Il patrimonio di Bolingbroke era immenso, vasto abbastanza da essere reputato come un piccolo Stato all'interno di quello pi\u00f9 grande d'Inghilterra e quindi un ovvio ostacolo sulla strada di un'unica e pacifica nazione. In ogni caso, Riccardo stava semplicemente seguendo la politica dei suoi antenati Enrico II ed Edoardo I nell'impadronirsi delle terre di potenti nobili per accentrare il potere nelle mani della Corona.\nA questo punto Riccardo II part\u00ec per una campagna in Irlanda, per vendicare Roger Mortimer e ripristinare l'autorit\u00e0 regia, permettendo cos\u00ec a Bolingbroke di sbarcare nello Yorkshire, con un esercito, per rivendicare le terre del padre. I modi dispotici del sovrano, fonte di preoccupazione e profondamente impopolari tra molti aristocratici, facilitarono Bolingbroke nel prendere il rapido controllo di buona parte dell'Inghilterra meridionale ed orientale. Bolingbroke in principio voleva unicamente la restituzione del suo patrimonio e la restaurazione del potere dei Lord Appellanti, accettando il diritto di Riccardo II ad essere re e di March a succedergli. Tuttavia quando il sovrano torn\u00f2 sulla terraferma, in Galles, un'ondata di malcontento si stava propagando in Inghilterra. Durante l'assenza del re, Bolingbroke, abbastanza benvoluto, fu incitato ad impossessarsi della corona.\nRiccardo sbarc\u00f2 nel Galles e si diresse a Chester dove era giunto anche Bolingbroke, il 9 agosto 1399. Riccardo fu catturato al castello di Conwy in Galles e portato a Chester, dove il 19 fu convocato il parlamento per il 30 settembre. Riccardo tent\u00f2 la fuga ma fu catturato e condotto a Londra, dove la folla lo bersagli\u00f2 di rifiuti. Venne quindi condotto e custodito nella Torre di Londra ed alla fine fu costretto ad abdicare. Su sua richiesta, fu portato davanti al parlamento, dove ufficialmente rinunci\u00f2 alla corona e fu oggetto di 33 capi di accusa (incluse le sentenze di vendetta emesse contro i Lord). Non gli fu permesso di rispondere alle accuse. Il parlamento accett\u00f2 quindi Enrico Bolingbroke (Enrico IV) come nuovo re.\nRiccardo, condannato alla prigione a vita, fu detenuto nel castello di Pontefract e probabilmente ivi assassinato (o fatto morire di fame) dopo che in gennaio alcuni suoi partigiani avevano tentato una ribellione nel 1400. Mor\u00ec intorno al 17 febbraio.\nIl corpo di Riccardo fu esposto nella vecchia cattedrale di St Paul, per far constatare a tutti l'effettivo decesso dell'ex sovrano, e fu sepolto nella chiesa di Kings Langley. La sua bara fu mal progettata, pertanto si dimostr\u00f2 facile per i visitatori irriverenti di inserire le mani attraverso le varie aperture del feretro e manometterne il contenuto. Si dice che uno scolaro port\u00f2 via la mandibola della salma. Voci che Riccardo fosse ancora in vita continuarono a circolare durante il regno di Enrico V, che decise di farne trasferire i resti molto solennemente nella sede definitiva dell'Abbazia di Westminster, nel 1413. Tutto questo non imped\u00ec che un impostore, il cui nome era Tomas Ward di Trumptington, si spacciasse per il redivivo Riccardo II e, preso sotto l'ala protettrice del Duca di Albany, diventasse il riferimento di tutta l'opposizione ad Enrico V. Nel complotto di Southampton, i congiurati cercarono, per darsi una legittimit\u00e0, di portare dalla propria parte proprio il redivivo (finto) Riccardo II, ma non si trov\u00f2 l'accordo con Robert Stewart Duca di Albany.\nIl legame con Geoffrey Chaucer.\nGeoffrey Chaucer serv\u00ec Riccardo II come diplomatico ed ispettore dei lavori eseguiti per conto del re. Il loro rapporto fu apparentemente fecondo. Nella decade antecedente alla morte di Chaucer, Riccardo gli elarg\u00ec diversi regali e rendite, incluse 20 sterline all'anno di vitalizio nel 1394 e 252 galloni di vino all'anno nel 1397. Chaucer mor\u00ec il 25 ottobre 1400.\nMatrimoni e discendenza.\nIl 22 gennaio 1383 si spos\u00f2 con Anna di Boemia, figlia di Carlo IV di Lussemburgo e di Elisabetta di Pomerania, ma non ebbero figli ed ella mor\u00ec il 7 giugno 1394. Si dice che Riccardo le fosse stato devoto.\nIl 31 ottobre 1396 si spos\u00f2 con la Principessa Isabella di Valois, figlia di Carlo VI di Francia ed Isabella di Baviera, ma il loro matrimonio fu parimenti privo di prole, anche perch\u00e9 alla morte di Riccardo la regina aveva solo dieci anni.\nNon si conosce alcuna discendenza di Riccardo II."}
{"id": "147272", "revid": "767487", "url": "https://it.wikipedia.org/wiki?curid=147272", "title": "Destrnik", "text": "Destrnik \u00e8 un comune di 2.702 abitanti della Slovenia nord-orientale."}
{"id": "147274", "revid": "2126897", "url": "https://it.wikipedia.org/wiki?curid=147274", "title": "Lamborghini Countach", "text": "La Countach \u00e8 una vettura sportiva prodotta dalla Lamborghini. Progettata da Paolo Stanzani, e disegnata da Marcello Gandini, venne presentata come prototipo al Salone di Ginevra del 1971, e rimase in produzione fino al 1990, quando venne sostituita dalla Diablo. Questa vettura, che ha il merito di essere riuscita a far sopravvivere la Lamborghini dopo che questa venne dichiarata insolvente nel 1980, ha imposto nel mondo la sport-car all'italiana con la tipica forma a \"cuneo\".\nA differenza di molti altri modelli della casa, il nome Countach non deriva dalla tauromachia, ma da \"contacc!\", un'espressione piemontese che, come riferito dallo stesso Gandini, era ripetutamente usata da un profilista che lavorava alla Bertone insieme al team che stava progettando l'auto. La parola \u00e8 usato nel dialetto torinese per esprimere stupore e meraviglia (corrispondente agli italiani \"accidenti!\" o \"perbacco!\"). La pronuncia IPA \u00e8 .\nSviluppo.\nIl design si deve, come detto, a Marcello Gandini, che aveva gi\u00e0 disegnato la Miura, e, nel 1968, la \"show car\" Alfa Romeo Carabo, a cui la Countach somiglia, soprattutto, per la parte centrale, l'abitacolo. La vettura era molto larga (2 m.) e bassa (1,06 m) ed era una sapiente miscela di linee curve longitudinali, che davano immediatamente l'impressione dell'aerodinamicit\u00e0, ed elementi geometrici, come la fanaleria posteriore, e il profilo delle porte, di tipo esagonale. La caratteristica pi\u00f9 sorprendente della vettura, che ha contribuito a farne un'icona mondiale, erano le portiere che, incernierate sul davanti, si aprivano ruotando verso l'alto, come le elitre di certi insetti: d'altronde questo 'colpo di genio' era stata ripreso proprio dalla Carabo, nome latino dello scarabeo. Questa modalit\u00e0, che gli anglosassoni chiamarono LSD (\"Lamborghini style doors\") non era un puro esercizio di stile, ma era funzionale a superare la difficolt\u00e0 di entrare/uscire dall'auto nell'uso normale, come ad esempio in un parcheggio a pettine. La carrozzeria della vettura era realizzata con pannelli trapezoidali di alluminio, ed era fissata, tramite rivettatura, ad un 'capolavoro' telaistico di tubi tondi in acciaio. Per quanto questa costruzione fosse molto costosa, garantiva la realizzazione di un telaio che fosse allo stesso tempo leggero e rigido. Le parti inferiori della carrozzeria erano realizzate in fibra di vetro. Il gruppo fari di profondit\u00e0 anteriore era a scomparsa, mentre le luci di posizione e i lampeggianti erano a vista.\nIl motore montato sul prototipo era il Lamborghini V12, portato alla cilindrata di 4971 cm\u00b3. Esso venne per\u00f2 accantonato, in fase di industrializzazione, a causa di problemi di sviluppo legati alle nuove norme antiinquinamento degli USA, principale mercato delle vetture di Sant'Agata. La vettura venne perci\u00f2 motorizzata con il V12 da 3929 cm\u00b3, gi\u00e0 montato trasversalmente sulla Miura, e adattato alle nuove specifiche: disposizione longitudinale con cambio nell'abitacolo, e l'albero di trasmissione che riporta il moto alle ruote posteriori, raggiungendo il differenziale mediante un apposito tunnel ricavato all'interno del blocco motore sotto l'albero a gomiti. La sigla \"LP 400\" che contraddistinse il primo modello di produzione, sta appunto a indicare la disposizione del motore e la cilindrata.\nTale scelta nella disposizione di propulsore e cambio contribu\u00ec a concentrare al massimo i pesi verso il centro della vettura, a scapito, per\u00f2, dell'altezza del baricentro.\nVersioni.\nLP 500 - Prototipo.\nAl Salone dell'automobile di Ginevra del 1971 venne presentata una prima \u00ab\"dream car\"\u00bb a tema Countach; la sua sigla era \"LP500\", dove il \"500\" indicava la cilindrata (5000 cm\u00b3) del motore, e LP stava per la posizione dello stesso, longitudinale posteriore. \nIl motore montato sulla vettura era il V12 di 4.971 cm\u00b3 a doppio albero a camme in testa. La potenza fornita era di 440 CV DIN (328 kW) a 7.400 giri al minuto. Ad alimentare questo motore erano sei carburatori Weber 42 DCOE. L'impianto frenante era costituito da dischi autoventilanti. La velocit\u00e0 massima era dell'ordine dei 300km/h. La carrozzeria era dipinta in un fiammante \"Giallo Girasole\".\nDurante i test vennero apportate al prototipo diverse modifiche. Per garantire un migliore raffreddamento furono inserite le caratteristiche prese d'aria, simili a 'orecchie', poste sul padiglione, e furono introdotte altre prese d'aria tipo NACA sui fianchi. Nella costruzione del prototipo erano stati utilizzati dei pannelli a \"nido d'ape\" in alluminio che per\u00f2 non verranno utilizzati nelle vetture di produzione.\nQuesta vettura, che rimase un esemplare unico, concluse la sua carriera facendo da cavia nel crash test di omologazione per la Countach, svolto presso l'istituto M.I.R.A. di Londra.\nPrima di entrare in produzione furono costruiti altri due prototipi, che potremmo definire esemplari di pre-serie, dotati di luci posteriori funzionanti e di un abitacolo meno avveniristico, ma decisamente pi\u00f9 funzionale. Il primo, di un colore rosso acceso, fu presentato al salone di Ginevra del 1973. Il secondo, di colore verde, fu presentato al salone dell'automobile di Parigi dello stesso anno. Poche furono le differenze tra quest'ultimo esemplare e quelli di serie; ricordiamo solamente i finestrini laterali (a due elementi nel prototipo e a tre negli esemplari di serie). Questo prototipo \u00e8 esposto presso il museo Lamborghini a Sant'Agata Bolognese.\nLP400 (1973-1977).\nLa prima versione di produzione era dotata del propulsore da 3.929 cm\u00b3 della Miura. Il motore forniva comunque 375-385 CV DIN (280-287kW) a 8.000 giri al minuto. La velocit\u00e0 massima dichiarata era di 315 km/h, grazie all'uso di pneumatici a sezione convenzionale, risultando la versione della Countach pi\u00f9 veloce in assoluto. Su questa vettura venivano montate delle gomme da 215 mm. su cerchi da 14 pollici. La caratteristica che ha reso celebre questo modello \u00e8 il caratteristico \"taglio\" sul tettuccio, necessario per fare spazio allo specchietto retrovisore a periscopio. Questo particolare fu poi abbandonato. Ci\u00f2 nondimeno il taglio sul tettuccio rimase, e fece guadagnare alla Countach LP 400 il soprannome di \"Periscopica\".\nFonti dell'epoca parlano di 151 esemplari allestiti, dei quali solo 21 con guida a destra. Numeri questi, La produzione dalla 1120002 alla 1120300 (150 esemplari) termina con la consegna il 2 gennaio 1978 dell'ultimo esemplare (nero con interni bianchi) venduto in Belgio.\nLP400S (1978-1982).\nQuesta nuova versione, introdotta nel 1978, era facilmente distinguibile dalla precedente Countach LP400 per via della gommatura a profilo ribassato e per l'eliminazione della scanalatura sul tetto. Le modifiche apportate erano state testate su alcune LP400 sviluppate appositamente da Gian Paolo Dallara in collaborazione con Lamborghini, per conto di Walter Wolf, proprietario dell'omonima scuderia di Formula 1.\nWolf non era totalmente soddisfatto della guida della propria LP400 (telaio numero 1120202) e finanzi\u00f2 lo sviluppo di tre Countach speciali; grazie alle esperienze maturate su questi tre prototipi, la Lamborghini introdusse il nuovo modello Countach S. Dotato di passaruota allargati e di spoiler anteriore, questo modello montava pneumatici Pirelli P7 Corsa su cerchi da 15\": 265/40 anteriormente, e 345/35 al posteriore. \nIl motore rimase inizialmente quello della LP400 (sei carburatori Weber doppio corpo 45 mm, potenza dichiarata 375 CV), per essere poi depotenziato a 353 CV DIN (263 kW) a 7.500 giri al minuto sulle ultime LP400S prodotte (con carburatori Weber doppio corpo orizzontali, con diffusore da 40 mm.).\nEsistono ben tre serie diverse di LP400S: S1 (serie uno), S2 (serie due) e S3 (serie tre). Le prime due serie sono pi\u00f9 estreme, pi\u00f9 basse e leggere, presentano per\u00f2 qualche problema di spazio per la testa dei passeggeri e lo spoiler anteriore rasoterra obbliga a prestare attenzione a ogni ostacolo sulla strada.\nPer tutte e tre le serie, furono 237 gli esemplari prodotti complessivamente.\nLP5000S (1982-1985).\nLa LP5000S montava un motore, sempre due valvole per cilindro, di 4.754 cm\u00b3 che sviluppava 375 CV DIN a 7.000 giri al minuto. Il motore della 5000S era dotato di maggior coppia motrice e, grazie anche ai rapporti allungati, contribuiva a rendere l'auto pi\u00f9 trattabile. Fu la prima Countach a montare l'accensione elettronica. La velocit\u00e0 massima dichiarata era di 290 km/h. Il peso era di 1.480 kg, lievemente aumentato rispetto alle ultime LP400S. Dal punto di vista estetico la vettura rimase pressoch\u00e9 invariata. Modifiche furono apportate agli interni. Ne vennero realizzati 321 esemplari.\n5000 Quattrovalvole (1985-1988).\nL'annunciato arrivo sul mercato della Ferrari Testarossa spinse la Lamborghini a migliorare ulteriormente la Countach, per non rimanere indietro a livello prestazionale. Questa nuova versione montava un V12 migliorato, con una cilindrata aumentata a 5.167 cm\u00b3 e l'importante novit\u00e0 delle quattro valvole per cilindro, da cui la rettifica nel nome. Era equipaggiato con sei carburatori verticali Weber 44 DCNF. L'adozione di questo gruppo di carburatori, che venne alloggiato sotto una 'gobba' del cofano motore, ridusse ancora la gi\u00e0 scarsa visibilit\u00e0 posteriore. Il motore erogava 455 cv nella versione carburatori, e 420 nella versione a iniezione. Il vistoso alettone posteriore venne ridotto di dimensioni e reso pi\u00f9 piatto. Scelto dalla maggior parte dei clienti della Countach, \u00e8 rimasto sempre un \"optional,\" poich\u00e9, a detta degli stessi tecnici della Lamborghini, non aveva una reale utilit\u00e0 aerodinamica. Il peso a vuoto sal\u00ec a 1.490 kg e la velocit\u00e0 massima a 295 km/h. Nel 1988 la vettura fu dotata di vistose minigonne laterali che raccordando alla base i due ampi passaruota presentavano anche una presa d'aria a lamelle orizzontali con lo scopo di agevolare il raffreddamento dei dischi freno posteriori. La versione fu prodotta in 631 esemplari.\nEvoluzione - Prototipo (1986-1987).\nRealizzata nel 1986, fu in assoluto la prima vettura 'stradale' il cui telaio fosse completamente in fibra di carbonio. Fu sviluppata dall'Ing. Luigi Marmiroli come vettura-laboratorio per testare idee e tecnologie (in particolare le parti in 'carbonio') da applicare sulle nuove generazioni di supercar. Non fu mai prodotta in serie a causa degli alti costi, allora, della \"carbon-fiber, e\" venne distrutta in un crash-test per poter ottenere le ultime informazioni possibili sulla robustezza del telaio\".\"\n25\u00ba Anniversario (1988-1990).\nVersione finale della gloriosa Countach, prodotta per celebrare i 25 anni della Lamborghini, vanta numerosi miglioramenti: furono infatti cambiati circa 3000 degli 8000 pezzi che componevano l'auto. Gran parte delle innovazioni estetiche si devono a Horacio Pagani. L\"'air box\" e le prese d'aria furono ridisegnati e 'arrotondati', e furono montate delle \"minigonne;\" la geometria delle sospensioni fu modificata. La migliore aerodinamica permetteva una velocit\u00e0 massima di 300 km/h. Questa fu l'ultima versione realizzata della Countach che rimase in produzione fino al 1990 quando venne sostituita dalla Diablo. Ne furono prodotte 658."}
{"id": "147275", "revid": "843557", "url": "https://it.wikipedia.org/wiki?curid=147275", "title": "Bahia", "text": "Bahia \u00e8 uno stato del Brasile nordorientale. La sua capitale \u00e8 Salvador. Lo stato contiene il 7% della popolazione brasiliana e ne genera il 4,2% del PIL.\nStoria.\nIl portoghese Pedro \u00c1lvares Cabral sbarc\u00f2 nel 1500 nell'odierna Santa Cruz de Cabr\u00e1lia (costa meridionale di Bahia) a nord di Porto Seguro, ritenuta, a lungo, la localit\u00e0 del primo sbarco. Cabral il 22 aprile 1500 scopriva e rivendicava la sovranit\u00e0 portoghese sul territorio. La citt\u00e0 e il capitanato circostante rappresentarono il cuore amministrativo e religioso dei domini portoghesi in America fino al 1763.\nDal maggio 1624 all'aprile 1625 Bahia fu occupata dalle forze olandesi.\nLo Stato di Bahia fu l'ultimo ad aderire alla confederazione nata dopo la dichiarazione di indipendenza, tant'\u00e8 che esso rimase fedele alla corona portoghese ancora per due anni rispetto al resto del paese.\nBahia fu un importante centro della coltivazione di canna da zucchero dal XVI al XVIII secolo, periodo a cui risale la fondazione di numerose citt\u00e0 storiche. L'economia dello Stato dipendeva perci\u00f2 dal lavoro degli schiavi africani (basti pensare che il 37% degli schiavi neri deportati nelle Americhe furono condotti in Brasile). La maggioranza degli schiavi entrava in Brasile passando per Bahia, da dove venivano poi condotti nelle piantagioni disseminate nell'intero paese.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 415 comuni.\nI comuni sono raggruppati in 32 microregioni, a loro volta raggruppate in 7 mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative.\nEconomia.\nIn agricoltura, lo stato si distingue per la produzione di cotone, cacao, soia e frutti tropicali come cocco, papaya, mango, banana e guaran\u00e0, oltre a produrre anche canna da zucchero, arancio, fagiolo e cassava, tra gli altri.\nNel 2017, la regione nord-orientale \u00e8 stata il maggior produttore di cocco nel paese, con il 74,0% della produzione nazionale. Bahia ha prodotto 351 milioni di frutti, essendo il leader nel paese. Tuttavia, il settore ha subito una forte concorrenza e ha perso mercato a favore di Indonesia, Filippine e India, i maggiori produttori mondiali, che esportano persino acqua di cocco in Brasile. Oltre ai problemi climatici, la bassa produttivit\u00e0 delle palme da cocco nella regione nord-orientale \u00e8 il risultato di fattori legati alla variet\u00e0 di cocco raccolta e al livello tecnologico utilizzato nelle regioni costiere. In queste zone prevale ancora il sistema di coltivazione semi-estrattiva, a bassa fertilit\u00e0 e senza l'adozione di pratiche di gestione culturale. I tre stati che hanno la produzione maggiore, Bahia, Sergipe e Cear\u00e1, presentano una resa tre volte inferiore a quella del Pernambuco, che si trova al 5\u00ba posto nella produzione nazionale. Questo perch\u00e9 la maggior parte degli alberi di cocco in questi tre stati si trova in zone costiere e coltivata in sistemi semi-estrattivi.\nNella produzione di cacao, Bahia ha guidato a lungo la produzione brasiliana. Oggi contesta la leadership della produzione nazionale con lo stato del Par\u00e1. Nel 2017 Par\u00e1 ha ottenuto la leadership per la prima volta. Nel 2019, la gente del Par\u00e1 ha raccolto tonnellate di cacao e i bahiani ne hanno raccolte . L'area del cacao di Bahia \u00e8 praticamente tre volte pi\u00f9 grande di quella del Par\u00e1, ma la produttivit\u00e0 del Par\u00e1 \u00e8 praticamente tre volte maggiore. Alcuni fattori che spiegano questo sono: i raccolti a Bahia sono pi\u00f9 estrattivi, e quelli in Par\u00e1 hanno uno stile pi\u00f9 moderno e commerciale, oltre a paraensi che utilizzano semi pi\u00f9 produttivi e resistenti, e la loro regione che fornisce resistenza a Scopa della strega.\nNel 2018, il nord-est era al 3\u00ba posto tra le regioni che producono maggiormente canna da zucchero nel paese. Il Brasile \u00e8 il pi\u00f9 grande produttore mondiale, con 672,8 milioni di tonnellate raccolte quest'anno. Il Nordest ha raccolto 45,7 milioni di tonnellate, il 6,8% della produzione nazionale. Alagoas \u00e8 il maggior produttore, con il 33,3% della produzione nord-orientale (15,2 milioni di tonnellate). Pernambuco \u00e8 il 2\u00b0 pi\u00f9 grande produttore del Nordest, con il 22,7% del totale nella regione (10,3 milioni di tonnellate). Para\u00edba ha l'11,9% della produzione nord-orientale (5,5 milioni di tonnellate) e Bahia, il 10,24% della produzione (4,7 milioni di tonnellate).\nBahia \u00e8 il secondo maggior produttore di cotone in Brasile, perdendo solo contro il Mato Grosso. Nel 2019 ha raccolto 1,5 milioni di tonnellate di prodotto.\nNella soia, il Brasile ha prodotto quasi 120 milioni di tonnellate nel 2019, essendo il pi\u00f9 grande produttore mondiale. Nel 2019, il Nordest ha prodotto quasi 10,7 milioni di tonnellate, pari al 9% del totale brasiliano. Il pi\u00f9 grande produttore nel nord-est era Bahia (5,3 milioni di tonnellate).\nNella produzione di mais, nel 2018 il Brasile \u00e8 stato il terzo produttore mondiale, con 82 milioni di tonnellate. Il Nordest ha prodotto circa l'8,4% del totale del paese. Bahia era il pi\u00f9 grande produttore del Nordest, con 2,2 milioni di tonnellate.\nNel 2018, la regione meridionale \u00e8 stata il principale produttore di fagioli con il 26,4% del totale, seguita dal Midwest (25,4%), dalla regione sud-est (25,1%), dal nordest (20,6%) e dal nord (2,5%). I maggiori produttori nel Nordest erano Cear\u00e1 e Bahia.\nNella produzione manioca, il Brasile ha prodotto un totale di 17,6 milioni di tonnellate nel 2018. Maranh\u00e3o \u00e8 stato il settimo produttore pi\u00f9 grande del paese, con tonnellate. Il Cear\u00e1 era 9\u00b0, con tonnellate. Bahia \u00e8 decima con tonnellate. In totale, il nord-est ha prodotto 3,5 milioni di tonnellate.\nCirca arancio, Bahia \u00e8 stato il 4\u00b0 pi\u00f9 grande produttore del Brasile nel 2018, con un totale di tonnellate, il 3,6% della produzione nazionale.\nBahia \u00e8 il secondo pi\u00f9 grande produttore di frutta del paese, con oltre 3,3 milioni di tonnellate all'anno, dietro a San Paolo. Il nord di Bahia \u00e8 uno dei principali fornitori di frutta del paese. Lo Stato \u00e8 uno dei principali produttori nazionali di dieci tipi di frutta. Nel 2017, Bahia ha guidato la produzione di cajarana, cocco, frutta secca o pigna, soursop, umbu, jackfruit, licuri, mango e frutto della passione, ed \u00e8 al secondo posto in cacao mandorla, atemoia, cupua\u00e7u, lime e limone, e terzo in banana, carambola, guava, papaia, anguria, melone, ciliegia, melograno e uva da tavola. In tutto, 34 prodotti della frutticoltura di Bahia hanno un'importante partecipazione nell'economia nazionale.\nIl Rio Grande do Norte \u00e8 il pi\u00f9 grande produttore di melone del paese. Nel 2017 ha prodotto tonnellate. La regione nord-orientale ha rappresentato il 95,8% della produzione del paese nel 2007. Oltre al Rio Grande do Norte, che nel 2005 ha prodotto il 45,4% del totale del paese, le altre 3 pi\u00f9 grandi del paese sono state Cear\u00e1, Bahia e Pernambuco.\nNella produzione di papaya, nel 2018 Bahia \u00e8 stato il 2\u00ba stato produttore del Brasile, quasi alla pari con Esp\u00edrito Santo: tonnellate.\nBahia \u00e8 stato il pi\u00f9 grande produttore di mango nel paese nel 2019, con una produzione di circa tonnellate all'anno. Juazeiro ( tonnellate all'anno) e Casa Nova ( tonnellate all'anno) sono in cima alla lista delle citt\u00e0 brasiliane che guidano la coltivazione della frutta.\nNella produzione di banana, nel 2018 Bahia \u00e8 stata il secondo produttore nazionale pi\u00f9 grande.\nBahia \u00e8 il pi\u00f9 grande produttore brasiliano di guaran\u00e1. Nel 2017, la produzione brasiliana \u00e8 stata di circa 3,3 milioni di tonnellate. Bahia ha raccolto 2,3 milioni (principalmente nella citt\u00e0 di Tapero\u00e1), Amazonas 0,7 milioni (principalmente nella citt\u00e0 di Mau\u00e9s) e il resto del paese 0,3 milioni. Nonostante il frutto sia originario dell'Amazzonia, dal 1989 Bahia ha battuto l'Amazzonia in termini di volume di produzione e produttivit\u00e0 del guaran\u00e0, grazie al fatto che il suolo di Bahia \u00e8 pi\u00f9 favorevole, oltre all'assenza di malattie nella regione. Gli utenti pi\u00f9 famosi del prodotto, tuttavia, acquistano dal 90% al 100% del loro guaran\u00e0 dalla regione amazzonica, come Ambev e Coca-Cola. I prezzi del guaran\u00e0 baiano sono ben al di sotto di quelli di altri stati, ma le esenzioni fiscali del Sudam portano l'industria delle bevande a preferire l'acquisto di semi nel nord, il che aiuta a mantenere il pi\u00f9 alto valore aggiunto del guaran\u00e0 amazzonico. Le industrie farmaceutiche e gli importatori, invece, acquistano pi\u00f9 guaran\u00e0 da Bahia, a causa del prezzo.\nLa regione nordorientale ha ospitato il 93,2% della mandria capra brasiliana ( capi) e il 64,2% della mandria pecore ( capi) nel 2017. Bahia ha concentrato il 30,9% della mandria di capre e il 20,9% della mandria gregge nazionale di pecore. Casa Nova si \u00e8 classificata al primo posto nella classifica municipale con il maggior numero di entrambe le specie.\nNel 2017 Bahia aveva l'1,68% della partecipazione mineraria nazionale (4\u00ba posto nel paese). Bahia aveva una produzione di oro (6,2 tonnellate per un valore di R $ 730 milioni), rame ( tonnellate, per un valore di R $ 404 milioni); cromo ( tonnellate, per un valore di R $ 254 milioni) e vanadio ( tonnellate, per un valore di R $ 91 milioni). \nBahia aveva un PIL industriale di 53,0 miliardi di R $ nel 2017, pari al 4,4% dell'industria nazionale. Impiega lavoratori nel settore. I principali settori industriali sono: edilizia (24,8%), servizi industriali di pubblica utilit\u00e0, come elettricit\u00e0 e acqua (15,0%), derivati del petrolio e biocarburanti (13,8%), prodotti chimici (9,4%) e alimenti (6,1%). Questi 5 settori concentrano il 69,1% dell'industria statale.\nIn Brasile, il settore automobilistico rappresenta quasi il 22% del PIL industriale. Bahia ha una fabbrica Ford. \u00c8 stato creato in Cama\u00e7ari (2001). Il settore automobilistico baiano, guidato da Ford, \u00e8 stato nel 2005 il terzo maggior contributore (14,6%) al PIL baiano.\nTurismo.\nDato le sue particolari caratteristiche Bahia \u00e8 considerata una delle principali localit\u00e0 turistiche internazionali. La sua fama \u00e8 dovuta in gran parte al patrimonio artistico-culturale lasciato dai popoli colonizzatori venuti da altri continenti, dalla fusione di dottrine religiose di origine diversa, e per la variet\u00e0 culturale. Il suo importante passato \u00e8 testimoniato dal quartiere del Pelourinho dichiarato dall'UNESCO patrimonio mondiale dell'umanit\u00e0. Oltre al lato culturale, Bahia offre molte attivit\u00e0 mondane. La sua capitale, Salvador \u00e8 una delle metropoli brasiliane pi\u00f9 importanti, e conta molte bellezze naturali, tra cui di spiagge e molti parchi naturali, quale ad esempio la zona naturalistica di Praia do Forte, bellissimo paesino sulla costa a nord di Salvador, sede del progetto TAMAR, associazione naturalistica che si occupa della salvaguardia delle tartarughe marine.\nSalvador si sviluppa in parte su una penisola che costituisce la porta di ingresso della Ba\u00eda de Todos-os-Santos, la \"Baia di Tutti i Santi\", cos\u00ec chiamata dai primi navigatori portoghesi che vi giunsero il 1\u00ba novembre, giorno di Ognissanti, appunto.\nMolto frequentata dagli abitanti di Salvador \u00e8 l'isola di Itaparica, situata a sud-est della Bahia e raggiungibile in 30 min di battello dal porto vecchio di Salvador oppure, con l'auto al seguito, in 50' di traghetto partendo dal terminale di S. Joaquim. L'isola, collegata a ovest alla terraferma attraverso un ponte di , \u00e8 ricoperta da una lussureggiante vegetazione tropicale.\nAltre localit\u00e0 molto frequentate dal turismo internazionale sono: l'Isola di Boipeba, il Morro de Sao Paulo e Itacar\u00e9.\nBahia oggi.\nUn tempo centro del traffico degli schiavi in Brasile, Bahia possiede la pi\u00f9 forte impronta africana, in termini di cultura e usanze, di tutto il Brasile. Questo patrimonio include le pratiche di sincretismo religioso di origine Yoruba del Candombl\u00e9, le arti marziali note come capoeira, le musiche di chiara impronta africana (samba, afox\u00e9 e ax\u00e9) e una cucina che presenta molte caratteristiche in comune con quella dell'Africa occidentale.\nVi sono inoltre alcune trib\u00f9 di indios, fra cui i \"Patax\u00f3\", che risiedono lungo la costa meridionale e nelle zone interne, nella riserva del Monte Pascoal.\nInoltre l'incrocio con le popolazioni native (vari popoli ma abbastanza omogenei geneticamente) e quelle africane diede origine a una nuova etnia, detta \"cafusa\", tipicamente bahiana, formata da individui di alta statura, con capelli lisci, carnagione mulatta e una fisionomia pi\u00f9 simile a quella degli abitanti originari che non a quella africana, anche per successivi incroci con le popolazioni di origine europea.\nDal punto di vista geografico, lo Stato pu\u00f2 essere diviso in varie regioni: la \"mata atl\u00e2ntica\", che \u00e8 ci\u00f2 che rimane delle foreste costiere; il \"rec\u00f4ncavo\", la zona delle piantagioni di canna da zucchero e tabacco all\u00b4interno della costa del litorale nord; il \"planalto\", che include il famoso \"sert\u00e3o\", situato nell'interno dello Stato.\nIl secondo sistema fluviale del Brasile, il S\u00e3o Francisco, prende origine a sud nel vicino Stato di Minas Gerais, scorrendo lungo il confine nord-occidentale dello Stato per poi attraversare il \"planalto\" e sboccare a est al confine con lo Stato dell'Alagoas. \nBahia \u00e8 il maggiore produttore ed esportatore di cacao fra gli stati brasiliani. Tuttavia, alla fine degli anni \u00b490, ha visto la produzione cadere vertiginosamente a seguito della rapida diffusione di una fitopatologia denominata \u00a8vassoura de bruxa\u00a8. Ci\u00f2 ha provocato una profonda crisi nell\u00b4economia della regione Sud, basata essenzialmente su tale tipo di produzione, che ha causato il disimpiego di 250.000 lavoratori. Un tentativo di recupero delle coltivazioni, attraverso l'uso di piantine di cacao geneticamente modificate per resistere alla malattia, sembra avere successo.\nVi sono poi considerevoli giacimenti minerari e petroliferi. Circa il 50% delle sue esportazioni sono costituite da petrolio e suoi derivati. Agli inizi del nuovo secolo, consistenti incentivi fiscali adottati dal governo baiano hanno stimolato grandi complessi industriali a installare loro strutture di produzione nel polo industriale di Cama\u00e7ar\u00ed.\nDi notevole importanza \u00e8 anche l'industria turistica: la costa con le sue incantevoli spiagge e il suo ricco patrimonio culturale fanno di Bahia una delle principali mete turistiche del Brasile.\nOltre a Salvador, citt\u00e0 importanti sono Ilh\u00e9us, luogo di nascita di Jorge Amado, uno dei principali autori brasiliani del XX secolo; l'antica Itaparica, situata sull'omonima isola; Cachoeira; Vit\u00f3ria da Conquista; Feira de Santana; Len\u00e7\u00f3is, capoluogo di regione della Chapada Diamantina; Porto Seguro e Bahia (stato), importanti poli turistici."}
{"id": "147278", "revid": "3115", "url": "https://it.wikipedia.org/wiki?curid=147278", "title": "Divaccia", "text": "Divaccia o Divaccia San Canziano (in sloveno \"Diva\u010da\" , in tedesco \"Waatsche\" o \"Divazza\") \u00e8 un comune della Slovenia di abitanti appartenente alla regione del Litorale-Carso.\nSul territorio comunale sono situate le Grotte di San Canziano, una delle maggiori attrazioni turistiche slovene e uno dei maggiori esempi di fenomeni carsici studiati a fondo dai maggiori geologi del mondo. Un'altra formazione carsica importante della zona \u00e8 la Dolina Risnik.\n\u00c8 sede di un importante nodo dell'infrastruttura di interconnessione elettrica fra l'Italia e l'Europa centro-orientale.\nStoria.\nIl centro abitato di Divaccia era storicamente frazione del comune di Nacla San Maurizio. Nel 1927 la sede comunale venne spostata nella frazione di Divaccia, e conseguentemente la denominazione comunale venne mutata in \"Divaccia San Canziano\".\nSociet\u00e0.\nEvoluzione demografica.\nSecondo l'ultimo censimento, lo 0,40% della popolazione si \u00e8 definita di madrelingua italiana (vedi Litorale-Carso).\nCorsi d'acqua.\nFiume Timavo superiore (\"Reka\", \"Rekka\", \"Velka voda\")\nLocalit\u00e0.\nIl comune di Divaccia \u00e8 diviso in 31 insediamenti (\"naselja\"):"}
{"id": "147279", "revid": "30610", "url": "https://it.wikipedia.org/wiki?curid=147279", "title": "Legge di Weber-Fechner", "text": "La legge di Weber-Fechner (1860) fu uno tra i primi tentativi di descrivere la relazione tra la portata fisica di uno stimolo e la percezione umana dell'intensit\u00e0 di tale stimolo.\nLa relazione tra uno stimolo e la percezione che si ha dello stesso \u00e8 stata studiata inizialmente da Ernst Heinrich Weber (1795-1878) e fu in seguito elaborata sotto forma di modello teorico da Gustav Theodor Fechner (1801-1887); tali studi rappresentarono il primo fondamento della psicofisica, che fu a sua volta l'ambito pionieristico della nascente psicologia sperimentale (in particolare della percettologia).\nL'esperimento e la legge di Weber.\nLa scoperta della relazione esistente tra stimolo e percezione \u00e8 stata fatta da Weber in seguito all'esperimento consistente nell'incrementare di una certa quantit\u00e0 il peso di un oggetto sostenuto da un uomo. La percezione di tale stimolo (l'incremento di peso) risult\u00f2 tanto meno accentuata quanto pi\u00f9 pesante era l'oggetto. In altre parole aggiungere ad un oggetto pesante 5 kg risultava essere percepito in maniera differente rispetto ad aggiungere 1 kg ad un oggetto il cui peso \u00e8 di 30 kg. L'entit\u00e0 dell'incremento necessario perch\u00e9 la variazione venisse percepita dal soggetto non risult\u00f2 costante, ma costante \u00e8, per ciascun senso (vista, udito, tatto ecc.), il rapporto formula_1 (detto \"costante di Weber\") tra formula_2 (l'incremento) e formula_3 (l'intensit\u00e0 al valore iniziale). Weber teorizz\u00f2, cio\u00e8, che ci fosse una relazione di diretta proporzionalit\u00e0 tra lo stimolo percettivo e la soglia differenziale (intesa come minima variazione percepibile, pi\u00f9 tardi nota come \"just-noticeable difference\" o JND).\nIn formula:\nformula_4\ndove formula_2 \u00e8 la variazione dello stimolo formula_3 e formula_1 il termine di proporzionalit\u00e0 di Weber (\u00e8 un parametro statistico, non propriamente costante). Si nota che il rapporto tra la variazione dello stimolo (soglia differenziale) e lo stimolo stesso, \u00e8 costante:\nformula_8\nEssendo formula_1 un parametro statistico, assume valori che variano a seconda del parametro che \u00e8 oggetto dell'osservazione. Ad esempio, in ambito acustico, si possono distinguere due parametri di osservazione:\nLa linearit\u00e0 di questa variazione risult\u00f2 presto un importante elemento di partenza per Fechner nello stabilire una legge di tipo non lineare ma logaritmico tra la variazione dello stimolo e la sua risposta sensoriale.\nLa descrizione teorica di Fechner.\nIl fenomeno secondo il quale la variazione di uno stimolo \u00e8 percepita in misura minore quando l'intensit\u00e0 di partenza di tale stimolo \u00e8 elevata pu\u00f2 essere descritto attraverso la seguente equazione differenziale:\ndove formula_13 \u00e8 l'intensit\u00e0 dello stimolo, formula_14 \u00e8 un parametro dipendente dall'unit\u00e0 di misura dello stimolo e formula_15 \u00e8 l'intensit\u00e0 dello stimolo effettivamente percepita.\nIntegrando entrambi i membri dell'equazione differenziale si ottiene\ndove formula_17 \u00e8 una costante di integrazione.\n\u00c8 possibile determinare lo stato iniziale dello stimolo, ovvero il livello di stimolo tale per cui la percezione risulti nulla, ponendo formula_18 ed ottenendo cos\u00ec:\nda cui risulta l'espressione formale della legge di Weber-Fechner:\nformula_20\nLa relazione che lega l'intensit\u00e0 dello stimolo alla percezione che si ha di esso \u00e8 quindi di tipo logaritmico. Ossia la percezione \u00e8 proporzionale (secondo un fattore k) al logaritmo dello stimolo.\nTalvolta si usa porre formula_21 e scrivere la legge di Weber-Fechner come\nformula_22\nCi\u00f2 corrisponde al ritenere la costante di integrazione nulla (formula_23).\nCampi di studio.\nOltre che in fisica e psicologia, la legge di Weber-Fechner \u00e8 stata fondamentale per elaborare il concetto economico di utilit\u00e0 marginale decrescente, secondo il quale l'incremento di utilit\u00e0 fornito da un bene \u00e8 minore mano a mano che la quantit\u00e0 di tale bene \u00e8 posseduta in misura maggiore."}
{"id": "147280", "revid": "1199305", "url": "https://it.wikipedia.org/wiki?curid=147280", "title": "Dobje", "text": "Dobje \u00e8 un comune di 991 abitanti della Slovenia centro-orientale."}
{"id": "147281", "revid": "70935", "url": "https://it.wikipedia.org/wiki?curid=147281", "title": "Scorpione (disambigua)", "text": ""}
{"id": "147282", "revid": "729019", "url": "https://it.wikipedia.org/wiki?curid=147282", "title": "Pierre Cambronne", "text": "Biografia.\nCominci\u00f2 la sua carriera militare durante la rivoluzione francese, quando si arruol\u00f2 volontario nei granatieri dell'esercito repubblicano, e la prosegu\u00ec durante il Consolato e l'Impero. Ebbe pi\u00f9 volte modo di distinguersi nei fatti d'arme e fu ferito varie volte. Napoleone, per il suo valore, lo promosse generale di brigata, lo fregi\u00f2 della Legion d'onore e lo fece barone dell'Impero. Durante la campagna militare francese del 1814 fu ferito, ma riprese servizio al pi\u00f9 presto, assumendo la difesa di Parigi; poi, sempre nel 1814, gli fu assegnato il comando militare dell'isola d'Elba.\nFu promosso Pari di Francia durante i Cento Giorni e si distinse durante la battaglia di Waterloo del 1815. Alla fine dello scontro, quando un generale inglese volle imporre la resa a lui e agli ultimi resistenti, sembra che abbia pronunciato in risposta il celebre insulto \"Merde!\". Secondo fonti pi\u00f9 autorevoli la vera frase gridata dal giovane comandante fu: \u00abLa guardia muore, ma non si arrende!\u00bb Cambronne fu ferito, ma sopravvisse e venne assolto da un consiglio di guerra istituito dopo la restaurazione dei Borbone di Francia; gli venne in seguito assegnato il comando della piazza di Lilla dal 1820 al 1822.\nMor\u00ec nel 1842 e ricevette sepoltura nel Cimitero della Misericordia a Nantes.\nLa famosa parola di Cambronne.\nLa parola di Cambronne fu pronunciata?\nLa realt\u00e0 storica del fatto d'armi di Waterloo, che coinvolse Cambronne, \u00e8 stata anch'essa oggetto di discussione storiografica. Una testimonianza a favore \u00e8 data da un reduce francese del conflitto, Antoine Deleau, che all'epoca dei fatti aveva 25 anni e militava nel 2\u00ba Reggimento Cacciatori Appiedati, comandato da Cambronne. Il soldato afferm\u00f2 di avere assistito all'evento poich\u00e9 in quel frangente era a non pi\u00f9 di due metri dal generale Cambronne.\nI generali inglesi intimarono la resa al grido \u00abGranatieri, arrendetevi!\u00bb e Cambronne, con i suoi disposti in quadrato, rispose \u00abLa guardia muore, ma non si arrende\u00bb. Gli inglesi spararono e i francesi sotto il fuoco nemico prima ruppero le righe, ma poi ricostituirono il quadrato. Allora gli inglesi dissero \u00abGranatieri, arrendetevi, sarete trattati come i soldati pi\u00f9 valorosi del mondo!\u00bb, ma Cambronne di nuovo rispose \u00abLa guardia muore, ma non si arrende\u00bb e i francesi a quadrato aprirono il fuoco. Allora furono tutti i soldati inglesi, non solo i generali, a implorare \u00abGranatieri, arrendetevi, arrendetevi!\u00bb.\nA quel punto Cambronne, spazientito, avrebbe gridato la celebre parolaccia (\"Merde!\", ovviamente in francese). Gli inglesi riaprirono il fuoco, massacrarono i francesi e colpirono al colbacco Deleau, che svenne. La testimonianza succitata va accolta comunque con molta cautela, poich\u00e9 comparve nel 1862, dopo la prima edizione de \"I miserabili\" di Hugo.\nIl capitolo XV dell'opera \u00e8 proprio dedicato a Cambronne:\nLa parola di Cambronne non fu pronunciata?\nEsistono, da parte inglese, critiche all'episodio, incentrate, peraltro, sul modo in cui Cambronne fu catturato a Waterloo. Disposta la sua truppa in quadrato per l'ultima resistenza, egli si sarebbe messo a capo dei suoi, ma un temerario soldato, che a Waterloo militava nella legione tedesca, galopp\u00f2 con il suo destriero irlandese fino al quadrato francese e cattur\u00f2 letteralmente al volo il troppo avventato, a suo dire, Cambronne.\nIl francese fu stupito della mossa e disse solo: \u00abSe sei un ufficiale... se sei un ufficiale, ecco la mia spada\u00bb in segno di resa. Costui era il colonnello Hugh Halkett, che sul campo quel giorno comandava le truppe dislocate dall'Hannover. La testimonianza fu confermata anche dal reverendo William Leeke, che aveva allora 17 anni e a Waterloo prestava servizio come portabandiera del 52\u00ba Battaglione di fanteria leggera dell'Oxfordshire.\nQuesta versione dei fatti \u00e8 contestata e ritenuta completamente inattendibile dallo storico francese Henry Houssaye, che afferma al contrario che Cambronne venne catturato incosciente sul campo di battaglia, dopo essere stato gravemente ferito al viso ed essere caduto da cavallo; egli ritiene quindi impossibile che il generale fatto prigioniero secondo il racconto del colonnello Hackett fosse Cambronne.\nPer parte inglese si \u00e8 dubitato dell'attribuzione della paternit\u00e0 del turpiloquio a Cambronne e la frase \u00abLa guardia muore, ma non si arrende\u00bb fu attribuita dagli stessi inglesi al generale Claude-\u00c9tienne Michel, che a Waterloo trov\u00f2 la morte. L'aiutante di campo di Napoleone, il generale Henri Gatien Conte di Bertrand, di ritorno da Sant'Elena dove segu\u00ec l'imperatore in esilio, regal\u00f2 alla vedova di Michel una pietra staccata dalla tomba dell'imperatore su cui era incisa in francese la frase \u00abAlla Baronessa Michel, vedova del generale Michel, ucciso a Waterloo, dove egli rispose alle intimazioni del nemico con le sublimi parole: \"La guardia muore, ma non si arrende\"\u00bb.\nGli eredi del generale Michel si rivolsero anche al Consiglio di Stato francese per sancire l'attribuzione della frase a Michel, ma il procedimento si concluse senza esito.\nLa parola a Cambronne.\nVa sottolineato che Cambronne in vita non ammise mai, n\u00e9 in pubblico n\u00e9 in privato, la totale paternit\u00e0 dell'insulto: era stato fatto visconte da Luigi XVIII, che gli aveva anche conferito l'onorificenza di Cavaliere di San Luigi nel 1819, e aveva sposato una \"lady\" inglese.\nUn fatto come quello di Waterloo non lo avrebbe certo messo in una luce positiva ed egli stesso dovette giurare alla moglie di non aver mai pronunciato quell'insulto in quella circostanza. L'episodio sarebbe nato dalla fantasia dei giornalisti francesi che riportarono nei giorni seguenti la disfatta la cronaca della battaglia.\nLa moglie, Mary Osburn, scozzese di origine, era una donna nota all'epoca per la rigida tempra morale e una volta port\u00f2 come suo contributo a un'esposizione di oggetti napoleonici organizzata dal comune di Nantes un orologio. Lo regal\u00f2 al marito il giorno in cui egli le giur\u00f2 di non avere mai pronunciato a Waterloo la famosa parola.\nNonostante questo, durante un banchetto organizzato nel 1830 in suo onore, Cambronne ebbe modo di dire ad alcuni commensali: \u00abNo, non ho detto \"La guardia muore, ma non si arrende\", ma, intimatomi di deporre le armi, ho risposto con alcune parole meno brillanti, certo, ma di una naturale energia\u00bb."}
{"id": "147286", "revid": "1199305", "url": "https://it.wikipedia.org/wiki?curid=147286", "title": "Dobrepolje", "text": "Dobrepolje (in italiano \"Dobrepoglie\") \u00e8 un comune di 3.711 abitanti della Slovenia meridionale.\nDal 1941 al 1943, durante l'occupazione, ha fatto parte della Provincia Italiana di Lubiana, con la denominazione di Videm-Dobrepoglie / Videm-Dobrepolje (Videm \u00e8 la localit\u00e0 sede del comune)."}
{"id": "147287", "revid": "110157", "url": "https://it.wikipedia.org/wiki?curid=147287", "title": "Dobrna", "text": "Dobrna (in tedesco \"Neuhaus\") \u00e8 un comune di 2.129 abitanti della Slovenia centro-settentrionale. Dobrna \u00e8 un bel centro termale sorto attorno ad una sorgente di acqua calda di 37\u00b0, sfruttata gi\u00e0 in epoca medievale. Solo nella seconda met\u00e0 del secolo XVIII sorsero per\u00f2 i primi impianti per uno sfruttamento pi\u00f9 razionale delle acque. Nel secolo seguente furono costruiti i primi alberghi e la localit\u00e0 divenne famosa e, frequentata da nobili e ricchi borghesi."}
{"id": "147289", "revid": "767487", "url": "https://it.wikipedia.org/wiki?curid=147289", "title": "Dobrova-Polhov Gradec", "text": "Dobrova-Polhov Gradec \u00e8 un comune di abitanti della Slovenia centro-occidentale, i cui centri principali sono i villaggi di Dobrova (in italiano \"Dobrava\", in tedesco \"Dobrawa, Dobrau\") e Polhov Gradec (in italiano \"Billigradez\", in tedesco \"Billichgr\u00e4tz\"). \nPolhov Gradec \u00e8 una cittadina di villeggiatura, ai piedi delle \"Polhograjsko hribovje\", le basse montagne chiamate Dolomiti di Polhov Gradec.\nIl vecchio castello, che domina il paese, fu costruito nel 1330 su un'altura del Monte Calvario e dal 1384 appartenne ai conti di Celje. Venne distrutto dal terremoto del 1511 e quindi abbandonato. Nelle vicinanze, pi\u00f9 a valle, fu subito costruito un altro castello, ben fortificato per resistere agli attacchi dei turchi.\nDal 2008 nel maniero ha sede il Museo delle Poste e delle Telecomunicazioni, sezione staccata del Museo Tecnico della Slovenia.\nDal 1941 al 1943 ha fatto parte della Provincia Italiana di Lubiana, articolato nei Comuni di Dobrava / Dobrova, Billigradez / Polhov Gradec e S. Josto / \u0160t Jo\u0161t.\nVi nacque il cardinale di Toronto Alojzij Ambro\u017ei\u010d."}
{"id": "147292", "revid": "502284", "url": "https://it.wikipedia.org/wiki?curid=147292", "title": "Radar a onda continua", "text": " \nIn telecomunicazioni il radar a onda continua (CW) \u00e8 un particolare tipo di radar che trasmette, e quindi riceve, onde continue, tipicamente dall'andamento sinusoidale anzich\u00e9 trasmettere e ricevere semplici impulsi elettromagnetici di durata limitata come nel radar classico ad impulsi.\nCaratteristiche.\nQuesto tipo di radar pu\u00f2 essere di tipo \"bistatico\" ovvero con un'antenna trasmittente ed una ricevente distinte.\nIn questo tipo di radar inoltre la possibilit\u00e0 di misurare la distanza del bersaglio \u00e8 legata alla ampiezza della banda, che deve essere abbastanza larga; per questo bisogna applicare alla portante un qualche tipo di marca temporale che permetta di avere informazioni sul tempo di trasmissione e di ritorno. Pi\u00f9 questa sar\u00e0 rapida, migliore sar\u00e0 la misura, ma altrettanto maggiore sar\u00e0 la banda, e ci\u00f2 non sempre \u00e8 realizzabile, per cui bisogna giungere ad un \"trade-off\" tra questi parametri.\nLo spettro di trasmissione CW pu\u00f2 essere modulato sia in frequenza che in ampiezza.\nNel primo caso si parla di radar FMCW; in essi la frequenza trasmessa viene variata in funzione del tempo in modo noto. Si supponga che la frequenza trasmessa aumenti linearmente col tempo; se un oggetto riflettente si trova a distanza R, il segnale d'eco, rappresentato in figura dalla linea tratteggiata, torner\u00e0 dopo un tempo\nformula_1&lt;/p align&gt;\nSe questo segnale va in ingresso ad un mixer a eterodina con una parte del segnale trasmesso si produce il battimento fb; in assenza di slittamento Doppler di frequenza, fb (frequenza differenza) rappresenta una misura della distanza del bersaglio, e fb=fr, dove fr \u00e8 il battimento dovuto esclusivamente alla distanza del bersaglio.\nSe la rapidit\u00e0 di variazione della frequenza portante \u00e8 f, la frequenza di battimento \u00e8\nformula_2&lt;/p align&gt;\nLa frequenza, per\u00f2, non pu\u00f2 variare sempre in un'unica direzione: \u00e8 necessaria una periodicit\u00e0 nella modulazione, che tipicamente \u00e8 triangolare, ma pu\u00f2 anche essere a dente di sega, sinusoidale o d'altra forma.\nSe la frequenza \u00e8 modulata con rapidit\u00e0 fm sull'intervallo \u0394f, la frequenza di battimento \u00e8:\nformula_3, da cui si determina la distanza R dell'oggetto.\nFino a questo momento \u00e8 stato considerato il caso in cui un bersaglio \u00e8 fisso, ma se tale bersaglio \u00e8 mobile la situazione cambia notevolmente, poich\u00e9 alla nota di battimento si sovrapporr\u00e0 uno \"slittamento Doppler\" (o, pi\u00f9 correttamente, un effetto Doppler) che potrebbe causare un'errata misurazione della distanza: esso far\u00e0 s\u00ec che il diagramma frequenza-tempo del segnale d'eco sia slittato verso l'alto o il basso.\nDunque ora ci si trova con due distinte frequenze di battimento fb(up) =fr - fd, e fb(down) = fr+fd.\nVanno distinti due casi: se fr &gt; fd, la semisomma di fb(up) e fb(down) d\u00e0 fr, mentre la semidifferenza fd; se invece fr &lt; fd, la regola viene invertita: la semisomma d\u00e0 fd, e la semidifferenza fr.\nIn questo modo \u00e8 garantita anche la misura della distanza per bersagli in movimento e la distinzione di questi ultimi rispetto a quelli fermi."}
{"id": "147293", "revid": "110157", "url": "https://it.wikipedia.org/wiki?curid=147293", "title": "Dobrovnik", "text": "Dobrovnik (pronuncia {d\u0254\u02c8br\u0254\u0301\u02d0wnik}; in ungherese \"Dobr\u00f3nak\") \u00e8 un comune di abitanti, della regione statistica della Murania della Slovenia.\nIl comune \u00e8 ufficialmente bilingue sloveno e ungherese.\nGeografia antropica.\nInsediamenti.\nIl comune \u00e8 diviso in 2 insediamenti (\"naselja\"):"}
{"id": "147294", "revid": "12290", "url": "https://it.wikipedia.org/wiki?curid=147294", "title": "The Invisibles", "text": ""}
{"id": "147297", "revid": "287204", "url": "https://it.wikipedia.org/wiki?curid=147297", "title": "Numeri amicabili", "text": "In matematica, sono numeri amicabili o amicali o amici due numeri per cui la somma dei divisori propri di uno (quindi escluso il numero stesso) \u00e8 uguale all'altro e viceversa.\nUn esempio classico \u00e8 dato dalla coppia 220 e 284. I due numeri sono amicabili in quanto \nAltri numeri amicabili sono ad esempio le coppie 1184 e 1210, 2620 e 2924, 5020 e 5564, 6232 e 6368, 17296 e 18416.\nNegli ultimi dieci anni la ricerca di numeri amicabili ne ha fatto lievitare esponenzialmente la quantit\u00e0. Ad aprile 2018 ne erano noti pi\u00f9 di 1 miliardo e 100 milioni, di cui alcuni con decine di migliaia di cifre.\nSe un numero \u00e8 amicabile di s\u00e9 stesso, cio\u00e8 se la somma dei suoi divisori propri \u00e8 uguale a se stesso (come il numero 28), \u00e8 chiamato numero perfetto.\nNella storia.\nIn epoca greca, i numeri amicabili erano noti ai pitagorici, che attribuivano loro un valore mistico.\nNel IX secolo, il matematico arabo Th\u0101bit b. Qurra al-\u1e24arr\u0101n\u012b al-\u1e62\u0101bi\u02be (826-901) trov\u00f2 un metodo per definire alcune coppie amicabili: \nNon tutte le coppie di numeri amici si ottengono con queste formule: un esempio \u00e8 (1184, 1210).\nNella matematica occidentale moderna, vari celebri studiosi hanno ricercato coppie di amici: \nPropriet\u00e0.\nIn tutti i casi conosciuti, i numeri di una coppia sono o entrambi pari o entrambi dispari, nonostante non siano note ragioni per cui questo debba avvenire necessariamente. Inoltre, ogni coppia conosciuta condivide almeno un fattore.\nNon si sa se esistano coppie di numeri coprimi amicabili, ma se esistono \u00e8 dimostrato che il loro prodotto deve essere maggiore di 1067.\nNumeri socievoli.\nUn gruppo di numeri socievoli \u00e8 un insieme di numeri in cui ogni numero \u00e8 amicabile del numero posto accanto ad esso, ed il primo \u00e8 amicabile dell'ultimo, cosicch\u00e9 i numeri formino una sorta di \"catena ciclica\". Nel 1918, il matematico Paul Poulet scopr\u00ec il gruppo di numeri socievoli\nCiascun numero \u00e8 uguale alla somma dei fattori propri del precedente; se infine sommiamo i divisori propri di , otteniamo 1 + 2 + 4 + 8 + 1783 + 3566 + 7132 = , ovvero il primo numero del ciclo.\nLa pi\u00f9 lunga catena di numeri socievoli conosciuta comprende 28 numeri, il minore dei quali \u00e8 , ed \u00e8 sempre stata scoperta da Poulet."}
{"id": "147298", "revid": "6923", "url": "https://it.wikipedia.org/wiki?curid=147298", "title": "Arelate", "text": ""}
{"id": "147300", "revid": "827882", "url": "https://it.wikipedia.org/wiki?curid=147300", "title": "Host-based intrusion detection system", "text": "Un Host based intrusion detection system (HIDS) \u00e8 una tipologia di intrusion detection system specializzato nell'analisi e nel monitoraggio del computer. Una variante del network intrusion detection system, uno strumento indirizzato verso l'analisi del traffico di rete.\nObiettivo.\nUn HIDS controlla dinamicamente alcune o tutte le componenti che formano l'host (il computer). Come i NIDS provvedono ad analizzare il traffico di rete gli HIDS provvedono ad analizzare i programmi in esecuzione e il loro utilizzo delle risorse. Questi programmi segnalerebbero per esempio se senza nessun motivo apparente il word processor si dovesse attivare e dovesse modificare il database delle password di sistema.\nGli HIDS sorvegliano lo stato del sistema, la memorizzazione delle informazioni e l'accesso alle risorse condivise e alle unit\u00e0 di memorizzazione.\nUn HIDS \u00e8 un componente che sorveglia il funzionamento del sistema operativo verificando che le policy di sicurezza non siano aggirate o scavalcate.\nControllo del funzionamento dinamico.\nLa maggior parte delle persone ha familiarit\u00e0 con questo genere di programmi grazie agli antivirus. Gli antivirus controllano costantemente lo stato del sistema alla ricerca di potenziali infezioni. Lo stesso fanno i programmi HIDS solo che questi non si limitano a virus, trojan e worm ma controllano il funzionamento anche di programmi comuni. Comunque le linee di demarcazione tra i vari programmi sono molto sottili e quindi spesso le funzionalit\u00e0 delle due tipologie di programmi si sovrappongono.\nControllo dello stato.\nIl principio di funzionamento degli HIDS \u00e8 basato sulla considerazione che se l'attaccante (cracker) riesce a forzare il sistema deve lasciare traccia del suo passaggio anche perch\u00e9 probabilmente l'attaccante installer\u00e0 nel computer uno o pi\u00f9 programmi deputati alla raccolta di informazioni o alla gestione remota della macchina.\nL'installazione e l'attivazione di questi programmi modificano lo stato interno della macchina e un buon HIDS dovrebbe essere in grado di rilevare un'intrusione. Usualmente gli HIDS vengono utilizzati in congiunzione con i NIDS in modo che i programmi si completino a vicenda per un controllo totale della macchina e delle sue comunicazioni.\nIronicamente la prima cosa che gli attaccanti fanno usualmente \u00e8 quella di installare un programma di controllo remoto in modo da impedire a un altro cracker di accedere al sistema.\nTecniche.\nIn generale gli HIDS utilizzano un database degli elementi da controllare. Questi spesso sono memorizzati nel file system ma non sempre. Non vi \u00e8 motivo infatti perch\u00e9 un HIDS non debba periodicamente controllare alcune aree di memoria alla ricerca di violazioni. Anche la tabella delle system-call \u00e8 un componente che pu\u00f2 essere controllato proficuamente dato che molti virus tendono ad alterarla.\nPer ogni elemento l'HIDS normalmente memorizza gli attributi (permessi di scrittura, dimensione, data modifica, ecc) e effettua un calcolo del checksum con algoritmi tipo hash MD5 o simili. Questi dati vengono memorizzati nel database per le future comparazioni. Da notare che l'MD5 non garantisce una completa sicurezza dato che \u00e8 possibile modificare il file senza variare l'MD5. Recenti studi (2004) hanno dimostrato che la possibilit\u00e0 che ci\u00f2 avvenga non \u00e8 cos\u00ec ridotta come si pensava all'inizio.\nFunzionamento.\nDurante l'installazione e ad ogni modifica autorizzata degli elementi questi vengono analizzati e il loro checksum viene calcolato e memorizzato nel database. Questa \u00e8 una fase che va controllata con attenzione per impedire che degli elementi corrotti possano essere marcati come validi.\nEsistono molti elementi che il sistema operativo modifica di frequente che sono interessanti da controllare dato che sono elementi che anche un aggressore avrebbe interesse a modificare. Un controllo approfondito di troppi elementi per\u00f2 rallenterebbe eccessivamente il sistema quindi alcuni HIDS per file non vitali preferiscono fare dei controlli basati sugli attributi senza dover ogni volta generare il checksum, un processo che per file di grosse dimensioni pu\u00f2 rendere l'analisi molto lenta. Un'analisi di un numero eccessivo di elementi pu\u00f2 generare un elevato numero di falsi positivi dato che spesso il sistema operativo modifica molti file di sistema solo per svolgere le sue usuali operazioni.\nUna volta che il sistema \u00e8 installato, i checksum sono stati calcolati e \u00e8 stato impostato un intervallo ragionevole tra le varie analisi dell'HIDS, il sistema \u00e8 pronto. Le segnalazioni possono essere inviate all'utente tramite file di log, email, finestre a video o altro.\nProtezione dell'HIDS.\nUn HIDS utilizzer\u00e0 normalmente un insieme di tecniche aggiuntive per rivelare violazioni nel proprio database degli oggetti e per rendere queste violazioni difficili. Infatti se un attaccante \u00e8 stato in grado di introdursi nel sistema nulla gli impedisce di cercare di eludere l'HIDS. Sono molto diffusi per esempio i virus che dopo essersi installati cercano di disabilitare i programmi antivirus.\nOltre ad adottare protezioni crittografiche un amministratore pu\u00f2 utilizzare protezioni aggiuntive come memorizzare il database dell'HIDS in un supporto non cancellabile come un CD-ROM (sempre che il database non vada aggiornato con frequenza..) o memorizzare il database in un'altra macchina separata da quelle da controllare.\nSi potrebbe anche affermare che i Trusted Platform Module siano un tipo di HIDS. Sebbene gli scopi siano diversi entrambi i moduli provvedono ad identificare eventuali modifiche a componenti del computer. Dal punto di vista progettuale questi moduli sono l'ultima difesa contro le modifiche non autorizzate ed essendo integrati nell'hardware del computer se non nella CPU stessa sono estremamente difficili da aggirare."}
{"id": "147301", "revid": "104458", "url": "https://it.wikipedia.org/wiki?curid=147301", "title": "Lutetia", "text": ""}
{"id": "147302", "revid": "24989", "url": "https://it.wikipedia.org/wiki?curid=147302", "title": "Dol pri Ljubljani", "text": "Dol pri Ljubljani \u00e8 un comune di 5.172 abitanti della Slovenia centrale.\nGeografia antropica.\nSuddivisioni amministrative.\nIl comune di Dol pri Ljubljani \u00e8 formato da 18 insediamenti (\"naselija\"):"}
{"id": "147304", "revid": "6923", "url": "https://it.wikipedia.org/wiki?curid=147304", "title": "Mainz", "text": ""}
{"id": "147305", "revid": "102232334", "url": "https://it.wikipedia.org/wiki?curid=147305", "title": "Arretium", "text": ""}
{"id": "147306", "revid": "1669436", "url": "https://it.wikipedia.org/wiki?curid=147306", "title": "Brixia (archeologia)", "text": "Brixia (l'odierna Brescia in Lombardia) fu fondata dai Galli Cenomani nel VII secolo a.C. Successivamente, a cavallo tra III e II secolo a.C., sub\u00ec un progressivo processo di colonizzazione da parte della Repubblica romana, giungendo nell'89 a.C. a ottenere lo stato di \"municipium\" di diritto latino, nel 49 a.C. la cittadinanza romana per i suoi abitanti e, nel 27 a.C., lo stato di colonia romana.\nToponimo.\nIl nome latino \"Brixia\" (e anche la variante greca \"Vrixia\", \"\u0392\u03c1\u03b7\u03be\u03af\u03b1\") \u00e8 ben documentato in epoca classica (Catullo, Livio, Plinio il Vecchio, Strabone, Tacito ed altri). Viene fatto solitamente risalire al termine celtico \"*brik\"/\"*brig\" (sommit\u00e0, colle, altura) con vari riscontri in altre aree di influenza celtica (Bressa in Gallia, Brexa in Spagna, Bressanone in Italia).\nStoria.\nOrigine.\nLa zona dove sorse la citt\u00e0 romana era frequentata fin dall'et\u00e0 del Bronzo (III millennio).\nTra le leggendarie origini vi \u00e8 chi fa risalire le origini di Brescia ad Ercole, ipotizzate gi\u00e0 in et\u00e0 medievale. Vi \u00e8 invece chi ne fa risalire la fondazione a Troe. La storiografia moderna appoggia quella per la quale il re dei Liguri Cidno, nella tarda et\u00e0 del bronzo, invase la pianura Padana e, giunto presso il colle \"Cidneo\" al centro dell'attuale Brescia, ne fortific\u00f2 la cima, nel punto in cui dalla prima et\u00e0 medievale sorge il castello. Altri ancora sostengono che i primi abitanti del territorio bresciano furono gli Etruschi, che si stanziarono dunque nella pianura cispadana.\nL'evento di maggior importanza per la storia bresciana fu per\u00f2 l'invasione dei Galli Cenomani (IV secolo a.C.), i quali, con l'ausilio degli Insubri, a loro volta stanziatisi in quella che oggi \u00e8 la Lombardia occidentale, s'insediarono nella regione compresa tra l'Adige e l'Adda, facendo della futura \"Brixia\" la loro capitale. \nSobillate da Annibale, Asdrubale e Magone, intorno al 202 a.C. le trib\u00f9 celtiche della Pianura Padana crearono una confederazione contro i Romani. Questa confederazione mosse guerra contro gli stanziamenti Romani nella pianura cis-padana; i Cenomani per\u00f2, appena prima della battaglia, si allearono nuovamente e segretamente con i Romani (con i quali avevano gi\u00e0 combattuto nel 225 a.C. le altre trib\u00f9 galliche e nel 218 a.C. i Cartaginesi al Trebbia) ed il giorno seguente attaccarono alle spalle gli Insubri, provocandone la totale disfatta. Pochi anni pi\u00f9 tardi, unirono le loro armi con quelle degli Insubri e, dopo essere stati sconfitti da parte del console Gaio Cornelio Cetego (197 a.C.), presentarono la loro sottomissione, continuando ad essere fedeli alleati dei Romani. Questa battaglia dunque diede inizio all'et\u00e0 romana.\nPeriodo romano-repubblicano (89-31 a.C.).\nDal 196 a.C. hanno inizio per Brescia prolifici rapporti con Roma, bench\u00e9 comunque la citt\u00e0 mai fu soggetta ad una vera e propria occupazione, quanto piuttosto ad una sorta di alleanza. Questa stessa alleanza permise infatti a Brescia, nell'89 a.C., grazie alla \"lex Iulia de civitate\" (che conferiva la pienezza del diritto romano, assegnandola alla trib\u00f9 \"Fabia\") di diventare a tutti gli effetti un \"municipium\", ottenendo cos\u00ec il diritto latino. Ci\u00f2 fu possibile anche e soprattutto per aver aiutato i Romani, insieme a Veneti, Galli e Liguri, a sconfiggere i \"socii\" Italici. Nel 49 a.C., allo scoppio della guerra civile, Aulo Gabinio fu richiamato da Cesare e gli fu affidato il comando delle operazioni nell'Illirico. \"Brixia\" divenne cos\u00ec parte del territorio romano ed ai suoi abitanti venne data la cittadinanza romana. Non a caso sappiamo del passaggio della legio \"X Veneria\" dalla citt\u00e0 in questo periodo.\nIn epoca repubblicana il mondo \"cenomane\" godette di grande autonomia, pot\u00e9 auto-amministrarsi, battere moneta propria, mantenere una propria \"cultura\", ma con l'acquisizione della cittadinanza romana scomparve la dicitura \"Cenomani\" in favore di quella di \"Brixiani\".\nArcheologia di Brixia repubblicana.\nL'ampia terrazza che si estende tra il colle Cidneo ed il \"decumanus maximus\" cittadino, fu da sempre la sede religiosa della citt\u00e0. Qui a partire dal II secolo a.C. fu costruito un primo santuario per suggellare l'alleanza tra Romani e Galli Cenomani, che venne demolito quando \"Brixia\" divenne \"municipium\" di diritto latino nell'89 a.C. Fu quindi ricostruito in epoca sillana (in quattro celle, dipinte con affreschi del secondo stile pompeiano, con colonne di tipo corinzio) e scoperto nel 1956 (e scavato fino al 1961) sotto l'attuale pronao del \"Capitolium\" (di epoca flavia). Misurava 8,30 metri di larghezza e 10 di lunghezza totali, mentre le celle si ergevano su un podio alto 2 metri.\nPeriodo romano alto-imperiale (30 a.C.-285 d.C.).\nLa \"Brixia\" romana di et\u00e0 augustea divenne colonia romana nel 27 a.C. con il nome di \"Colonia civica Augusta Brixia\". Divenne, inoltre, un importante centro religioso, inserito amministrativamente nella Regio X Venetia et Histria. Un altro aspetto da considerare \u00e8 la condizione economica Bresciana durante l'epoca imperiale. Se da un lato vi fu un forte sviluppo economico, dall'altro la povert\u00e0 di certe popolazioni rurali spinse un gran numero di bresciani ad arruolarsi nelle legioni; in particolare molti bresciani vennero arruolati nella Legio VI Ferrata. \nIn epoca romana il territorio di\nBrescia era attraversato da un'importante strada romana, ovvero la \"via Gallica\", che collegava i maggiori \"municipia\" della Pianura Padana iniziando a \"Gradum\" (Grado) e terminando a \"Augusta Taurinorum\" (Torino). \n\"Brixia\" era uno dei due terminali della \"via Mediolanum-Brixia\", che la collegava a \"Mediolanum\" (l'odierna Milano) passando anche da \"Cassianum\" (Cassano d'Adda), e della \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nArcheologia di Brixia alto imperiale.\nLa Brescia romana acquis\u00ec l'assetto urbanistico definitivo, ancora visibile nel periodo tardo-antico, sotto gli Imperatori Augusto e Tiberio, che la dotarono di un paio di acquedotti, poderose mura, un impianto viario ortogonale attorno ai due maggiori assi (\"cardo maximus\" e \"decumanus maximus\") ed una prima serie di imponenti edifici pubblici (sviluppati soprattutto a partire da Vespasiano). Sappiamo inoltre che sempre in questo periodo fu eretto un grande tempio, che sorgeva dove attualmente si trova l'imponente fortezza medievale (sul colle \"Cidneo\", santuario della citt\u00e0 antica), le cui dimensioni dovevano corrispondere all'odierno mastio visconteo.\nIl \"Capitolium\", tempio romano posizionato nella parte nord del foro romano della citt\u00e0, insieme al vicino teatro, costituiva il pi\u00f9 importante complesso cittadino edificato nel I secolo in epoca imperiale. Il tempio fu innalzato, sopra il precedente santuario repubblicano, per ordine di Vespasiano tra il 73 e il 74. La sua \"paternit\u00e0\" \u00e8 confermata dalla scritta originale riportata sul frontone: Esso fu realizzato sopra un precedente tempio repubblicano e la sua edificazione si deve alla vittoria dell'Imperatore sul generale Vitellio, nella pianura tra Goito e Cremona. Qui potrebbe essere stata collocata la statua bronzea della Vittoria alata, uno dei reperti antichi meglio conservati (oggi nel Museo di Santa Giulia di Brescia). L'opera, rinvenuta nel 1826 assieme ad altri manufatti bronzei, era creduta essere un'opera interamente del I secolo; in base agli studi pi\u00f9 recenti la statua \u00e8 stata riconosciuta come un \"pastiche\" antica, creata sotto l'imperatore Vespasiano, unendo ad un originale ellenistico del III secolo a.C. (una \"Afrodite che si specchia nello scudo di Ares\"), un paio d'ali, in modo da farne una \"Vittoria che scrive sullo scudo il nome del vincitore\". A questo scopo fu anche sostituito il braccio destro per mutarne la posizione. La basilica, posizionata lungo il lato meridionale del foro, fu ricostruita in epoca flavia su una precedente struttura di epoca augustea. Era di dimensioni ragguardevoli (47 metri di lunghezza X 19 di larghezza) e serviva ad amministrare la giustizia ed a regolare il commercio della zona.\nIl teatro fu costruito in epoca flavia, come il vicino \"Capitolium\" (al quale era collegato mediante un porticato), e rimaneggiato durante il principato di Settimio Severo, nel III secolo. E sempre al periodo alto-Imperiale apparterrebbero alcune delle domus dell'Ortaglia, rinvenute negli orti (ortaglia) del monastero di Santa Giulia. Facevano parte della zona residenziale alle pendici terrazzate del colle Cidneo, racchiusa tra l'area monumentale romana, comprendente il foro e il \"Tempio Capitolino\", e le mura romane.\nE sempre all'epoca flavia appartengono le terme romane pubbliche rinvenute sotto palazzo Martinengo. Della struttura rimane parte di una vasca monumentale (\"caldarium\"), dove il pavimento \u00e8 coperto da uno strato di cocciopesto, mentre le pareti erano ricoperte da marmi multicolori, dei quali si conservano numerosi frammenti. L'impianto termale doveva essere ancora attivo in et\u00e0 tardoantica.\nPeriodo romano tardo-imperiale (286-476 d.C.).\nNel 402 Brescia venne travolta delle orde gotiche di Alarico, fu saccheggiata dagli Unni di Attila nel 452, mentre nel 476 un guerriero Turclingio di nome Odoacre, alla testa di un esercito di Eruli, conquist\u00f2 la pianura transpadana portando alla fine dell'Impero e facendo entrare Brescia nel suo dominio. Il Regno di Odoacre fin\u00ec con l'avanzata degli Ostrogoti guidati dal loro re Teodorico poi detto il grande che nel 493 espugn\u00f2 Brescia facendone uno dei suoi maggiori insediamenti insieme alla vicina Verona.\nDurante la Guerra gotica (535-553), Brescia, guidata probabilmente dal conte goto Widin, fu, insieme alla vicina Verona, una delle ultime due citt\u00e0 a resistere ai Bizantini, cadendo nelle mani di Narsete solo nel corso del 561/562.\nArcheologia di Brixia tardo imperiale.\nA questo periodo o comunque al tardo III secolo, apparterrebbero i cosiddetti ritratti bronzei di Imperatori romani (quattro dei quali apparterrebbero ai cosiddetti Imperatori illirici), che furono scoperti nel 1826 presso il \"Capitolium\" e conservati presso il Museo di Santa Giulia."}
{"id": "147307", "revid": "74465725", "url": "https://it.wikipedia.org/wiki?curid=147307", "title": "Falerio Picenus", "text": ""}
{"id": "147308", "revid": "110157", "url": "https://it.wikipedia.org/wiki?curid=147308", "title": "Dolenjske Toplice", "text": "Dolenjske Toplice (in italiano \"Dolegna Terme\" o \"Toplizze, \"in tedesco \"T\u00f6plitz\") \u00e8 un comune di 3.494 abitanti della Slovenia sud-orientale.\nDal 1941 al 1943, durante l'occupazione, ha fatto parte della Provincia Italiana di Lubiana."}
{"id": "147309", "revid": "6923", "url": "https://it.wikipedia.org/wiki?curid=147309", "title": "Firmum Picenum", "text": ""}
{"id": "147310", "revid": "6923", "url": "https://it.wikipedia.org/wiki?curid=147310", "title": "Hispellum", "text": ""}
{"id": "147311", "revid": "484362", "url": "https://it.wikipedia.org/wiki?curid=147311", "title": "Mediolanum (disambigua)", "text": ""}
{"id": "147312", "revid": "1728", "url": "https://it.wikipedia.org/wiki?curid=147312", "title": "Mevania", "text": ""}
{"id": "147314", "revid": "104458", "url": "https://it.wikipedia.org/wiki?curid=147314", "title": "Spoletium", "text": ""}
{"id": "147315", "revid": "58894", "url": "https://it.wikipedia.org/wiki?curid=147315", "title": "Taras (citt\u00e0 antica)", "text": "Taras () fu una delle pi\u00f9 antiche colonie della Magna Grecia e corrisponde all'odierna Taranto. Fu fondata dagli Spartani nell'VIII secolo a.C.\nCaratteristiche della citt\u00e0 antica.\nCome racconta Strabone nella sua \"Geografia\", Taranto disponeva di un porto grande ed efficiente, del perimetro di 100 stadi, e chiuso da un gran ponte. La citt\u00e0 era situata su una penisola, a differenza di oggi, il cui suolo era poco elevato, tanto che le barche venivano facilmente trasportate per terra da una sponda all'altra della penisola stessa. Tale territorio si innalzava un po' all'altezza dell'acropoli, dove ancora oggi ci sono le colonne dell'antico tempio di Poseidone. Taranto possedeva un magnifico ginnasio, probabilmente dove ora sorge il liceo ginnasio Archita, e una piazza molto grande, probabilmente l'odierna piazza Garibaldi, su cui c'era una statua bronzea raffigurante Zeus nell'atto di lanciare un fulmine, che per le sue dimensioni (18 metri di altezza) era ritenuta la seconda statua pi\u00f9 grande del mondo greco, superata solo dal colosso di Rodi. In un'altra piazza, detta \"Peripatos\", letteralmente \"destinato alle passeggiate\", c'era un'altra statua, l'Eracle di Lisippo, che in seguito alla vittoria dei Romani sulla citt\u00e0, venne da essi portata sul Campidoglio da Quinto Fabio Massimo. Nella citt\u00e0 vi era un anfiteatro che si affacciava sul mare, oggi sepolto sotto la zona di via Anfiteatro, e in cui i tarantini festeggiavano le Dionis\u00ece, le feste in onore di Dioniso, il dio dell'ebbrezza e del vino, inoltre Taras era cinta da mura, che la proteggevano sia dagli attacchi via mare, sia via terra.\nStoria.\nLa fondazione.\nLa cronologia tradizionale assegna la data della fondazione di Taranto al 706 a.C. Le fonti tramandate dallo storico Eusebio di Cesarea, parlano del trasferimento di Parteni figli di schiavi iloti e donne spartane, come coloni Sparta in questa zona per necessit\u00e0 di espansione o per questioni commerciali o perch\u00e9 di sovrappopolamento ed esclusi dalla distribuzione delle terre. Questi, approdando sul promontorio di Saturo e fissando i primi insediamenti portarono una nuova linfa di civilt\u00e0 e di tradizioni. La struttura sociale della colonia svilupp\u00f2 nel tempo una vera e propria cultura aristocratica, la cui ricchezza proveniva, probabilmente, dallo sfruttamento delle risorse del fertile territorio, che venne popolato e difeso da una serie di \"phrourion\", piccoli centri fortificati. A differenza delle altre citt\u00e0 della Puglia (come Bari e Brindisi), Taras (Taranto) non fu annessa all'Impero romano se non centinaia di anni dopo la fondazione, anzi numerose guerre riportano eventi durante i quali l'esercito romano si ritir\u00f2 sconfitto, come nella battaglia di Eraclea ad opera di Pirro.\nLa leggenda racconta che nell'VIII secolo a.C., l'eroe spartano Falanto divenne il condottiero dei Parteni, cio\u00e8 di quel gruppo di cittadini nati durante la guerra messenica, dell'aristocrazia femminile e gli schiavi iloti al potere nella citt\u00e0 di Sparta. Consultando l'Oracolo di Delfi prima di avventurarsi per mare alla ricerca di nuove terre, apprese che sarebbe giunto nella terra degli Iapigi, e che avrebbe fondato una citt\u00e0 quando egli avesse visto cadere la pioggia da un cielo sereno e senza nuvole (in greco \"ethra\").\nFalanto si mise in viaggio, fino a quando giunse nei pressi della foce del fiume Tara. Dopo i primi scontri con gli Iapigi che lo videro sconfitto, addormentatosi sul grembo della moglie, ella cominci\u00f2 a piangere a dirotto ripensando alle difficolt\u00e0 sopportate dal marito, bagnando con le sue lacrime il suo volto. L'oracolo si era avverato, una pioggia era caduta su Falanto da un cielo sereno: le lacrime della moglie Etra. Etra \u00e8 un nome la cui origine etimologica \u00e8: cielo sereno.\nSciolto l'enigma, l'eroe si accinse a fondare la sua citt\u00e0 l\u00ec, presso l'insediamento iapigio di Saturo.\nUn'altra leggenda, complementare, racconta della nascita della citt\u00e0 ad opera di Taras, uno dei figli di Poseidone.\nCirca 2000 anni prima di Cristo, Taras sarebbe giunto in questa regione con una flotta, approdando presso un corso d'acqua che poi da lui stesso avrebbe preso il nome: il fiume Tara.\nMentre sulle rive italiche dello Ionio Taras compiva sacrifici per onorare suo padre Poseidone, gli sarebbe apparso improvvisamente un delfino, segno che avrebbe interpretato di buon auspicio e di incoraggiamento per fondare una citt\u00e0 da dedicare a sua madre Satyria o a sua moglie Satureia e che chiam\u00f2 quindi Saturo, localit\u00e0 tuttora esistente.\nUn giorno Taras sarebbe scomparso nelle acque del fiume e dal padre sarebbe stato assunto fra gli eroi.\nL'antica citt\u00e0 di Taranto ebbe un grande culto per il dio Poseidone e naturalmente nella citt\u00e0, non poteva non essere eretto un tempio dedicato a questa divinit\u00e0.\nPi\u00f9 tardi, nel II millennio a.C., giunsero dal mare nuove popolazioni indoariane, che, attratte dalla particolare conformazione della costa, costruirono le loro case su palafitte. Un po' alla volta gli arii riuscirono a sottomettere le popolazioni locali ed a controllare tutto il territorio.\nLa Magna Grecia.\nIntorno al 500 a.C. la citt\u00e0 era governata da un istituto di tipo monarchico. \u00c8 noto infatti un re tiranno di nome Aristofilide ed una conflittualit\u00e0 politica tale da provocare un gran numero di esuli.\nL'ultimo re tarantino, legato ad una discendenza che prediligeva interessi esclusivamente di tipo agricolo, fu indotto per mentalit\u00e0 a tradurre erroneamente la grandezza della sua gente in potenza bellica. Per tale motivo, continue furono le aggressioni condotte ai danni dei vicini Peucezi e Messapi, fino alla definitiva sconfitta subita ad opera degli Iapigi nel 473 a.C., annoverata dallo storico greco Erodoto tra le pi\u00f9 gravi sconfitte inflitte a popolazioni di stirpe greca. Questo evento provoc\u00f2 la crisi della classe aristocratica al potere, che non pot\u00e9 opporsi ad una rivoluzione istituzionale di tipo democratico, in quanto decimata dalla guerra: molti aristocratici furono uccisi, e gli stessi Pitagorici vennero allontanati.\nNella prima met\u00e0 del V secolo a.C. la citt\u00e0 sub\u00ec una profonda trasformazione urbanistica.\nSi costru\u00ec infatti una nuova cinta difensiva e si ampli\u00f2 la superficie monumentale, che raggiunse il suo culmine con la costruzione di un imponente tempio dorico sull'acropoli.\nLa democrazia tuttavia, non arrest\u00f2 la politica aggressiva nei confronti del mondo esterno. Tra il 444 a.C. ed il 433 a.C., la citt\u00e0 ingaggi\u00f2 una guerra per il possesso della Siritide con la colonia panellenica di Thurii, che si concluse con l'accordo per la costituzione di una subcolonia mista di Thurini e Tarantini, che prese il nome di Eraclea, in cui prevalse ben presto la componente dorica di Taranto.\nVerso la fine del secolo, Taranto si alline\u00f2 alla politica di Sparta, e in occasione della guerra del Peloponneso contro Atene, pur non entrando direttamente nel conflitto, neg\u00f2 nel 415 a.C. l'approdo presso il suo porto alle navi della flotta ateniese dirette verso la Sicilia, in occasione della disastrosa spedizione ateniese.\nIl periodo di maggiore floridezza fu vissuto dalla citt\u00e0 durante il governo settennale di Archita, che segn\u00f2 l'apice dello sviluppo tarantino ed il riconoscimento di una superiorit\u00e0 politica sulle altre colonie dell'Italia meridionale. Dal 343 a.C. al 338 a.C. i Tarantini si scontrarono con i Lucani, rimediando una sconfitta che culminer\u00e0 con la morte del re spartano Archidamo III, accorso in aiuto della citt\u00e0 magno-greca. Nel 335 a.C. giunse in soccorso della citt\u00e0 Alessandro I \"il molosso\" contro i Lucani, i Bruzi ed i Sanniti, riuscendo a conquistare le citt\u00e0 di Brentesion, Siponto, Eraclea, Cosentia e Paestum.\nNel 303 a.C., allo scopo di frenare l'espansione della citt\u00e0 di Taranto, i Lucani si allearono con Roma, la quale tuttavia prefer\u00ec concordare la pace con la citt\u00e0 magno-greca; nei trattati fu inclusa una clausola in base alla quale veniva vietato alle navi romane di spingersi pi\u00f9 ad oriente del promontorio Lacinio.\nNel 282 a.C., Roma invi\u00f2 una flotta composta da dieci navi in soccorso degli abitanti di Thurii assediati dai Lucani: per raggiungere Thurii, i Romani dovettero oltrepassare il promontorio Lacinio, e pretesero di ormeggiare nel porto di Taranto.\nLa citt\u00e0 festeggiava in onore di Dioniso, e la popolazione assisteva ai giochi nell'anfiteatro che sorgeva vicino al mare: viste all'orizzonte le navi romane che si dirigevano al porto, i Tarantini, che gi\u00e0 odiavano Roma per le sue mire espansionistiche e per gli aiuti che aveva sempre prestato ai governi aristocratici, considerarono questa una violazione del trattato del 303 a.C., e non esitarono quindi ad affrontarle con la propria flotta, riuscendo ad affondare quattro navi e a catturarne una, e facendo molti prigionieri tra i Romani. Non appagati, marciarono contro la vicina Thurii, sopraffacendo il presidio romano e saccheggiando la citt\u00e0.\nNonostante l'oltraggio subito, Roma non volle cominciare una guerra che avrebbe sicuramente richiamato nella penisola milizie greche o cartaginesi, pertanto invi\u00f2 nella citt\u00e0 come ambasciatore Lucio Postumio, per chiedere con fermezza la restituzione della nave e dei prigionieri catturati, nonch\u00e9 che si abbandonasse Thurii. Postumio fu accolto dalla popolazione con dileggio e sarcasmo a causa del suo abbigliamento e per gli errori commessi parlando il greco. Avendo inoltre proferito delle minacce, la reazione dei Tarantini fu quella di invitare l'ambasceria stessa ad abbandonare subito la citt\u00e0, e si racconta che in quell'occasione un uomo di nome Filonide, soprannominato \"Kotyl\u00e8\" ('ciotola' in quanto noto bevitore), orin\u00f2 sulla toga di Postumio, il quale cos\u00ec ammon\u00ec la popolazione: \"Per lavare questa offesa spargerete una gran quantit\u00e0 di sangue e verserete molte lacrime\".\nTutto questo fu il pretesto affinch\u00e9 la guerra venisse dichiarata nel 281 a.C.\nLe Guerre pirriche e la fine della citt\u00e0-stato.\nTaranto, per resistere alla potenza di Roma, strinse un'alleanza con Pirro, Re dell'Epiro e nipote di Alessandro Magno, il quale invi\u00f2 il suo luogotenente Milone con un esercito di circa 30.000 uomini e 20 elefanti, obbligando i Tarantini validi ad arruolarsi.\nGli scontri tra epirei e romani furono sempre durissimi e costosi in termini di vite umane: la famosa battaglia di Eraclea del 280 a.C., che vide protagonisti il console romano Publio Valerio Levino e lo stesso Pirro, cost\u00f2 7.000 morti, 2.000 prigionieri e 15.000 feriti ai romani, mentre 4.000 morti e un gran numero di feriti si contarono tra i greci.\nI successi degli epirei furono conseguiti grazie alla presenza in battaglia degli elefanti da guerra, animali tanto imponenti quanto sconosciuti ai legionari romani.\nUn altro successo fu conseguito della lega tarantino-epiriota nella battaglia di Ascoli del 279 a.C., ma nonostante le iniziali vittorie, Pirro non abbandon\u00f2 mai il desiderio di concludere trattative di pace con i romani, consapevole della potenza dei suoi avversari. Nel frattempo questi ultimi, avendo appreso che gli elefanti si spaventavano alla vista del fuoco, avevano appositamente costruito dei carri armati con all'estremit\u00e0 dei bracieri, ragion per cui le sorti delle successive battaglie si spostarono sempre pi\u00f9 a favore di Roma, tanto che Pirro decise di stipulare un trattato con cui si impegnava ad abbandonare l'Italia, a patto per\u00f2 che si lasciasse tranquilla Taranto.\nTuttavia Roma torn\u00f2 ben presto in campo contro i popoli del Mezzogiorno, e Pirro fu nuovamente invitato a ritornare in Puglia da messi inviati dall'Italia meridionale.\nLe sconfitte di Pirro furono questa volta molto pi\u00f9 incisive rispetto al passato, tanto che dopo la disfatta di Malevento si ritir\u00f2 in Grecia (dove mor\u00ec poco dopo), lasciando a Taranto una piccola guarnigione comandata da Milone.\nI Tarantini allora chiamarono una flotta cartaginese a sostegno, affinch\u00e9 li aiutasse a liberarsi del presidio epirota. Per tutta risposta Milone consegn\u00f2 la citt\u00e0 al console romano Lucio Papirio Cursore, e cos\u00ec Taranto cadde in potere dei romani nel 272 a.C. Papirio fece smantellare le mura della citt\u00e0, le impose un tributo di guerra e gli sottrasse tutte le armi e tutte le navi. Tutto ci\u00f2 che ornava Taranto (statue dell'arte greca, oggetti preziosi, pregevoli quadri) e qualsiasi cosa di valore, fu inviato a Roma, insieme ai matematici, ai filosofi, ai letterati, tra cui Livio Andronico, che tradusse dal greco l'Odissea per far conoscere ai romani l'epica greca; il grande poeta Leonida, invece, riusc\u00ec a fuggire prima della capitolazione della citt\u00e0, ma da quel momento visse un'esistenza miserrima, morendo in esilio. Roma si astenne dall'infliggere a Taranto punizioni, e mise la citt\u00e0 nel novero delle alleate, proibendole per\u00f2 di coniare moneta."}
{"id": "147316", "revid": "1305772", "url": "https://it.wikipedia.org/wiki?curid=147316", "title": "Norris Bradbury", "text": "Gi\u00e0 direttore per 25 anni del Los Alamos Scientific (in seguito National) Laboratory, dall'ottobre 1945 al 1970, sostituisce il suo primo direttore J. Robert Oppenheimer.\nA Los Alamos gli \u00e8 stato dedicato il Bradbury Science Museum.\nNel 1970 gli \u00e8 stato assegnato il Premio Enrico Fermi."}
{"id": "147317", "revid": "110157", "url": "https://it.wikipedia.org/wiki?curid=147317", "title": "Dom\u017eale", "text": "Dom\u017eale (in tedesco Domschale) \u00e8 una citt\u00e0 della Slovenia di 35.278 abitanti della Slovenia centrale.\nNei pressi si Dom\u017eale si trova il pi\u00f9 potente radiotrasmettitore della Slovenia. Lavora su onde medie alla frequenza di 918 kHz e si pu\u00f2 ricevere di notte nell'intera Europa. Usa come antenna una struttura in tubi di acciaio di 161 metri di altezza.\nSport.\nIl NK Dom\u017eale \u00e8 il massimo club calcistico cittadino, che milita nella PrvaLiga slovena."}
{"id": "147327", "revid": "834", "url": "https://it.wikipedia.org/wiki?curid=147327", "title": "Cambronne", "text": ""}
{"id": "147328", "revid": "125430464", "url": "https://it.wikipedia.org/wiki?curid=147328", "title": "Ellade Bandini", "text": "Biografia.\nAll'et\u00e0 di 4 anni riceve come regalo di Natale una piccola batteria giocattolo: da qui comincia il suo interesse verso lo strumento, che continua poi intorno ai 15 anni con alcune lezioni presso il maestro Roul Ferretti.\nA 16 cerca di assimilare i principali \"trucchi del mestiere\" guardando il batterista Giorgio Zanella, mentre la carriera vera e propria la inizia l'anno dopo, a 17 anni, suonando a livello professionale con alcune orchestre in sale da ballo e night club di tutta Italia: \u00e8 in una di queste orchestre, quella del maestro Ugo Orsatti, che Bandini suona per la prima volta con il bassista Ares Tavolazzi.\nLa sua carriera di batterista prosegue suonando per la cantante Carmen Villani, nel gruppo beat Avengers (in cui al basso c'\u00e8 nuovamente Ares Tavolazzi). Alcuni cambiamenti nel gruppo della Villani lo fanno incontrare con il giovane pianista e arrangiatore Vince Tempera.\nInserito, grazie allo stesso Tempera nell'ambiente discografico, diviene presto un turnista molto richiesto, suonando in alcuni 45 giri di successo di quegli anni, come \"Io mi fermo qui\" di Donatello, \"Viaggio di un poeta\" e \"Vendo casa\" dei Dik Dik, \"Soleado\" dei Daniel Sentacruz Ensemble, \"Rumore\" di Raffaella Carr\u00e0, \"L'importante \u00e8 finire\" e \"Ancora ancora ancora\" di Mina.\nNel 1969 con Ares Tavolazzi e Vince Tempera forma i The Pleasure Machine e inizia con loro la collaborazione con Francesco Guccini, fino al 1982 solo su disco e poi anche in tourn\u00e9e.\nNel 1978 Tempera lo chiamer\u00e0 a suonare la batteria anche nei singoli e nell'album tratti dalle sigle della prima serie mecha apparsa in Italia, Atlas Ufo Robot (Goldrake), in cui Tavolazzi apparir\u00e0 come bassista e coautore di Shooting Star, e idealmente si ricomporr\u00e0 cos\u00ec il loro trio.\nBandini, nella sua lunga carriera, ha collaborato anche con moltissimi altri musicisti e artisti italiani di rilevanza internazionale: e partecipa inoltre a numerosi festival Jazz con artisti di eguale importanza.\nNel 1997 e 1998 ha fatto parte del gruppo musicale che ha accompagnato Fabrizio De Andr\u00e9 nel concerto \"de andr\u00e9 in Concerto\", ultimo live del Faber che a Roma si \u00e8 svolto il 13 e il 14 febbraio 1998 al Teatro Brancaccio.\nDal 1999 fa parte della \"Drummeria\", formata oltre che da Bandini da altri quattro batteristi: Walter Calloni, Maxx Furian, Christian Meyer e Paolo Pellegatti. \"La Drummeria\"si esibisce in spettacolari live basati su assoli e unisoni usando i tamburi come mezzi espressivi di grande effetto. Insieme a Mario Arcari e Giorgio Cordini, che come Bandini militarono per anni alla corte di Fabrizio De Andr\u00e9, danno vita insieme ad altri giovani e bravissimi musicisti ai \"1000 anni ancora\", gruppo col quale incider\u00e0 \"Storia di un Impiegato\" totalmente riarrangiato da Mario Arcari.\nNel 1993 diventa Ambasciatore della citt\u00e0 di Ferrara\nNel 2003 gli viene assegnato il premio speciale \"Federico Bernagozzi\"\n\u00c8 stato il primo musicista a ricevere, nel 2006, il Premio Tenco per \"I suoni della canzone\".\nNel 2007 riceve al \"Bordighera jazz/blues\" il premio \"Memorial Carlo Golzi\".\nNel 2014 riceve il \" Premio citt\u00e0 di Ferrara\".\nDal 2006 al 2012 \u00e8 docente al \"Triennio jazz\" tenuto presso il Conservatorio \"G. Frescobaldi\" di Ferrara da dove dar\u00e0 le dimissioni per poi dedicarsi a \"Master class\" pi\u00f9 informali ma, secondo lui, pi\u00f9 adatti alla sua persona."}
{"id": "147330", "revid": "1774108", "url": "https://it.wikipedia.org/wiki?curid=147330", "title": "Daniel McFadden", "text": "Durante la sua carriera \u00e8 stato inoltre presso l'Universit\u00e0 di Berkeley.\nBiografia.\nMcFadden nasce a Raleigh, in Carolina del Nord. Frequenta l'Universit\u00e0 del Minnesota, dove ottiene il Bachelor of Science (B.Sc.) in fisica all'et\u00e0 di 19 anni, nonch\u00e9 un PhD in \"Behavioral Science (Economics)\" cinque anni dopo, nel 1962.\nDal 1964 lavora alla University of California at Berkeley, incentrando i propri interessi di ricerca su aree quali il comportamento di scelta dei consumatori e il problema di dotare la teoria economica di una base fondata sulla misurazione. Nel 1977 si trasferisce al \"Massachusetts Institute of Technology\" (MIT), facendo per\u00f2 ritorno a Berkeley nel 1991, apparentemente perch\u00e9 il MIT non dispone di un dipartimento di statistica. In seguito al suo ritorno, McFadden fonda l\"Econometrics Laboratory\", un gruppo di ricerca dedicato alla computazione statistica per le applicazioni economiche ed econometriche, di cui \u00e8 ancora (2005) direttore."}
{"id": "147334", "revid": "92723", "url": "https://it.wikipedia.org/wiki?curid=147334", "title": "Alta Velocidad Espa\u00f1ola", "text": "L'AVE, acronimo di Alta Velocidad Espa\u00f1ola (alta velocit\u00e0 spagnola), che significa anche \u00ab \"uccello\" \u00bb in spagnolo, \u00e8 la rete di treni ad alta velocit\u00e0 spagnoli della Renfe, la societ\u00e0 nazionale delle ferrovie.\nTale rete, che permette la circolazione su rotaia fino a 330 km/h, \u00e8 isolata dal resto della rete del paese sia per lo scartamento dei binari (scartamento normale, secondo lo standard europeo di 1435\u00a0mm, invece di quello iberico di 1668\u00a0mm) che per la tensione di alimentazione (corrente alternata 25 kV, 50\u00a0Hz).\nI treni che circolano su questa rete sono stati fabbricati da Alstom (Francia, RENFE serie 100, RENFE serie 101, RENFE serie 104, e RENFE Serie 490 \"Alaris\"), Siemens (Germania, RENFE serie 103 che sono i medesimi Velaro usati per gli ICE) e le serie 102 e 130 di Talgo, specialista spagnolo dei treni a cassa oscillante.\nStoria.\nLa prima linea AVE fu inaugurata il 20 aprile 1992 fra Madrid e Siviglia, 471\u00a0km in 2 ore e 50 min, in occasione dell'esposizione universale della citt\u00e0 andalusa.\nLa seconda linea, Madrid-Barcellona-confine francese, \u00e8 in costruzione; il primo troncone, Madrid-Lleida, \u00e8 stato aperto l'11 ottobre 2003, il secondo (fino a Tarragona) nel 2006 e il terzo (fino a Barcellona) il 20 febbraio 2008; su questa linea , alla velocit\u00e0 limite di 350\u00a0km/h, percorrendo i 659\u00a0km che separano le due citt\u00e0 in 2 h 38 min.\nLa costruzione della linea verso il nordovest \u00e8 iniziata. Questa linea \u00e8 aperta fino a Valladolid.\nLa quarta linea inaugurata il 18 dicembre 2010 collega Madrid a Valencia (1 h 35 min) con una diramazione per Alicante.\nNel novembre 2011 \u00e8 stato gradualmente avviato l'innalzamento delle velocit\u00e0 a 310\u00a0km/h per la l\u00ednea Madrid-Barcelona\nIl 25 giugno 2019 \u00e8 stata inaugurata la linea Granada - Madrid del Ave, che collega la citt\u00e0 nasride con Madrid e Barcellona e includeva una nuova linea lunga 122 chilometri tra Antequera (M\u00e1laga) e la capitale granatina. I lavori sono durati dieci anni e hanno comportato un investimento di 1.675 milioni di euro.\nLinee.\nIl sistema AVE comprende attualmente quattro linee:\nA Madrid, il terminal dei treni AVE per Barcellona, Siviglia, Malaga, Granada, Toledo, Valencia e Albacete \u00e8 la stazione di Atocha. Per quelli per Valladolid \u00e8 la stazione di Chamart\u00edn."}
{"id": "147337", "revid": "1856513", "url": "https://it.wikipedia.org/wiki?curid=147337", "title": "Southern Winds", "text": "Southern Winds era una compagnia aerea fondata in Argentina nel 1996 per il traffico interno. I collegamenti con voli internazionali iniziano nel 1997 e nel 2001 le operazioni sono autorizzate dal governo argentino. Uno dei fiori all'occhiello della compagnia era il volo giornaliero da Buenos Aires a Madrid\nSebbene la compagnia sia stata fondata unicamente per il trasporto di passeggeri, nel 2000 inizia un servizio di trasporto cargo sotto il marchio SW Cargo.\nNel 2003 viene stretta un'alleanza con la compagnia nazionale di bandiera Alianza Federales L\u00edneas A\u00e9reas (LAFSA), che prevede l'uso da parte di LAFSA delle infrastrutture di volo di Southern Winds.\nLa flotta di Southern Winds era composta da aerei di linea Boeing 737, 747 e 767. La compagnia aerea mantiene hub a C\u00f3rdoba (dal 1996) e a Buenos Aires (dal 1999).\nSouthern Winds \u00e8 stata fondata da Juan Maggio, presidente della compagnia. Nel 2002, Maggio \u00e8 stato premiato dalla Asociaci\u00f3n Latinoamericana de Aeron\u00e1utica per il suo contributo all'aviazione latino-americana.\nL'ultimo volo sella Southern Winds \u00e8 decollato il 5 dicembre 2005, nonostante ci siano stati diversi tentativi di riattivare la compagnia nel corso del 2006."}
{"id": "147339", "revid": "254059", "url": "https://it.wikipedia.org/wiki?curid=147339", "title": "Dornava", "text": "Dornava (in tedesco Dornau) \u00e8 un comune di 2.710 abitanti della Slovenia nord-orientale. \nMonumenti e luoghi di interesse.\nCitato sin dal Medioevo, conserva un palazzo barocco del XVIII secolo detto \"Grad,\" costruito dal conte Francesco Dismas Attems della famiglia Attems intorno al 1730, sulle fondamenta di un castello comperate dai Signori di Ptuj. "}
{"id": "147340", "revid": "344646", "url": "https://it.wikipedia.org/wiki?curid=147340", "title": "Diocesi di Lebombo", "text": "La diocesi anglicana di Lemombo \u00e8 una delle due diocesi anglicane del Mozambico. Delle due questa \u00e8 la pi\u00f9 meridionale e appartiene alla Chiesa anglicana dell'Africa meridionale.\nIl seggio episcopale della diocesi \u00e8 la Cattedrale di Sant'Agostino a Maputo in Mozambico."}
{"id": "147342", "revid": "123992568", "url": "https://it.wikipedia.org/wiki?curid=147342", "title": "Enrico IV d'Inghilterra", "text": "Origine.\nFiglio quartogenito del duca di Lancaster e futuro duca d'Aquitania, Giovanni di Gand e di Bianca di Lancaster, figlia di Enrico Plantageneto (1310-1361) e di Isabella di Beaumont.\nBiografia.\nGli anni giovanili.\nEnrico nacque nel Castello di Bolingbroke nel Lincolnshire, da qui il nome con cui \u00e8 conosciuto, \"Enrico di Bolingbroke\". Suo padre, Giovanni di Gand fu il maschio quartogenito ma il pi\u00f9 anziano dei figli sopravvissuti di re Edoardo III d'Inghilterra, e acquis\u00ec una posizione di considerevole influenza durante la gran parte del regno di Riccardo II. Enrico, tuttavia, ebbe un rapporto abbastanza equivoco col suo coetaneo Riccardo: erano primi cugini e compagni d'infanzia, e furono ammessi insieme all'Ordine della Giarrettiera nel 1377, ma Enrico partecip\u00f2 alla ribellione dei \"Lords Appellanti\", guidati da Thomas de Beauchamp, XII conte di Warwick, Richard FitzAlan, XI conte di Arundel, e suo zio, Thomas Woodstock, I duca di Gloucester contro il re nel 1387.\nNel 1390, Enrico, con trecento cavalieri si rec\u00f2 nelle regioni baltiche e si un\u00ec ai cavalieri dell'Ordine teutonico, nell'assedio di Vilnius. Ritorn\u00f2 in Inghilterra con alcuni prigionieri di nobili origini. Nel 1392, ritorn\u00f2 a combattere coi cavalieri teutonici nella crociata contro i prussiani e nelle crociate del Nord. Poi, alla fine di quello stesso anno, si rec\u00f2 in Terra santa, dove a Gerusalemme conferm\u00f2 la sua fama di guerriero e di condottiero, e, alla fine del 1393, rientr\u00f2 in Inghilterra.\nCrisi del 1398-1399 e usurpazione del trono.\nDopo aver ripristinato il suo potere, Riccardo non pun\u00ec Enrico (molti degli altri baroni ribelli furono giustiziati o esiliati), e, nel 1397, elev\u00f2 Enrico, gi\u00e0 conte di Derby a duca di Hereford. Il rapporto tra Enrico e il re raggiunse una seconda crisi nel 1398, quando Riccardo band\u00ec Enrico dal regno per dieci anni - con l'approvazione di Giovanni di Gand - per evitare una faida sanguinosa tra Enrico di Bolingbroke e Thomas de Mowbray, I duca di Norfolk (che fu esiliato a vita).\nMa quando Giovanni di Gand mor\u00ec il 3 febbraio 1399, nel castello di Leicester, si apr\u00ec la crisi che port\u00f2 alla destituzione di Riccardo II. Riccardo infatti annull\u00f2 i documenti giuridici che avrebbero concesso automaticamente a Enrico l'eredit\u00e0 paterna delle terre e dei titoli dei Lancaster. Anzi Riccardo si appropri\u00f2 dell'eredit\u00e0 ed Enrico avrebbe dovuto richiedere le stesse terre a Riccardo. Dopo una certa esitazione, Enrico, ritenendo di non poter pi\u00f9 rispettare l'autorit\u00e0 di Riccardo, incontr\u00f2 l'esiliato Thomas FitzAlan, XII conte di Arundel, nuovo conte di Arundel dopo la morte del fratello, ex (e futuro) Arcivescovo di Canterbury, che aveva perso la sua posizione a causa della sua partecipazione alla ribellione con i \"Lord Appellanti\". Enrico e Arundel ritornarono in Inghilterra mentre Riccardo era in campagna militare in Irlanda. Durante l'assenza del re, Bolingbroke, abbastanza benvoluto, fu incitato a impossessarsi della corona. Con Arundel come suo consigliere, allora Enrico di Bolingbroke inizi\u00f2 una campagna militare, confiscando le terre a coloro che gli si opponevano e ordinando ai suoi soldati di distruggere gran parte del Cheshire.\nRiccardo sbarc\u00f2 nel Galles e si diresse a Chester dove era giunto anche Bolingbroke, il 9 agosto 1399. Riccardo fu catturato al castello di Conway in Galles e portato a Chester, dove il 19 fu convocato il parlamento per il 30 settembre. Riccardo tent\u00f2 la fuga ma fu catturato e condotto a Londra, dove la folla lo bersagli\u00f2 di rifiuti. Riccardo fu custodito nella Torre di Londra e alla fine fu costretto ad abdicare. Su sua richiesta, fu portato davanti al parlamento, dove ufficialmente rinunci\u00f2 alla corona e fu oggetto di 33 capi di accusa (incluse le sentenze di vendetta emesse contro i Lord).\nNon gli fu permesso di rispondere alle accuse. Il parlamento accett\u00f2 quindi Enrico Bolingbroke (Enrico IV). Enrico Bolingbroke aveva reclamato il trono, per discendenza, per diritto di conquista e per elezione, fu un usurpatore, nei confronti di Riccardo II, prima e poi, scavalcando Edmondo Mortimer, quinto conte di March, allora di sette anni, che lo precedeva nel diritto di successione. Questa usurpazione port\u00f2 in seguito, dopo circa cinquant'anni alla guerra delle due rose.Riccardo, condannato a prigione a vita, fu detenuto nel castello di Pontefract e probabilmente ivi assassinato, dopo che in gennaio alcuni suoi partigiani avevano tentato una ribellione, (o fatto morire di fame) nel 1400. Mor\u00ec intorno al 17 febbraio.\nRe d'Inghilterra.\nL'incoronazione di Enrico, il 13 ottobre, 1399, fu di notevole importanza perch\u00e9 fatta per la prima volta in lingua inglese dalla Conquista normanna. Durante il primo anno di regno Enrico si consult\u00f2 frequentemente con il parlamento, ma molte volte si trovava in disaccordo, soprattutto riguardo alla materia ecclesiastica. Su consiglio di Arundel, Enrico fu il primo re inglese che permise il rogo per gli eretici, in primo luogo per sopprimere il movimento dei Lollardi. Comunque tra i fautori di Enrico, alcuni si sentirono non gratificati a sufficienza per cui cominciarono ad appoggiare il giovane Edmondo Mortimer, V conte di March. Nel 1403 lo zio del conte di March, anch'egli di nome Edmondo Mortimer, si accord\u00f2 col cognato Henry Percy \"Hotspur\" e con il principe di Galles, Owain Glynd\u0175r, per detronizzare Enrico IV a favore del conte, ma fallirono e Percy mor\u00ec in battaglia.\nNel 1405, un gruppo di nobili si ribell\u00f2 a Enrico IV e riusc\u00ec a rapire il conte di March e suo fratello Ruggero che si trovavano a Windsor, per condurli nel Galles, nella contea di March, ma i due Mortimer furono ripresi a Cheltenham, prima di giungere in Galles. Comunque, l'opposizione venne sconfitta definitivamente e coloro che erano stati fatti prigionieri vennero processati e giustiziati.\nRapporti con Francia, Scozia, Galles e Hansa.\nPur continuando a considerarsi re di Francia, Enrico IV non progett\u00f2 mai un'invasione del continente, sia perch\u00e9 la sua salute malferma non lo spingeva a portare la guerra al regno di Francia e sia perch\u00e9 il suo impegno primario era rivolto alla politica interna, per mantenere la casata dei Lancaster sul trono d'Inghilterra, ma anche Carlo VI di Francia non aveva molta intenzione di riprendere la guerra, anche perch\u00e9 Enrico teneva prigioniera sua figlia, Isabella di Valois, la moglie di Riccardo II. Per questi motivi, nella guerra dei cent'anni, la tregua stipulata tra Riccardo II e Carlo VI resse per tutti i quattordici anni del regno di Enrico IV.\nDopo che gli scozzesi avevano ripreso le incursioni, nel 1400 Enrico attacc\u00f2 la Scozia, ma fu ignominiosamente fermato davanti a Edimburgo. Quando per\u00f2 gli scozzesi attaccarono, nel 1402, furono sconfitti e fermati, a Homildon Hill. Le incursioni continuarono sino al 1406, quando il figlio ed erede di Roberto III di Scozia, Giacomo, fu catturato in mare mentre si recava in Francia.\nNel Galles invece vi furono rivolte antinglesi e le guarnigioni inglesi furono attaccate. La situazione rimase incerta per alcuni anni, sino a quando la flotta francese port\u00f2 aiuto ai gallesi. La situazione si plac\u00f2 dopo il 1407.\nAppena salito al trono Enrico conferm\u00f2 i privilegi ai mercanti della Lega anseatica; ma nonostante le buone intenzioni, come sotto il regno di Riccardo II, gli attacchi inglesi al naviglio anseatico, soprattutto prussiano, continuarono, per cui i mercanti inglesi furono espulsi da tutti i porti della Hansa, che inoltre boicott\u00f2 i prodotti inglesi.Ma a causa della richiesta del tessuto inglese sul continente il blocco dei prodotti inglesi non fu molto rigido e port\u00f2 i responsabili della Hansa ad aprire trattative con Enrico che port\u00f2 all'accordo del 1407 (gli accordi furono tre: uno col gruppo prussiano, un secondo col gruppo livone e il terzo col resto della Hansa), che poneva termine al boicottaggio da una parte e agli attacchi al naviglio dall'altra. Una carestia del 1409, convinse Enrico a concedere ulteriori privilegi ai mercanti anseatici in quanto l'Inghilterra dipendeva dal grano proveniente dal continente. Ma prima della fine del suo regno, approfittando delle divisioni all'interno della Hansa, Enrico pot\u00e9 non tenere conto degli accordi del 1407, il naviglio anseatico fu nuovamente attaccato dagli inglesi mentre il commercio inglese era notevolmente ripreso e la citt\u00e0 di Danzica aveva concesso ai mercanti inglesi di avere una loro associazione autonoma in un porto anseatico.\nDeclino e morte di Enrico IV.\nNegli ultimi due anni di vita, la salute di Enrico continuava a peggiorare e si produsse una frattura col figlio, il principe di Galles, Enrico di Monmouth, che si ribell\u00f2 apertamente, anche perch\u00e9 non condivideva la politica del padre nei confronti della Francia. Ma il 23 settembre 1412 Enrico di Monmouth arriv\u00f2 a Londra con un numeroso seguito, ma si present\u00f2 da solo di fronte al re, che lo abbracci\u00f2 e lo perdon\u00f2. Il futuro Enrico V fu giudicato e pienamente assolto. Enrico IV mor\u00ec a Westminster, il 20 marzo 1413. Enrico fu inumato nella Cattedrale di Canterbury, nel Kent.\nMatrimoni e figli.\nNel 1381, a Rochford Hall, Essex, Enrico spos\u00f2 Maria di Bohun figlia di Humphrey di Bohun, VII conte di Hereford, e di Giovanna Fitzalan. Maria a Enrico diede sei figli:\nIl 7 gennaio 1403, Enrico spos\u00f2 Giovanna di Navarra, figlia di Carlo II di Navarra, re di Navarra, e di Giovanna di Francia, da cui non ebbe figli.\nIl dramma storico \"Enrico IV\" di William Shakespeare \u00e8 incentrato sulle figure del re Enrico IV, di suo figlio il principe Enrico di Galles (il futuro Enrico V), e del godereccio e istrionico Falstaff, il \"prediletto della Luna\"."}
{"id": "147345", "revid": "49022", "url": "https://it.wikipedia.org/wiki?curid=147345", "title": "Re di Dalriada", "text": ""}
{"id": "147346", "revid": "115650255", "url": "https://it.wikipedia.org/wiki?curid=147346", "title": "Il comandante Florent", "text": "Il comandante Florent (\"Une femme d'honneur\") \u00e8 stata una serie televisiva francese di genere poliziesco.\nIn Italia gli episodi della serie sono stati trasmessi con una certa regolarit\u00e0 su Rete 4, e poi in replica su LA7 e su LA7D.\nTrama.\nLa serie ha narrato le vicissitudini di una brigata di gendarmi, capitanati da una donna, Isabelle Florent. Si \u00e8 svolta in tre dipartimenti: Yonne (1996-2000), Vaucluse (2001-2002), Alpes-Maritimes (2003-2008).\nEpisodi.\nNel quarto episodio della quarta stagione, \"Traffico di clandestini\", Isabelle Florent ottiene il grado di tenente.\nAlla fine del trentasettesimo episodio \"L'angelo nero\", trasmesso in Italia il 20 aprile 2008, Isabelle Florent muore: il suo cuore si ferma quando viene trasportata all'ospedale dopo essere stata gravemente ferita in una sparatoria. La serie si chiude definitivamente con questo episodio, dopo che Corinne Touzet ha annunciato nel maggio 2007 la sua intenzione di lasciare la serie."}
{"id": "147347", "revid": "1745361", "url": "https://it.wikipedia.org/wiki?curid=147347", "title": "Acre", "text": "Acre \u00e8 uno stato del Brasile, situato nella sezione nordoccidentale del paese. Confina a nord con lo Stato dell'Amazonas, a est con quello di Rond\u00f4nia, a sud con la Bolivia e a ovest con il Per\u00f9. Lo stato, che ha lo 0,42% della popolazione brasiliana, genera lo 0,2% del PIL brasiliano. \nGeografia fisica.\nIl territorio \u00e8 per lo pi\u00f9 coperto dalla foresta amazzonica, sfruttata per la produzione di gomma, di cui lo Stato \u00e8 un grande esportatore. Il Rio Acre scorre a sud lungo il confine con la Bolivia.\nPopolazioni indigene.\nAcre \u00e8 abitato da vari gruppi di Indiani tra cui i Kashinawa, i Jaminawa e i Xanenawa, tutti appartenenti alla famiglia linguistica Pano. Vi sono poi i\nMadiha (Kulina), gli Yine (Manchineri) e gli Ashaninka (Kampa): i primi fanno parte della famiglia linguistica Araw\u00e0, gli altri di quella Arawak.\nNello Stato di Acre vivono anche alcune delle ultime trib\u00f9 incontattate rimaste al mondo: si pensa, infatti, che nelle sue foreste vivano almeno 600 persone, appartenenti ad almeno 4 gruppi diversi. Molti degli Indiani incontattati di Acre discendono probabilmente dai pochi sopravvissuti al boom della gomma, che nel XIX secolo stermin\u00f2 il 90% della popolazione indiana.\nNel 2010 il FUNAI, il Dipartimento brasiliano agli Affari Indigeni, ha diffuso le prime riprese aeree di una comunit\u00e0 incontattata dell'area. Nel giugno 2014 Survival International, il movimento mondiale per i diritti dei popoli indigeni, e il FUNAI hanno denunciato che gli incontattati della regione sono a rischio di \u201cmorte imminente\u201d.\nStoria.\nIl toponimo \"Acre\" deriva da quello del Rio Acre, la cui etimologia \u00e8 incerta: potrebbe derivare da una parola tupi che significa \"fiume verde\", oppure \"dormire, riposare\", oppure ancora \"acqua corrente\"\nLuiz Galvez Rodrigues de Aria fu a capo della spedizione che tra il 1899-1900 cerc\u00f2 di sottrarre il territorio dell'attuale Acre alla Bolivia. Egli si dichiar\u00f2 poi presidente della Repubblica di Acre, la quale fu sciolta nel marzo 1900. Malgrado un nuovo tentativo indipendentista (seconda repubblica dal novembre al 24 dicembre 1900), Acre rimase parte della Bolivia fino al 1903, quando il Brasile decise di acquistare il territorio in seguito a un accordo diplomatico (questo dopo aver fomentato una guerra secessionista contro le autorit\u00e0 boliviane).\nTrasformato in territorio federale il 25 febbraio del 1904, Acre divenne uno Stato federale nel 1962.\nBandiera.\nLa bandiera attuale venne adottata il 15 marzo 1921. Si tratta di una variante della bandiera usata dai secessionisti antiboliviani, con le parti verde e gialla invertite. Il giallo simboleggia la pace, il verde la speranza, mentre la stella rappresenta la \"luce\" che guid\u00f2 coloro i quali si batterono per fare di Acre uno Stato federato del Brasile.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 21 comuni.\nI comuni sono raggruppati in 5 microregioni, a loro volta raggruppate in due mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative."}
{"id": "147355", "revid": "3115", "url": "https://it.wikipedia.org/wiki?curid=147355", "title": "Lancia Ypsilon (2003)", "text": "La Lancia Ypsilon \u00e8 un'autovettura di segmento B prodotta dalla casa automobilistica italiana Lancia dal 2003 al 2011. Nasce per sostituire la precedente Y e viene sostituita a sua volta dalla nuova generazione presentata nel 2011. Tuttavia la vettura uscir\u00e0 dal listino aziendale solamente due anni pi\u00f9 tardi, affiancando nelle vendite la nuova erede a cinque porte sotto la denominazione di Ypsilon Unyca.\nIl contesto.\nPresentata durante il 2003 la Ypsilon, progetto interno 843, costituisce la vettura di accesso della gamma Lancia; \u00e8 stata progettata per soddisfare le richieste del pubblico giovanile e nel corso del tempo ha trovato numerosi consensi soprattutto da parte del pubblico femminile. Complessivamente Fiat Auto invest\u00ec la somma di 500 milioni di euro per la progettazione e l'industrializzazione della vettura. La Ypsilon \u00e8 stata una delle auto pi\u00f9 vendute della gamma Lancia con una produzione annua di circa 60.000 esemplari assemblati inizialmente presso lo stabilimento FIAT di Melfi, in Basilicata, ma dal giugno 2005 la produzione \u00e8 stata trasferita in Sicilia presso l'impianto di Termini Imerese. L'automobile utilizza una carrozzeria a tre porte lunga circa 3,78 metri e caratterizzata da un design elegante vagamente ispirato alla storica Lancia Ardea, questo stile ha inaugurato il nuovo family feeling che \u00e8 stato intrapreso dalla casa torinese con i modelli Musa e Delta lanciati rispettivamente nel 2004 e 2008.\nIl design degli esterni, creato da Marco Tencone e Alberto Dilillo, possiede un frontale caratterizzato da una grande calandra cromata a due lobi con marchio inglobato nella parte superiore, la fanaleria arcuata viene posta agli estremi dell'anteriore, i paraurti vengono caratterizzati dalla presenza di una fascia longitudinale non verniciata applicata al di sopra delle prese d'aria nei quali si trovano ai due estremi i fendinebbia (nelle versioni di punta). Lungo la fiancata predomina una leggera nervatura che dona slancio all'auto. La coda dispone di gruppi ottici verticali che culminano nei paraurti e si integrano nei parafanghi. Il portellone presenta un lunotto di piccole dimensioni che viene impreziosito da una fascia cromata presente sopra la zona porta-targa.\nCome telaio di base utilizza una versione a passo accorciato del noto \"Pianale B\" inaugurato dalla Fiat Punto seconda serie e adottato anche dalle Fiat Idea e Lancia Musa. La meccanica fa affidamento sul motore disposto in posizione anteriore-trasversale con relativa trazione sulle ruote anteriori, le sospensioni adottano lo schema a ruote indipendenti per l'avantreno con montante telescopico MacPherson e barra stabilizzatrice, i bracci sono in acciaio; al retrotreno troviamo le ruote interconnesse da un ponte torcente pi\u00f9 barra stabilizzatrice. L'impianto frenante sfrutta dei dischi autoventilati all'anteriore mentre al posteriore sono disponibili dei classici tamburi, solo per le versioni \"Sport Momo Design\" la casa ha messo a disposizione l'impianto frenante a quattro dischi con assetto e sospensioni irrigidite. Per tutte le versioni risulta di serie il sistema anti bloccaggio dei freni (\"ABS\") con ripartitore elettronico di frenata (\"EBD\") e servosterzo elettrico che si indurisce progressivamente ma tra gli optional sono disponibili anche il controllo elettronico della stabilit\u00e0 e della trazione abbinato all'Hill Holder.\nL'abitacolo \u00e8 stato disegnato da Giuseppe Bertolusso e Luciano Speranza. Realizzato con cura, ricoperto di plastica con inserti sui pannelli porta e sulla plancia in tessuto \"AIRtex\", pelle o Alcantara a seconda delle versioni; sono disponibili anche rivestimenti bicolore e inserti in plastica che imitano l'alluminio. La selleria \u00e8 disponibile in quattro diversi materiali: \"glamour\", \"AIRtex\", alcantara, pelle. Una delle caratteristiche che le differenzia dalla Punto \u00e8 la maggiore qualit\u00e0 costruttiva, infatti gli interni sono caratterizzati da plastiche assemblate con precisione. La strumentazione possiede un disegno molto classico che per\u00f2 non facilita la lettura, il disegno della plancia presenta il quadro comandi centrale che ha permesso di ricavare ampi spazi portaoggetti di fronte al guidatore e al passeggero. I comandi del climatizzatore e dell'autoradio sono stati posizionati nella zona centrale, tra gli optional \u00e8 disponibile il navigatore satellitare a colori e il \"cruise control\". La tenuta di strada \u00e8 di 0,93\u00a0g, anche se il rollio risultava accentuato per via della taratura morbida delle sospensioni. La leva del cambio \u00e8 in posizione rialzata e il divanetto posteriore disponibile in due versioni (3 o 2 posti) sdoppiato e scorrevole.\nRestyling 2006.\nNell'autunno 2006 la Ypsilon, ha subito un leggero ritocco alla linea, ai motori, alle versioni e agli interni. All'esterno sono ben visibili la nuova calandra anteriore, i paraurti pi\u00f9 bombati con prese d'aria maggiorate e, nel posteriore, i gruppi ottici ad \"effetto ghiaccio\" con la cromatura nel paraurti. Le versioni sono cinque e si distinguono in: \"Argento\", \"Passion\", \"Oro Bianco\", \"Oro Giallo\" e \"Platino\". Negli interni si ritrovano nuovi tessuti per sedili e nuove combinazioni di colori, le rifiniture in plancia sono di colore argento o grigio scuro laccato.\nL'auto \u00e8 dotata di nuovi motori 1.3 Multijet 16V da 75, 90 e 105 cavalli, compare poi la disponibilit\u00e0 del vivavoce Blue&amp;Me (Bluetooth con porta USB), nuovi colori, nuovi cerchi e nuovi accostamenti cromatici.\nLa rinnovata Ypsilon poteva essere equipaggiata a pagamento con il controllo elettronico della stabilit\u00e0 e l'Hill holder. La gamma 2008 introduce il filtro antiparticolato DPF di serie su tutte le diesel ad esclusione della 1.3 Multijet 105 cavalli e delle diesel con cambio robotizzato \"Dolce Far Niente\". Con l'anno 2010 gli specchi retrovisori esterni presentano dimensioni pi\u00f9 generose.\nLa produzione termina il 24 novembre 2011 con l\u2019ultimo esemplare uscito dalle linee di montaggio alle ore 22:00. \u00c8 stata l\u2019ultima vettura prodotta nello stabilimento di Termini Imerese.\nEdizioni speciali.\nLa Lancia Ypsilon era prodotta in versione bicolore (denominata \"B-colore\"), che richiama la tradizione Lancia del passato. Le pi\u00f9 vendute sono state le \"Ypsilon Passion\", la \"Momo Design\" e la \"Sport Momo Design\" caratterizzata dal doppio colore della carrozzeria, distinto tra la parte superiore (tetto, specchietti laterali e portellone posteriore) ed il resto della carenatura, oltre che da alcuni particolari (cerchi in lega, interni) di impronta pi\u00f9 sportiva. Essa deriva direttamente da un prototipo, denominato \"Ypsilon Sport Zagato\", presentato al Salone dell'automobile di Ginevra del 2005, sviluppato in collaborazione con il centro design Zagato. Si distingue dal concept per la motorizzazione 1,4 \"Fire\" 95 cavalli benzina e 1.3 Multijet diesel da 75, 90 e 105 cavalli, l'impianto frenante a quattro dischi con assetto ribassato, gli pneumatici e alcuni tratti del design che la rendono pi\u00f9 sportiva all'occhio come cerchi bruniti e diamantati dal disegno \"Sport\", cromature brunite e interni Pelle e Alcantara firmati \"Momo Design\".\nA maggio 2008, come nel 2006, ritorna nella veste del restyling l'edizione limitata \"ModaMilano\" con specifiche modifiche cromatiche (\"TOP color Grigio Borromini\"), cerchi multirazza Bi-colore, inserti cromati e cupolotto strumentazione in plancia rivestito in pelle, a listino fino al dicembre dello stesso anno.\nDal 2009, in edizione limitata di soli 1.000 esemplari, \u00e8 in vendita la \"Ypsilon Versus\", realizzata con il marchio giovane della linea Versace, con carrozzeria \"Bronzo Bronzino\", interni e padiglione dedicati e cerchi \"Sport\" imbruniti da 16\". Inoltre al Salone dell'automobile di Parigi 2009 \u00e8 stata presentata la concept car \"Ypsilon Elle\" realizzata in collaborazione con la nota rivista femminile di moda. La \"Elle\" era caratterizzata dalla speciale colorazione rosa della carrozzeria e dei rivestimenti interni. Sempre nel 2009 sono state introdotte le \"Ypsilon E-Collection\" caratterizzate dalle motorizzazioni a basso impatto ambientale con emissioni di anidride carbonica ridotte e verniciatura della carrozzeria \"B-colore\".\nCon il 2011, l'intera gamma rispetta la normativa Euro 5 e il listino si riduce all'unica versione denominata \"Unyca\" che va ad affiancare la nuova generazione di Ypsilon a cinque porte. Viene rinnovata la tavolozza colori e i rivestimenti interni. Compaiono i nuovi proiettori \"a cannocchiale\" con parabola interna oscurata e i nuovi specchi retrovisori verniciati in Nero Lucido.\nMotorizzazioni.\nLa gamma motori della Ypsilon si articola su tre propulsori proposti in vari livelli di potenza e pi\u00f9 volte aggiornati secondo gli standard di emissioni durante il ciclo di vita della vettura: due benzina da 1,2 litri e 1,4 litri appartenenti alla famiglia FIRE e proposti anche in versione bifuel (modelli denominati \"EcoChic\") a benzina e GPL e un diesel da 1,3 litri appartenente alla famiglia Multijet."}
{"id": "147356", "revid": "137116", "url": "https://it.wikipedia.org/wiki?curid=147356", "title": "Tetragramma musicale", "text": "Il tetragramma \u00e8 il rigo musicale, composto da quattro linee orizzontali, utilizzato nella notazione quadrata. \u00c8 il predecessore del pentagramma, il rigo di cinque linee utilizzato nella notazione moderna. \nIl tetragramma e la notazione quadrata, insieme con la notazione metense e la notazione sangallese, sono tutt'oggi utilizzati nella notazione del canto gregoriano.\nNell'antichit\u00e0, fino al medioevo, non si praticava una maniera di scrivere la melodia musicale, anche se in alcuni ambiti si era trovata qualche forma di notazione.\nI primi codici musicali risalgono al IX secolo. Le note erano indicate con dei segni grafici, chiamati neumi. Ma la preoccupazione dei primi annotatori non era quella di dare indicazioni melodiche, poich\u00e9 la melodia veniva trasmessa ancora mnemonicamente, bens\u00ec ritmiche. Per questo venivano chiamate notazioni \"adiastematiche\", cio\u00e8 in campo aperto.\nA partire dal X secolo nacque l'esigenza di dare indicazione, oltre che del ritmo, anche degli intervalli melodici. Gli antichi amanuensi, prima di scrivere, preparavano le pergamene tracciando a secco delle linee, che utilizzavano come guida per una corretta scrittura. Si prese l'abitudine, inizialmente, di scrivere il testo una linea s\u00ec ed una no e di utilizzare le linee vuote per scrivere la musica. In un secondo tempo le linee divennero due, che vennero colorate di rosso per indicare il Fa e di giallo per indicare il Do. Fu cos\u00ec che nacque la notazione \"diastematica\". Le linee si assestarono fino a quattro, poich\u00e9 l\"'ambitus\" della musica medievale non era cos\u00ec esteso come nella musica moderna.\nL'invenzione del tetragramma \u00e8 impropriamente attribuita al monaco benedettino Guido d'Arezzo all'inizio dell'XI secolo, insieme con i nomi delle note musicali, sebbene sistemi musicali analoghi fossero gi\u00e0 utilizzati dal IX secolo. I neumi andavano scritti su una linea o su uno spazio interlineare, analogamente all'uso attuale del pentagramma, e le note vennero chiamate Ut (cambiata successivamente in Do, ma non da Giovanni Battista Doni come erroneamente identificato, in quanto ci sono riferimenti alla nota Do in un testo di Pietro Aretino del 1536, antecedente alla nascita di Doni), Re, Mi, Fa, Sol, La, dalle iniziali dei versi della prima strofa dell'inno a San Giovanni Battista \"Ut queant laxis\", utilizzato da Guido D'Arezzo come memorandum per i suoi allievi. Il nome della nota Si fu aggiunto solo nel XVI secolo. I neumi furono rappresentati da Guido D'Arezzo con dei quadrati, poi essi diventarono romboidali ed infine tondi. L'introduzione delle figure di durata \u00e8 attribuita a Francone da Colonia nel 1260."}
{"id": "147360", "revid": "122422923", "url": "https://it.wikipedia.org/wiki?curid=147360", "title": "Lingua nganasan", "text": "La lingua nganasan (\"\u043d\u044f\"\" o \"nya\"), nota anche come tavgi o tavgi samoiedo, \u00e8 una lingua samoieda parlata in Russia, in Siberia.\nDistribuzione geografica.\nSecondo l'edizione 2009 di \"Ethnologue\", la lingua nganasan \u00e8 parlata da 500 persone, stanziate nel Circondario del Tajmyr.\nClassificazione.\nSecondo l'edizione 2009 di \"Ethnologue\", la classificazione della lingua nganasan \u00e8 la seguente:\nSistema di scrittura.\nPer la scrittura viene usato l'alfabeto cirillico ed \u00e8 cos\u00ec composto:"}
{"id": "147361", "revid": "486946", "url": "https://it.wikipedia.org/wiki?curid=147361", "title": "Nganasan", "text": ""}
{"id": "147364", "revid": "599013", "url": "https://it.wikipedia.org/wiki?curid=147364", "title": "Mua", "text": ""}
{"id": "147366", "revid": "486946", "url": "https://it.wikipedia.org/wiki?curid=147366", "title": "Mail User Agent", "text": ""}
{"id": "147367", "revid": "599013", "url": "https://it.wikipedia.org/wiki?curid=147367", "title": "Commissione nazionale per le societ\u00e0 e la Borsa", "text": "La Commissione Nazionale per le Societ\u00e0 e la Borsa (meglio nota con l'acronimo CONSOB) \u00e8 l'ente rivolto alla tutela degli investitori, all'efficienza, alla trasparenza e allo sviluppo del mercato mobiliare italiano; \u00e8 un'autorit\u00e0 amministrativa indipendente dotata di autonoma personalit\u00e0 giuridica e piena autonomia operativa, istituita con la legge 7 giugno 1974, n. 216. \nLa funzione di vigilanza si svolge di concerto con la Banca di Italia, per quanto riguarda l'attivit\u00e0 degli istituti di credito italiani o di diritto estero operanti in Italia. \nIl suo operato si inserisce nella pi\u00f9 ampia cornice del Sistema europeo di vigilanza finanziaria, attivo dal 2011.\nStoria.\nPrima dell'istituzione della Consob, ad avere le funzioni di vigilanza sul mercato borsistico e mobiliare in genere era il Ministero del tesoro, ovvero un organo non indipendente ma facente parte integrante del potere esecutivo: la Consob nacque per creare un'autorit\u00e0 dotata di competenza tecnica, alta specializzazione e capacit\u00e0 di prontezza nelle decisioni. \nLa legge del 1974 istituiva la Consob quale organo di vigilanza sulle societ\u00e0 quotate in borsa e sui fondi mobiliari; con la legge n. 77 del 1983 la Consob acquisiva invece pieno controllo su tutte le operazioni riguardanti il risparmio pubblico. Con la legge n. 281 del 1985, veniva aumentata la sua autonomia e indipendenza. Ulteriori poteri di controllo venivano conferiti con la legge n.1 del 1991, in relazione alle Sim e al contrasto del fenomeno dell'insider trading. Grazie a questi interventi legislativi, e ancora pi\u00f9 a seguito dell'emanazione del decreto legislativo n. 58/1998 (\"Testo unico delle disposizioni in materia di intermediazione finanziaria, TUF\"), l'autorit\u00e0 acquisiva un pi\u00f9 marcato peso istituzionale, esercitando un pi\u00f9 vasto controllo sull'intero mercato mobiliare. \nNel 2017 \u00e8 stato istituito presso la Consob l'Arbitro per le controversie finanziarie (ACF).\nDescrizione.\nFunzioni.\nIn relazione alle attribuzioni stabilite dalla legge, la Consob:\nAl fine di svolgere i suoi compiti istituzionali, la Commissione si avvale di una struttura organizzativa di oltre seicento fra impiegati e funzionari, divisi fra la sede principale di Roma e la sede operativa secondaria di Milano.\nOrganizzazione finanziaria.\nLa Consob determina annualmente l'ammontare delle contribuzioni dovute dai soggetti sottoposti alla sua vigilanza. Le entrate contributive rappresentano la principale fonte di finanziamento delle spese di funzionamento della Commissione. \nLe categorie di soggetti sottoposti a vigilanza che versano annualmente il contribuito sono:\nOrganizzazione istituzionale.\nLa Commissione Nazionale per le Societ\u00e0 e la Borsa \u00e8 composta di un presidente e di quattro membri, scelti tra persone di specifica e comprovata competenza ed esperienza e di indiscussa moralit\u00e0, nominati con decreto del presidente della Repubblica su proposta del presidente del Consiglio dei Ministri, previa deliberazione del Consiglio stesso. In precedenza, essi duravano in carica cinque anni e potevano essere confermati una sola volta, mentre adesso la legge del 28 febbraio 2008, n. 31, ha stabilito in sette anni (senza possibilit\u00e0 di riconferma) la durata in carica dei membri della Commissione.\nAttualmente, la Commissione \u00e8 composta dal presidente prof. Paolo Savona, dalla prof. Anna Genovese, dal dott. Carmine Di Noia, dal Giudice Giuseppe Maria Berruti e dal dott. Paolo Ciocca. Il precedente presidente, Mario Nava, nominato il 9 aprile 2018, si \u00e8 dimesso il 13 settembre successivo.\nL'attuale direttore generale di Consob (facente funzioni) \u00e8 Tiziana Togna.\nPresidenti.\nL'elenco dei presidenti della Consob dal 1975 a oggi \u00e8 il seguente:"}
{"id": "147368", "revid": "486946", "url": "https://it.wikipedia.org/wiki?curid=147368", "title": "Client mail", "text": ""}
{"id": "147369", "revid": "486946", "url": "https://it.wikipedia.org/wiki?curid=147369", "title": "Client Mail", "text": ""}
{"id": "147370", "revid": "125703091", "url": "https://it.wikipedia.org/wiki?curid=147370", "title": "Rond\u00f4nia", "text": "La Rond\u00f4nia \u00e8 uno stato del Brasile, situato nella sezione nordoccidentale del paese. Confina a ovest (per un breve tratto) con l'Acre, a nord con l'Amazonas, a est con il Mato Grosso e a sud con la Bolivia. La capitale \u00e8 Porto Velho. Lo stato ha lo 0,8% della popolazione brasiliana e produce lo 0,6% del PIL brasiliano.\nTra gli altri centri pi\u00f9 importanti vi sono:\nGeografia fisica.\nLa linea del terreno segue un andamento ondulato, e il 94% del territorio ha un'altitudine compresa tra i 100 ed i 600 metri. Il Madera, lo Yi-Paran\u00e1, il Guapor\u00e9 e il Mamor\u00e9 sono i fiumi principali. Il clima \u00e8 tropicale.\nAl centro dello stato si trova il Parco Nazionale Paca\u00e1s Nuevos.\nLo Stato \u00e8 attraversato dal fiume Madeira, tributario del Rio delle Amazzoni. Vi si trova inoltre il Lago do Cuni\u00e3.\nEconomia.\nL'economia dello stato di Rond\u00f4nia ha come attivit\u00e0 principali l'agricoltura, l'allevamento, l'industria alimentare e l'estrazione di piante e minerali. Nel 2016, il PIL dello stato ha raggiunto i 39.451 milioni di R $. Il suo paniere di esportazione \u00e8 composto principalmente da carne congelata (43,43%), soia (32,77%), stagno crudo (7,08%), legno segato (2,36%) e rigaglie commestibili (2,02%).\nA partire dagli anni '70, lo stato ha attirato agricoltori dalla parte centro-meridionale del paese, spinto dai progetti di colonizzazione del governo federale e dalla disponibilit\u00e0 di terra a basso costo e fertile. Lo sviluppo delle attivit\u00e0 agricole ha trasformato l'area in una delle principali frontiere agricole del paese e una delle regioni pi\u00f9 prospere e produttive del nord del Brasile. Lo stato si distingue per la produzione di caff\u00e8 (il pi\u00f9 grande produttore nel nord e il quinto pi\u00f9 grande in Brasile), cacao (secondo produttore nel nord e terzo in Brasile), fagiolo (secondo produttore nel nord), mais (secondo produttore nella regione settentrionale), soia (terzo produttore nella regione settentrionale), riso (terzo produttore in la regione settentrionale) e manioca (quarto produttore nella regione settentrionale).\nNella produzione di caff\u00e8, la Rond\u00f4nia \u00e8 stata, nel 2019, il quinto produttore pi\u00f9 grande del paese, essendo il secondo produttore di Coffea canephora, ottenendo un totale di 2,3 milioni di sacchi da 60\u00a0kg di caff\u00e8 (circa 138.000 tonnellate) quest'anno.\nNella soia, nel raccolto brasiliano del 2019, Rond\u00f4nia ha raccolto 1,2 milioni di tonnellate, il terzo nella regione nord.\nNel 2019, lo stato ha prodotto 805.000 tonnellate di mais, la seconda pi\u00f9 grande produzione nella regione settentrionale, perdendo solo a favore di Tocantins.\nNella produzione manioca, il Brasile ha prodotto un totale di 17,6 milioni di tonnellate nel 2018. La Rond\u00f4nia \u00e8 stata l'undicesimo produttore pi\u00f9 grande del paese, con 583.000 tonnellate.\nNel 2018, la Rond\u00f4nia ha prodotto 124.000 tonnellate di riso.\nNella produzione di cacao, Par\u00e1 ha gareggiato con Bahia per la leadership nella produzione brasiliana. Nel 2019, il Par\u00e1 ha raccolto 135.000 tonnellate di cacao e i bahiani ne hanno raccolte 130.000. La Rond\u00f4nia \u00e8 il terzo produttore di cacao del paese, con 18.000 tonnellate raccolte nel 2017.\nNel 2017, lo stato aveva una mandria bovini di 14.098.031 capi di bestiame (73,37% per la carne e il resto per i latticini), la seconda mandria pi\u00f9 grande del nord, superata solo dal Par\u00e1, essendo il sesto pi\u00f9 grande del paese, il quinto nelle esportazioni di carne e l'ottavo nella produzione di latte. La produzione statale di latte nel 2018 \u00e8 stata di circa 800 milioni di litri, il pi\u00f9 grande produttore del nord.\nNel 2017, la Rond\u00f4nia aveva lo 0,62% della partecipazione mineraria nazionale (ottavo posto nel paese). La Rond\u00f4nia ha prodotto stagno (10,9 mila tonnellate per un valore di R $ 333 milioni), oro (1 tonnellata per un valore di R $ 125 milioni), niobio (in columbite-tantalite) (3,5 mila tonnellate a R $ 24 milioni) e zinco in forma lorda (26.000 tonnellate a R $ 27 milioni). Inoltre, nelle pietre preziose, lo stato ha una certa produzione di granato.\nNell'industria, la Rond\u00f4nia ha registrato un PIL industriale di 8,2 miliardi di R $ nel 2017, equivalente allo 0,7% dell'industria nazionale. Impiega 49.944 lavoratori nel settore. I principali settori industriali sono: servizi industriali di servizi pubblici, quali elettricit\u00e0 e acqua (54,4%), edilizia (19,2%), alimentare (17,6%), legno (1,8%) e minerali non metallici (1,2%). Questi 5 settori concentrano il 94,2% dell'industria statale.\nStoria.\nQuello che oggi \u00e8 uno dei 26 Stati federati del Brasile fu creato nel 1943, nell'ambito della politica di consolidamento dei confini voluta da Get\u00falio Vargas: si form\u00f2 allora come \"Territorio federale di Guapor\u00e9\" (dal nome di uno dei suoi fiumi principali) grazie all'unione di parte degli stati di Amazonas e Mato Grosso. Nel 1956 prese invece il nome di \"Territorio federale di Rondonia\" in onore di Candido Rondon, l'ufficiale brasiliano che lo esplor\u00f2 tra il 1907 e il 1910. Nel 1982, infine, il territorio divenne Stato Federale. Lo sviluppo dell'allevamento e della coltivazione del caff\u00e8 fu possibile grazie al progetto \"P\u00f3lo-Noroeste\", implementato dal governo federale negli anni settanta al fine di incoraggiare lo spostamento della popolazione brasiliana verso le aree pi\u00f9 sottopopolate e sottosviluppate del paese.\nIl programma \"P\u00f3lo-Noroeste\" centuplic\u00f2 la popolazione portandola dai soli 10.000 abitanti del 1970 ai circa 1,5 milioni del 2004. Tutte le citt\u00e0 nello Stato, ad eccezione di Porto Velho e Guajar\u00e1-Mirim, furono perci\u00f2 costruite da coloro che immigrarono nella zona grazie al \"P\u00f3lo-Noroeste\".\nAttualmente il governo brasiliano ha avviato il programma \"Planaforo\", volto a tutelate l'ambiente e gli amerindi (puntando in particolare alla definizione dei confini delle riserve indios).\nNel 1980 venne avviata la costruzione dell'\"Impianto Idroelettrico Samuel\", che ha permesso di sviluppare la produzione di legname, minerali, derrate alimentari e costruzioni edili.\nRond\u00f4nia \u00e8 il secondo Stato brasiliano pi\u00f9 giovane, avendo raggiunto tale status solo nel 1982. Un ulteriore impulso allo sviluppo della zona si ebbe nel 1993 con la creazione dell'area di libero commercio di Guajar\u00e1-Mirim, progetto volto a facilitare gli scambi fra la Rond\u00f4nia e la vicina Bolivia.\nCome attestano le immagini satellitari, che mostrano zone prive di vegetazione propagatesi con un movimento a spina di pesce, negli ultimi anni la regione ha subito un forte disboscamento dovuto principalmente all\u2019espansione delle attivit\u00e0 agricole e dell\u2019industria del legname.\nDalla fine degli anni novanta la Rond\u00f4nia ha cercato di promuovere il turismo puntando sulla bellezza di una natura in piccola parte ancora incontaminata.\nBandiera.\nLa bandiera dello Stato fu disegnata da Silvio Carvalho Feitosa e adottata con la legge numero 41 del 22 dicembre 1981. I colori sono gli stessi della bandiera del Brasile, con una grande stella, la Muliphein, al centro a simboleggiare la nascita del nuovo Stato. Tale stella sorge da un cielo blu che splende sul Brasile (rappresentato dalle strisce gialle e verdi nella met\u00e0 inferiore della bandiera a simboleggiare le ricchezze minerarie e le foreste)."}
{"id": "147371", "revid": "486946", "url": "https://it.wikipedia.org/wiki?curid=147371", "title": "Client email", "text": ""}
{"id": "147373", "revid": "125495934", "url": "https://it.wikipedia.org/wiki?curid=147373", "title": "SkyTeam", "text": "SkyTeam \u00e8 un'alleanza di compagnie aeree che ha sede presso il World Trade Center Schiphol Airport nei pressi dell'Aeroporto di Amsterdam-Schiphol ad Haarlemmermeer, nei Paesi Bassi. SkyTeam venne fondata il 22 giugno 2000 da Aerom\u00e9xico, Air France, Delta Air Lines e Korean Air.\nSkyTeam \u00e8 stata l'ultima delle tre grandi alleanze a nascere, dopo Star Alliance e Oneworld. Nonostante ci\u00f2, SkyTeam \u00e8 cresciuta nel corso degli anni in termini di numero di passeggeri trasportati e numero dei membri, diventando cos\u00ec la seconda pi\u00f9 grande alleanza globale, dopo Star Alliance.\nDa marzo 2014 \u00e8 composta da 20 compagnie provenienti da cinque continenti. Essa opera anche un'alleanza cargo, SkyTeam Cargo, composta da ottobre 2012 da dieci vettori.\nStoria.\nNel corso del 2001 sono entrate a far parte dell'alleanza anche Alitalia e CSA Czech Airlines estendendo la rete di destinazioni.\nIl 2004 \u00e8 un anno importante nella storia di SkyTeam perch\u00e9 il 13 settembre Continental Airlines, KLM Royal Dutch Airlines e Northwest Airlines diventano membri a tutti gli effetti dell'alleanza che cos\u00ec estende e amplia il suo network: con l'ingresso delle tre compagnie, l'alleanza ha avuto la sua pi\u00f9 grande espansione. Nel 2006 fa il suo ingresso la compagnia aerea russa Aeroflot.\nIl 4 settembre 2007, tre nuove compagnie aeree sono entrate a far parte del programma associato. Le tre compagnie sono Air Europa, Copa Airlines, Kenya Airways; ognuna delle quali \u00e8 sponsorizzata e supportata da un membro effettivo, nell'ordine Air France, Continental Airlines, KLM Royal Dutch Airlines.\nIl 15 novembre 2007 \u00e8 entrata la China Southern Airlines, uscita poi il 1\u00ba gennaio 2019.\nContinental Airlines e Copa Airlines il 24 ottobre 2009 sono uscite da SkyTeam per passare a Star Alliance.\nIl giorno 16 aprile 2010 China Eastern Airlines ha annunciato l'intenzione di entrare a far parte dell'alleanza SkyTeam. Durante una cerimonia ufficiale tenutasi a Shanghai, il Presidente e Amministratore delegato di China Eastern Ma Xulun si \u00e8 riunito con gli AD delle compagnie aeree dell'alleanza SkyTeam per firmare un memorandum d'intesa a conferma dei piani di China Eastern di entrare nell'alleanza SkyTeam entro la met\u00e0 del 2011. Questa new entry ha portato nel giugno 2011 un incremento nella flotta pari a 248 aeromobili e collegamenti verso 103 destinazioni. Nel 2010, venne festeggiato il 10\u00ba anniversario con l'introduzione di una livrea speciale e gli annunci di ingresso nell'alleanza di Aerol\u00edneas Argentinas, China Airlines e Garuda Indonesia.\nNel 2012 sono entrate nell'alleanza anche Saudia, Xiamen Airlines e Middle East Airlines. Garuda Indonesia \u00e8 invece entrata nell'alleanza a marzo 2014.\nSkyTeam Co-locations.\nSkyTeam ha oltre 40 \"co-location\" nei maggiori aeroporti del mondo, tra cui: Amsterdam, Atene, Barcellona, Pechino, Bruxelles, Buenos Aires, Caracas, Ginevra, Istanbul, Lagos, Manchester, Citt\u00e0 del Messico, Monaco di Baviera, Milano-Malpensa, Mosca-\u0160eremet'evo, Paris-CDG2, Praga, Roma, Stoccarda, Tunisi, Venezia e Vienna:\nProgramma frequent flyer.\nLa tabella seguente indica quali livelli dei programmi frequent flyer di ogni compagnia corrispondono a quelli fissati da SkyTeam\nLivree Speciali SkyTeam.\nSkyTeam ad ha lanciato la \"livrea SkyTeam\""}
{"id": "147376", "revid": "965226", "url": "https://it.wikipedia.org/wiki?curid=147376", "title": "Jes\u00fas Franco", "text": "Cineasta straordinariamente prolifico e molto controverso, ugualmente distante dal cinema commerciale e dal cinema d'\u00e9lite, amava definirsi egli stesso un \"outsider\". Nella sua carriera ha tenuto fede al motto dell'amico e regista spagnolo Luis Garc\u00eda Berlanga, secondo il quale tutto ci\u00f2 che occorre per fare cinema \u00e8 \u00ab\u00a1Una c\u00e1mara y libertad!\u00bb. Ha firmato i suoi film sotto vari pseudonimi, per lo pi\u00f9 tratti dal mondo del jazz, tra cui Clifford Brown, James P. Johnson e David Khune (quest'ultimo come soggettista e sceneggiatore).\nAccanito cinefilo, dotato di una sterminata cultura cinematografica, ha sempre preso le distanze tanto dal cinema impegnato quanto dal cosiddetto cinema di serie B o cult, nel quale i suoi film sono per altro generalmente classificati dalla critica, dichiarandosi invece cultore di registi come Orson Welles (con il quale ha lavorato), Robert Siodmak, John Ford, Douglas Sirk, Friedrich Wilhelm Murnau, Fritz Lang, Luis Bu\u00f1uel, Max Oph\u00fcls, Stanley Kubrick, Alfred Hitchcock, Billy Wilder, Raoul Walsh. Molti dei suoi film appartengono al genere exploitation, film a basso costo che incontri i gusti del pubblico, seppur con eccezioni, e spesso sono di genere horror ed erotico. In una parte della sua carriera, a causa di problemi economici, gir\u00f2 anche film pornografici, softcore commerciali e cinema \"trash\", e durante gli ultimi anni lavor\u00f2 quasi solo col mercato home video. Tra le sue pellicole pi\u00f9 famose e apprezzate da spettatori e critica vi sono \"Vampyros Lesbos\", \"Il conte Dracula\" con Christopher Lee, \"99 donne\" (considerato il capostipite europeo del genere commerciale sexploitation detto \"women in prison\"), \"Justine ovvero le disavventure della virt\u00f9\" (versione attenuata dell'omonimo romanzo libertino del marchese de Sade, con la giovane Romina Power e Klaus Kinski), \"Delirium\", \"The Blood of Fu Manchu\" e il completamento del film incompiuto \"Don Quijote\" di Orson Welles. Tra i molti cineasti appassionati di B-movie e della filmografia di Franco, vi \u00e8 il regista statunitense Quentin Tarantino.\nJess Franco era zio dello scrittore spagnolo Javier Mar\u00edas e del regista Ricardo Franco; era inoltre compagno, per quasi 40 anni fino alla morte di lei, dell'attrice e pornoattrice Lina Romay, sposata in seconde nozze nel 2008 e che era considerata la sua \"musa\" avendo lavorato in moltissimi suoi film.\nBiografia.\nL'infanzia e la giovinezza: Jes\u00fas Franco, Francisco Franco e il jazz.\nFiglio di padre spagnolo - un colonnello seguace del dittatore Francisco Franco (non imparentato) - e di madre cubana, Jes\u00fas \u00e8 l'ultimo di 12 fratelli. Avverso al regime sin da ragazzo (si defin\u00ec sempre anarchico, di sinistra e avverso all'istituzione), il desiderio di libert\u00e0 lo spinge verso la musica, tra le forme di espressione quella meno soggetta alla censura. Inizia a studiare pianoforte in casa strimpellando il \"Sogno d'amore\" n. 3 di Franz Liszt (che in seguito utilizzer\u00e0 spesso nelle colonne sonore dei suoi film) e in seguito diventa pianista e trombettista jazz, studiando anche composizione musicale. Laureatosi in Giurisprudenza, inizia a dedicarsi al cinema, diventando subito inviso al franchismo e alla Chiesa cattolica. Per due anni studia presso l'Instituto de Investigaciones y Experiencias Cinematogr\u00e1ficas di Madrid. Quindi si reca a Parigi, dove studia tecnica di regia e ha finalmente modo di vedere i film non censurati. Assume quindi lo pseudonimo \"Jess Franco\" al posto di Jes\u00fas Franco, che evocava troppo la religione cristiana e la dittatura \"nacionalcatolica\" spagnola.\nL'apprendistato in Spagna.\nInizia a lavorare nel cinema nel 1952, come direttore del doppiaggio, compositore e, soprattutto, sceneggiatore e aiuto regista, al seguito di importanti registi spagnoli quali Juan Antonio Bardem, Joaqu\u00edn Luis Romero Marchent, Le\u00f3n Klimovsky, Pedro Lazaga. Nello stesso periodo gira i suoi primi cortometraggi.\n1959-1966: il primo periodo spagnolo.\nNel 1959 gira il suo primo lungometraggio: \"Tenemos 18 a\u00f1os\". Il cocktail di generi cinematografici, che nel film d'esordio \u00e8 parte costitutiva della trama, basata sulle fantasie di una coppia di ragazze, sar\u00e0 sempre un tratto distintivo della sua personalit\u00e0. Negli anni seguenti Franco spazia con disinvoltura dal musical al noir, dal western alla commedia, dallo spy all'horror. \u00c8 quest'ultimo genere a decretare la sua fortuna con \"Il diabolico dottor Satana\", il cui protagonista, lo svizzero Howard Vernon, sar\u00e0 di qui in avanti l'attore feticcio di Franco, assieme a Lina Romay. Il periodo, che culmina in una duplice collaborazione con lo sceneggiatore francese Jean-Claude Carri\u00e8re (l'horror alla Hitchcock \"Miss Muerte\" e la spy-comedy con Eddie Constantine \"Le carte scoperte\", \u00e8 caratterizzato da una scrittura cinematografica classica, spesso arricchita da un uso espressionistico del bianco e nero. Tutti i film contengono numeri musicali, anche estesi, che testimoniano da una parte la radice musicale dell'ispirazione del regista, dall'altra la sua passione cinefila per il muto.\nOrson Welles, dopo aver visto \"La muerte silba un blues\" e \"La spia sulla citt\u00e0\", assume Franco come seconda unit\u00e0 di ripresa di \"Falstaff\" (\"Campanadas a medianoche\", 1965). Subito dopo, Franco inizia a girare \"La isla del tesoro\", con Welles nei panni del protagonista, ma le riprese sono interrotte dopo pochi giorni di lavorazione.\nNel 1962 Franco spos\u00f2 Nicole Guettard, da cui si separ\u00f2 alcuni anni dopo bench\u00e9 il divorzio risalga al 1980.\n1966-1969: il periodo \"pop\" e le produzioni internazionali.\nL'incontro con Welles libera il cinema di Franco da ogni residuo di convenzionalit\u00e0. L'horror onirico \"Delirium\" \u00e8 il suo primo film erotico, per gran parte improvvisato sul set; il titolo originale fa riferimento al Necronomicon, lo pseudobiblium dei racconti del Ciclo di Cthulhu di Howard Phillips Lovecraft, che Franco sostiene ispirato a un libro medievale reale. Le eleganti commedie girate nel 1967 assorbono invece il linguaggio del fumetto italiano, di cui il regista \u00e8 un lettore vorace. Nel 1968 Franco entra nella scuderia del produttore britannico Harry Alan Towers: i budget aumentano considerevolmente ed egli pu\u00f2 lavorare con attori del calibro di Klaus Kinski, Herbert Lom, Mercedes McCambridge e Christopher Lee, ma la produzione impone tempi rapidissimi. I film, destinati al mercato internazionale, sono inoltre rimontati dai distributori, in modo spesso maldestro. Gli stessi distributori impongono i loro attori, a volte contro la volont\u00e0 di Franco, come nel caso di Romina Power, la protagonista di \"Justine, ovvero le disavventure della virt\u00f9\". In quest'ultimo film, a cui seguir\u00e0 \"De Sade 2000\", e in \"Philosophy in the Boudoir\" il regista si cimenta per la prima volta con le opere di uno dei suoi scrittori preferiti: il Marchese de Sade, che torner\u00e0 in altri suoi lungometraggi.\n1969-1975: cinema erotico sperimentale, tra Germania e Francia.\nDopo le disavventure produttive di \"Il trono di fuoco\" e \"Il conte Dracula\", Franco lascia la scuderia di Harry Alan Towers e prende la via del cinema indipendente a basso, a volte bassissimo costo. In quest'avventura lo segue Soledad Miranda, una giovane attrice spagnola di autentico talento, destinata a morire tragicamente in un incidente stradale il 18 agosto 1970, e protagonista del suo film pi\u00f9 famoso - \"Vampyros Lesbos\" - per altro non particolarmente amato dal regista, e anche di \"De Sade 2000\" (1970). I soggetti di molti dei quasi 50 film girati in questo periodo sono esplicitamente erotici, anche grazie al talento dell'attrice Lina Romay, l'inseparabile compagna del regista, prima sul set poi nella vita. Un erotismo tuttavia arricchito da una caratteristica vena esoterica o horror, nella quale abbondano le storie di vampirismo.\nSpesso i produttori francesi e italiani aggiungono scene hard, per distribuire i film nei circuiti a luci rosse. Per contro, gli stessi film in Spagna sono pesantemente censurati, cosicch\u00e9 raramente siamo in grado di vederli come li ha montati l'autore.\n\u00c8 un periodo di grande entusiasmo e creativit\u00e0: le interviste del tempo rivelano un impulso rivoluzionario che va al di l\u00e0 degli aspetti tecnici. Franco ormai lavora con sceneggiature minimalistiche, improvvisando sul set e montando i materiali filmici attraverso bande sonore fatte non solo di musica ma anche di vere e proprie partiture di rumori. L'uso della camera a mano, manovrata dallo stesso regista, e dello zoom consente di girare rapidamente, il resto avviene in sala di montaggio. Il ritmo narrativo spesso si dilata a dismisura e il film si trasforma in un poema di suoni e immagini. Nel caso di \"Dracula contro Frankenstein\" Franco giunge a un passo dal cinema muto. Non mancano tuttavia le concessioni a un cinema pi\u00f9 facile e nello stesso periodo il regista gira in Spagna alcuni film di struttura pi\u00f9 classica, tra i quali spicca \"Al otro lado del espejo\", alla cui sceneggiatura Franco aveva gi\u00e0 lavorato negli anni sessanta con Carri\u00e8re e che, totalmente stravolto, fu distribuito anche in Francia e in Italia, rispettivamente come film erotico e pornografico.\n1975-1977: il periodo svizzero.\nVicissitudini professionali spingono il regista ad abbandonare la Francia. Inizia la collaborazione con il produttore svizzero Erwin C. Dietrich. Il periodo anarchico sembra finito: Franco lavora su sceneggiature complete, con l'ausilio di una \"\u00e9quipe\" tecnica professionale e con budget talora ragguardevoli, come nel caso di \"Erotico profondo\", il film che consente al regista di tornare a lavorare con Klaus Kinski. Si tratta per\u00f2 pur sempre di film di serie B, a sfondo erotico, che sfruttano filoni fortunati in area germanica, in particolare quello noto come \"women in prison\".\n1978-1980: cinema \"trash\" e \"hard\", tra Francia e Germania.\nAbbandonata anche la Svizzera, Franco si adatta a girare film commerciali: in Francia alcuni porno (tra cui un altro \"Justine\") e in Germania alcune pellicole \"trash\" che culminano in due bizzarre parodie dei film italiani del genere cannibalesco, quanto mai lontane dall'idea di cinema verit\u00e0.\n1978-1987: il ritorno in Spagna, dopo la morte di Francisco Franco, e il cinema familiare.\nContemporaneamente, il cinema di Franco trova finalmente spazio nella Spagna democratica, dopo la morte del Generalissimo. I ritmi di produzione tornano a farsi frenetici: nel solo 1982 vedono la luce ben 9 film. Ma Franco \u00e8 finalmente libero di fare il suo cinema, sia pure lavorando con \"budget\" irrisori. Come Manacoa Film, egli stesso produce 11 film tra il 1983 e il 1985. Accanto alla consueta miscela di erotismo ed esoterismo, troviamo film d'avventura, per bambini, di arti marziali, nonch\u00e9 libere rivisitazioni di generi tradizionali, quali il noir e la commedia. I film di questo periodo sono spesso pervasi da uno spirito serenamente folle: Franco lavora con l'ormai inseparabile Lina Romay, e i suoi amici, tra cui l'attore spagnolo Antonio Mayans, suo autentico \"alter ego\" davanti alla cinepresa, che collabora anche in veste di produttore esecutivo, e il direttore della fotografia Juan Soler, che appare in molti film nelle vesti di attore. Le musiche sono spesso tratte dal repertorio dell'amico Daniel J. White, che insieme a Franco, con lo pseudonimo Pablo Villa, ha inciso decine di dischi per colonne sonore. Il set \u00e8 quello naturale delle coste o delle isole spagnole, con la sua luce mediterranea. Il linguaggio cinematografico si asciuga: alla scrittura nervosa dei film dei primi anni settanta subentra ora una sorta di lirica pigrizia, mentre la musica mantiene un ruolo centrale nel guidare lo spettatore attraverso le esili trame. C'\u00e8 ampio spazio anche per la sperimentazione, come in due film tratti dal Marchese de Sade: \"Gemidos de placer\", girato in poco pi\u00f9 di venti piano-sequenza, la cui vicenda si svolge entro le unit\u00e0 aristoteliche di spazio, tempo e azione, e \"Sinfon\u00eda erotica\", costruito intorno al \"Concerto per pianoforte e orchestra n. 2\" di Franz Liszt.\nL'incanto \u00e8 rotto dalla Legge Mir\u00f3, che soffoca il cinema indipendente spagnolo, alimentando da una parte il cinema d'importazione e dall'altra il cinema pornografico. Per effetto di questa legge, tutte le pellicole classificate S, ossia di contenuto erotico ma senza scene hard, possono essere proiettate solo nei cinema a luci rosse, il cui pubblico ovviamente esige la presenza di scene porno. In questa situazione Franco, insieme a Lina Romay, si trova quasi costretto a girare nuovamente una decina di pellicole \"hard\" (quasi tutte tra il 1985 e il 1987), caratterizzate da una scrittura filmica talmente sciatta da apparire intenzionale. Per nulla erotici, anche perch\u00e9 girati per lo pi\u00f9 con attori non professionisti, questi film appaiono piuttosto come una messa a nudo dei banali meccanismi che regolano la pornografia. Il pi\u00f9 interessante \u00e8 forse \"El mir\u00f3n y la exhibicionista\", un film quasi muto girato con un realismo estremo, i cui protagonisti - il guardone e l'esibizionista - rispecchiano e svelano il rapporto tra spettatore e film porno, mettendo il primo di fronte a s\u00e9 stesso. Del 1983 \u00e8 invece \"El hundimiento de la casa Usher\", libera trasposizione di \"La caduta della casa degli Usher\" di Edgar Allan Poe.\n1987-1994: la parentesi commerciale e il completamento del \"Don Quixote\" di Orson Welles.\nAbbandonata nuovamente la Spagna per Parigi, Franco tenta la strada dell'integrazione nel sistema, girando cinque film nei quali \u00e8 spesso difficile riconoscere la sua mano. Le produzioni sono abbastanza ricche e i cast includono attori famosi, come Helmut Berger, St\u00e9phane Audran, Christopher Lee, Fernando Rey, oltre ad alcune \"starlettes\" del cinema erotico.\nMa non \u00e8 questo il cinema che Franco vuole fare. Egli coglie al volo l'offerta di Oja Kodar, ultima moglie di Orson Welles, che gli propone di completare il \"Don Quijote\": la pellicola alla quale Welles aveva lavorato per oltre quindici anni, lasciando una quantit\u00e0 enorme di materiale, per la verit\u00e0 solo in parte messo a disposizione di Franco. Il film fu presentato nel 1992 fuori concorso alla Mostra internazionale d'arte cinematografica di Venezia, accolto negativamente dalla critica.\nAlcuni nuovi progetti non vanno in porto. \"The Golden Beetle\" non viene distribuito per espressa volont\u00e0 del regista, non soddisfatto del risultato. Siamo a una svolta.\n1995-2013: la produzione in video digitale.\nI riflettori sono ora puntati su Franco. La fase della \"riscoperta\" \u00e8 gi\u00e0 iniziata e alcuni fans americani, tra cui Kevin Collins, decidono di finanziare i suoi nuovi film, girati in video digitale. Il \"target\" dei produttori \u00e8 costituito da un pubblico interessato al \"trash\" e all'erotismo feticista, oltre che dai sempre pi\u00f9 numerosi fans del regista, che tuttavia accolgono i nuovi film con diffidenza. I budget sono talmente modesti che, con poche eccezioni, Franco lavora con attori dilettanti. Su queste premesse, il regista ultrasessantenne si inventa un cinema a suo modo sperimentale: delirante, straniato e quanto mai personale, dove l'ironia degli anni ottanta lascia il posto a uno spirito caustico, sardonico e demenziale. La societ\u00e0 postmoderna \u00e8 decostruita e intenzionalmente desublimata: \"Helter Skelter\" \u00e8 un'interminabile serie di scene \"fetish\" al rallentatore, alternate a declamazioni di brani tratti dalle opere del Marchese de Sade e a frammenti di quadri di scuola impressionista. Il tutto, sempre, sulla musica.\nIl 1\u00ba febbraio 2009 ha ricevuto il Premio Goya alla carriera.\nHa trascorso quest'ultimo periodo della sua vita e della sua carriera prima a Torremolinos, poi a Malaga insieme alla compagna e musa Lina Romay (morta di cancro a 58 anni nel 2012). Da alcuni anni in sedia a rotelle a causa di ictus e altre patologie, mor\u00ec il 2 aprile 2013, all'et\u00e0 di 82 anni, in seguito ad emorragia cerebrale, subito dopo l'uscita a Madrid e Barcellona del suo ultimo film, \"Al Pereira vs. the Alligator Ladies\". Un altro film, girato nello stesso periodo e con lo stesso produttore (Ferran Herranz), \u00e8 rimasto inedito.\nRassegne dedicate al regista.\nTra il 18 giugno e il 31 luglio 2008 la Cin\u00e9math\u00e8que fran\u00e7aise dedic\u00f2 a Franco un ciclo monografico, nel corso del quale furono proiettati 65 film da lui diretti, il documentario \"Cuadecuc\" di Petro Portabella, girato sul set di \"Il conte Dracula\", \"Falstaff\" (\"Campanadas a medianoche\") di Orson Welles e il \"Don Quixote\" dello stesso Welles, completato da Franco."}
{"id": "147381", "revid": "7", "url": "https://it.wikipedia.org/wiki?curid=147381", "title": "Vela (nautica)", "text": ""}
{"id": "147382", "revid": "1745361", "url": "https://it.wikipedia.org/wiki?curid=147382", "title": "Fantozzi", "text": ""}
{"id": "147387", "revid": "2", "url": "https://it.wikipedia.org/wiki?curid=147387", "title": "Luigi Schroeder", "text": ""}
{"id": "147391", "revid": "7", "url": "https://it.wikipedia.org/wiki?curid=147391", "title": "Bella Ciao", "text": ""}
{"id": "147392", "revid": "33689", "url": "https://it.wikipedia.org/wiki?curid=147392", "title": "Industrial design", "text": ""}
{"id": "147404", "revid": "1684799", "url": "https://it.wikipedia.org/wiki?curid=147404", "title": "Optimist", "text": "L'Optimist \u00e8 un monoscafo dotato di una singola vela, solitamente utilizzato per l'introduzione alla pratica della vela. Dal 1962 la Federazione Internazionale della Vela organizza il Campionato mondiale Optimist.\nDescrizione.\nOriginariamente progettato nel 1947 da Clark Mills, il disegno dell'imbarcazione \u00e8 molto semplice: \u00e8 essenzialmente una scatola in vetroresina con una mastra rinforzata per il sostegno dell'albero chiamata \"panchetta\". L'Optimist ha un aspetto pittoresco con linee squadrate e una prua mozza. Nonostante ci\u00f2 ha delle sorprendenti caratteristiche di maneggevolezza in manovra ed \u00e8 per questo che le scuole di vela utilizzano l'Optimist a scopo propedeutico.\nLa vela \u00e8 trapezoidale ed \u00e8 sostenuta da un \u201cpicco\u201d che va dall'angolo di penna al bozzello utile per cazzare e/o lascare il picco stesso.\nL'Optimist \u00e8 utilizzato da principianti o velisti con et\u00e0 compresa tra i 6 e i 16 anni. A causa della modesta dimensione dell'imbarcazione e del caratteristico boma basso, la maggioranza dei ragazzi raggiunge una taglia eccessiva prima dei limiti di et\u00e0. Inoltre, a partire da dicembre dell'anno in cui il giovane compie i 15 anni di et\u00e0, questo non pu\u00f2 pi\u00f9 prendere parte con un Optimist a regate organizzate dalla Federazione Italiana Vela e dall'International Sailing Federation.\n\u00c8 diviso in due categorie: cadetti (U10) e juniores (U16). La bandiera di classe raffigura il simbolo della barca (presente anche in penna alla vela) su sfondo bianco per gli juniores e giallo per i cadetti.\nVele.\nL'Optimist ha solo una vela, la randa, che, a differenza delle altre, non \u00e8 triangolare, ma ha la forma di un trapezio rettangolo con la base maggiore bombata. Un'altra differenza con le altre rande \u00e8 l'attacco di questa all'albero e al boma: mentre nelle altre barche la vela si inferisce dall'attacco del boma con l'albero e viene attaccata al boma solo dalla punta, nell'Optimist si usano dei pezzi di cima chiamati stroppi che passano per un occhiello e girano intorno al boma e all'albero; gli stroppi vengono chiusi con un nodo piano. Oltre all'albero e al boma, nell'optimist, c'\u00e8 anche il picco che sostiene l'angolo di penna. Sulla vela vengono incollate le lettere di identificazione di stato e il numero velico a 4 o pi\u00f9 cifre (a seconda del tipo di numerazione utilizzato dalla associazione di classe o dal numero di barche gi\u00e0 costruite).\nI tre sistemi di regolazione sono: il vang, il picco, la base e il Cunningham\nManovre.\nVirata: il timoniere orza, abbassa la testa e si siede sull'altro bordo della barca.\nQuesta manovra viene utilizzata per cambiare mure.\nIn caso di poco vento, il timoniere pu\u00f2 effettuare una virata con il rollio per prendere maggiore velocit\u00e0. Dunque il timoniere comincia a sbandare la barca, dopodich\u00e9 si va a sedere sull'altro bordo della barca.\nAbbattuta: il timoniere poggia, abbassa la testa e si siede sull'altro bordo della barca. Questa manovra \u00e8 pi\u00f9 pericolosa della virata perch\u00e9 il vento spinge con forza le vele e il boma passa molto velocemente. Questa manovra viene utilizzata per cambiare mure nell'andatura di poppa.\nSicurezze.\nSulla mastra si mette o uno stroppetto abbastanza lungo di sicurezza oppure un blocca mastra, che impedisce il disalberamento in caso di scuffia. Assicurati allo scafo sono presenti delle riserve di galleggiamento che ovviano alla mancanza di intercapedini.\nAltre sicurezze previste di norma sono una cimetta per legare la deriva che non si perda, una linguetta metallica che impedisce al timone di sfilarsi accidentalmente ed alcune dotazioni di sicurezza fra cui una cima galleggiante per l'eventuale traino di una decina di metri, una piccola pagaia, una sassola per sgottare l'acqua che pu\u00f2 entrare in navigazione e in caso di ribaltamento ed un salvagente con fischietto."}
{"id": "147409", "revid": "120400033", "url": "https://it.wikipedia.org/wiki?curid=147409", "title": "Premi Oscar 1982", "text": "La 54\u00aa edizione della cerimonia di premiazione degli Oscar si \u00e8 tenuta il 29 marzo 1982 a Los Angeles, al \"Dorothy Chandler Pavilion\", condotta da Johnny Carson.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Barbara Stanwyck per la superlativa creativit\u00e0 ed il contributo unico all'arte della recitazione sullo schermo.\nPremio umanitario Jean Hersholt.\nA Danny Kaye\nPremio alla memoria Irving G. Thalberg.\nA Albert R. Broccoli"}
{"id": "147411", "revid": "124863158", "url": "https://it.wikipedia.org/wiki?curid=147411", "title": "Christopher Tolkien", "text": "Biografia.\nChristopher Tolkien nacque a Leeds, in Inghilterra, terzo di quattro figli di J. R. R. Tolkien ed Edith Bratt. Venne educato alla Dragon School di Oxford e poi alla Oratory School. Durante la Seconda guerra mondiale serv\u00ec come pilota nella Royal Air Force. Prese parte fin da subito alla critica delle idee di suo padre, prima da bambino ascoltando le storie di Bilbo Baggins, e poi da adolescente e da giovane, offrendo molte idee per \"Il Signore degli Anelli\" durante i 15 anni della sua creazione. Ebbe l'onere di interpretare le mappe del padre, a volte auto-contraddittorie, della Terra di Mezzo, per creare le versioni usate nei libri, che ridisegner\u00e0 poi pi\u00f9 tardi, alla fine degli anni settanta, per chiarire le iscrizioni e correggere errori e omissioni.\nSuccessivamente Christopher segu\u00ec le orme di suo padre, diventando insegnante di lingua inglese al New College di Oxford, dal 1964 al 1975. Attir\u00f2 l'attenzione con la sua opposizione alla trilogia cinematografica de \"Il Signore degli Anelli\", diretta da Peter Jackson, sostenendo che le opere di suo padre non fossero adatte ad un'interpretazione cinematografica. Viveva in Francia con la sua seconda moglie, Baillie Tolkien, curatrice de \"Le lettere di Babbo Natale\" di J. R. R. in pubblicazione postuma. Ebbero due figli. Il primo figlio dal suo primo matrimonio, Simon Tolkien, \u00e8 avvocato e romanziere.\n\u00c8 morto il 16 gennaio 2020 a 95 anni presso l'Ospedale della Drac\u00e9nie a Draguignan.\nOpere.\nJ. R. R. Tolkien scrisse una grande quantit\u00e0 di materiale a proposito dei miti della Terra di Mezzo che non venne pubblicato durante la sua vita. Dopo la morte di suo padre, Christopher inizi\u00f2 un lungo lavoro di riorganizzazione della grande massa delle sue note, alcune delle quali scritte mezzo secolo prima su foglietti spaiati. Gran parte del materiale era manoscritto; alcune bozze erano state scritte sopra altre semi cancellate e i nomi dei personaggi cambiavano frequentemente tra la fine e l'inizio della stessa bozza. Decifrarle fu un compito arduo, e probabilmente solo qualcuno che visse insieme a J.R.R. Tolkien e segu\u00ec l'evoluzione delle sue storie avrebbe potuto dargli un senso. Christopher Tolkien ammise addirittura di aver dovuto occasionalmente cercare di indovinare cosa intendesse suo padre.\nLavorando con Guy Gavriel Kay, riusc\u00ec a completare \"Il Silmarillion\", pubblicato nel 1977. Si tratta di un'opera molto dibattuta, poich\u00e9 gran parte della sua forma finale \u00e8 stata modificata da Christopher per far combaciare i particolari con i canoni della Terra di Mezzo. \u00c8 stato seguito da \"Racconti incompiuti\" nel 1980 e da \"The History of Middle-earth\" tra il 1983 e il 1996.\nNel settembre 2006 Christopher Tolkien annunci\u00f2 il completamento di un nuovo libro, \"I figli di H\u00farin\", basato su alcuni appunti lasciati dal padre. Pass\u00f2 30 anni a lavorare a questo progetto, pubblicato il 17 aprile 2007. Per questo lavoro fu molto criticato poich\u00e9 parte dei testi era stata ampiamente rimaneggiata.\nA luglio 2009 pubblic\u00f2 in Inghilterra un nuovo libro inedito del padre, questa volta senza apportare modifiche: \"La leggenda di Sigurd e Gudr\u00fan\". Si tratta della rielaborazione tolkieniana degli antichi miti norreni, frutto del suo lavoro di filologo e della sua passione per queste saghe.\nNel 2017 viene pubblicato il volume \"Beren e L\u00fathien\", da lui curato, che raccoglie ed estende quanto gi\u00e0 pubblicato sull'episodio: \u00e8 il secondo volume, dopo \"I figli di H\u00farin\", incentrato su un episodio della Prima Era.\nNel 2018 viene pubblicato \"La caduta di Gondolin\", da lui curato, che raccoglie sia brani gi\u00e0 pubblicati che altri scritti del padre su questo episodio: \u00e8 il terzo volume incentrato su un episodio della Prima Era."}
{"id": "147413", "revid": "670104", "url": "https://it.wikipedia.org/wiki?curid=147413", "title": "Mike Rosati", "text": "Viene considerato il pi\u00f9 forte italiano nel suo ruolo, tanto da essere in assoluto il primo giocatore azzurro a giocare in National Hockey League.\nCarriera.\nGiocatore.\nDopo aver iniziato nelle leghe minori canadesi, venne scelto al settimo giro (131\u00ba assoluto) nel draft del 1988 della NHL dai New York Rangers. Fu girato ad alcune squadre satellite, finch\u00e9, nel 1990, non approd\u00f2 in Italia, all'Hockey Club Bolzano. In sei stagioni contribuisce alla conquista di due scudetti e conquist\u00f2 la nazionale, il \"Blue Team\", che guid\u00f2 ai mondiali dal '94 al 2003 ed ai Giochi olimpici invernali di e .\nQuando il movimento hockeistico italiano entr\u00f2 in crisi, nella seconda met\u00e0 degli anni '90, Rosati si trasfer\u00ec in Germania, a Mannheim. Dopo due stagioni, nel 1998 venne notato e acquistato dai Washington Capitals come terzo portiere. Girato al farm team dei Portland Pirates, sembrava destinato a guardare da lontano il mondo dell'NHL. Invece l'infortunio del secondo portiere dei Capitals lo port\u00f2 in panchina, e il successivo infortunio durante una partita del titolare, Olaf K\u00f6lzig, lo port\u00f2 all'esordio contro gli Ottawa Senators, incontro vinto da Washington per 8 a 5. Era il 7 novembre 1998: per la prima volta un giocatore italiano calcava il ghiaccio del professionismo nordamericano. E Rosati si distinse: nei 28 minuti giocati non sub\u00ec alcun gol.\nFu per\u00f2 un episodio isolato: termin\u00f2 la stagione in un altro farm team. L'anno successivo fece ritorno in Germania, sempre a Mannheim, per altre quattro stagioni. Concluse la sua carriera di giocatore nel 2004 in una squadra di seconda divisione tedesca.\nNon senza sorpresa, nel novembre 2005 il c.t. della Nazionale italiana Michel Goulet ha inserito Rosati tra i pre-convocati in vista dei XX Giochi olimpici invernali di Torino. Tuttavia alla fine non se n'\u00e8 fatto pi\u00f9 nulla e Rosati non compare neppure nell'elenco delle 10 riserve a casa.\nNell'aprile 2020 \u00e8 stato selezionato dalla federazione internazionale nella ideale miglior nazionale italiana di tutti i tempi assieme a Robert Oberrauch, Armin Helfer, Lucio Topatigh, Roland Ramoser e Mario Chitarroni.\nAllenatore.\nNella stagione 2004/05 \u00e8 tornato a Mannheim, dove ha intrapreso la carriera di allenatore, come assistente di St\u00e9phane Richer (che a sua volta era subentrato a stagione iniziata ad un altro ex portiere degli Adlers, Helmut de Raaf, per alcune stagioni compagno di squadra di Rosati).\nNel 2011 \u00e8 divenuto allenatore dei portieri dei Barrie Colts, nella Ontario Hockey League, e dal 2013 \u00e8 anche \"assistant coach\" della squadra. Ha una scuola di hockey a Barrie, specializzata nell'allenamento dei portieri, aperta con Ray Dyke."}
{"id": "147415", "revid": "2208340", "url": "https://it.wikipedia.org/wiki?curid=147415", "title": "Oda Nobunaga", "text": "Figlio di Oda Nobuhide, un daimy\u014d (feudatario) minore della provincia di Owari, condusse una serie di campagne militari che lo portarono a conquistare gran parte del Giappone.\nBiografia.\nGiovinezza e ascesa.\nNobunaga nacque, secondo la datazione giapponese, nel terzo anno dell'era Tenbun e nel decimo dell'era Tensh\u014d.\nAlla morte del padre Nobuhide nel 1551, si dice che il giovane Nobunaga abbia dato in escandescenze, alienandosi molti alleati del clan Oda, che gi\u00e0 lo ritenevano troppo impulsivo e indisciplinato per diventare daimy\u014d; questi perci\u00f2 cominciarono ad appoggiare suo fratello Nobuyuki, e Hirate Masahide, mentore di Nobunaga, si assunse la responsabilit\u00e0 per il comportamento del ragazzo compiendo seppuku.\nSebbene Nobunaga fosse il legittimo erede di Nobuhide non c'era alcuna garanzia che fosse scelto per succedergli, anche perch\u00e9 il clan Oda era formalmente subordinato al kanrei Shiba Yoshimune, che era manovrato dallo zio di Nobunaga, Nobutomo, vice-shugo di Owari; sembra che Nobutomo stesso fece uccidere Yoshimune quando fu evidente il suo tentativo di aiutare Nobunaga. Nobunaga riusc\u00ec per\u00f2 ad ottenere l'aiuto di un altro suo zio, Nobumitsu, e con il suo aiuto riusc\u00ec a impossessarsi del castello di Kiyosu, nel quale Nobutomo fu ucciso e del quale Nobunaga avrebbe fatto la propria residenza per i successivi dieci anni. Nobunaga convinse poi il nuovo kanrei Shiba Yoshikane, figlio di Yoshimune, a stringere un'alleanza con altri due clan di kanrei dell'area, il clan Imagawa della provincia di Suruga e il clan Kira della provincia di Mikawa; grazie a questa alleanza Nobunaga pot\u00e9 mobilitare le armate ai confini della provincia di Owari e usarle per i propri scopi.\nNel 1555 condusse le sue armate nella provincia di Mino in aiuto di Sait\u014d D\u014dsan (la cui figlia aveva sposato nel 1549), in guerra con suo figlio Yoshitatsu, sul quale giravano voci che lo volevano figlio illegittimo e che temeva quindi di essere diseredato. La campagna militare si rivel\u00f2 un fallimento, perch\u00e9 D\u014dsan fu sconfitto e ucciso nel 1556 da Yoshitatsu, che prese il suo posto.\nPochi mesi dopo, Nobuyuki e i suoi alleati, in particolare Shibata Katsuie e Hayashi Hidesada, sfidarono Nobunaga per il controllo del clan Oda, ma furono sconfitti nella battaglia di In\u014d; i tre furono perdonati per intercessione della madre di Nobunaga e Nobuyuki. Tuttavia, Nobunaga continu\u00f2 a sospettare di Nobuyuki, e fingendosi malato lo fece venire nel castello di Kiyosu, dove lo assassin\u00f2 nel 1557.\nNel 1559, Nobunaga aveva eliminato ogni opposizione interna al clan e poteva dirsi signore di Owari. Per un po' aveva continuato a stipulare alleanze con altri daimy\u014d attraverso il kanrei Shiba Yoshikane, ma scopr\u00ec che questi era in trattative con i Kira e gli Imagawa per attaccare il clan Oda e restituire il controllo di Owari al clan Shiba, cos\u00ec lo cacci\u00f2, annullando i precedenti trattati ed entrando anzi in guerra.\nNel 1560, Imagawa Yoshimoto aveva riunito un grande esercito (tra 20.000 e 40.000 uomini, a seconda delle fonti) per marciare verso Ky\u014dto, con la scusa di andare in soccorso dello sh\u014dgun Yoshiteru; a questo esercito si sarebbe dovuto unire quello del clan Matsudaira di Mikawa, vassallo del clan Imagawa. Nobunaga non aveva pi\u00f9 di 2.000 uomini, e non poteva mobilitarli tutti dai confini; ci\u00f2 nonostante, in quella che divenne nota come la battaglia di Okehazama, approfittando di un improvviso temporale attacc\u00f2 di sorpresa il campo degli Imagawa, e uccise Yoshimoto, con una vittoria fulminea che sorprese e sconvolse tutto il Paese. Dopo la battaglia il nome di Nobunaga divenne famoso in tutto il Giappone, mentre il clan Imagawa sub\u00ec un duro colpo, e perse rapidamente potere sui propri vassalli, e soprattutto sul clan Matsudaira, a cui apparteneva Matsudaira Motoyasu (il futuro Tokugawa Ieyasu), che nel 1561, superando l'antica ostilit\u00e0 tra i propri clan, firm\u00f2 un'alleanza con Oda Nobunaga.\nIl \"Tenka Fubu\".\nNella provincia di Mino, Sait\u014d Yoshitatsu mor\u00ec per malattia nel 1561, e gli succedette suo figlio Tatsuoki; questi, giovane e inesperto, non riscuoteva molta fiducia tra i suoi vassalli. Sfruttando la situazione, Nobunaga si trasfer\u00ec nel suo castello di Komaki e cominci\u00f2 ad attaccare Mino sia militarmente che diplomaticamente, convincendo i vassalli dei Sait\u014d ad abbandonare il loro incompetente signore; l'esercito di Yoshitatsu fu cos\u00ec molto indebolito dalle defezioni quando Nobunaga scagli\u00f2 l'attacco finale nel 1567 conquistando il castello di Inabayama ed esiliando Tatsuoki. Nobunaga si trasfer\u00ec nel suo nuovo castello, che rinomin\u00f2 Gifu, ispirandosi al leggendario Monte Gi (Qi in cinese) dalla quale si diceva fosse partita la conquista della Cina da parte della dinastia Zhou. Si fece inoltre forgiare un sigillo con la scritta , dove \"Tenka\" o \"tutto sotto il cielo\" \u00e8 un antico modo di dire per \"nel mondo\", \"in tutto il Giappone\", quindi la frase viene alternativamente interpretata come \"riunificare il Giappone sotto una sola spada\" o \"coprire di gloria militare il Giappone\".\nNel 1564, Nobunaga diede sua sorella Oichi in moglie a Azai Nagamasa, garantendosi il supporto del clan Azai della provincia di Omi.\nNel 1568, Ashikaga Yoshiaki, fratello del defunto sh\u014dgun Yoshiteru si rec\u00f2 a Gifu per chiedere l'aiuto militare di Nobunaga per spodestare lo sh\u014dgun fantoccio Yoshihide, con il quale il clan Miyoshi aveva sostituito suo fratello, e ripristinare l'autorit\u00e0 dello shogunato. Nobunaga accolse la sua proposta, cogliendo l'occasione per avere uno sh\u014dgun a legittimare le proprie campagne militari e al contempo avere il controllo della capitale Ky\u014dto, arrestando il declino del prestigio imperiale e riportandolo ai suoi antichi fasti. Nel Sud della provincia di Omi, sulla strada per la capitale, il clan Rokkaku, guidato da Rokkaku Yoshikata, si opponeva alle pretese di Yoshiaki e si preparava alla guerra; Nobunaga lanci\u00f2 un attacco preventivo grazie all'aiuto del clan Azai, e conquist\u00f2 tutti i castelli dei Rokkaku. Avendo ormai la strada spianata, in breve raggiunse Ky\u014dto, dove riusc\u00ec facilmente a imporsi sull'impreparato clan Miyoshi. Yoshiaki divenne sh\u014dgun e offr\u00ec a Nobunaga il posto di kanrei, ma questi rifiut\u00f2.\nDopo poco fu chiaro che Nobunaga intendeva manipolare Yoshiaki grazie alla sua forza militare, e lo sh\u014dgun, sostanzialmente privato dei suoi poteri, cominci\u00f2 a tramare contro di lui raccogliendo i clan disposti a combatterlo. Il clan Asakura, in particolare, era insofferente del suo successo, in quanto il clan Oda era sempre stato storicamente subordinato agli Asakura, e sebbene Asakura Yoshikage avesse offerto protezione a Yoshiaki non aveva osato marciare verso la capitale. Quando per\u00f2 Nobunaga attacc\u00f2 gli Asakura, suo cognato Azai Nagamasa, non volendo rompere l'antica alleanza che legava il clan Azai agli Asakura, prese le parti degli Asakura. Con l'aiuto dei ribelli amidisti Ikk\u014d, l'alleanza che Yoshiaki aveva formato contro Nobunaga entr\u00f2 nel conflitto e inflisse gravi perdite agli Oda. Nella battaglia di Anegawa, Nobunaga e Tokugawa Ieyasu sconfissero gli eserciti degli Azai e degli Asakura. Poi Nobunaga attacc\u00f2 nel 1571 il monastero buddhista della scuola Tendai Enryaku-ji, sul monte Hiei, che addestrava monaci guerrieri e che trovandosi molto vicino alla sua residenza nella capitale costituiva per lui una spina nel fianco; il monastero fu completamente raso al suolo, e tra 20.000 e 30.000 uomini, donne e bambini furono uccisi nella campagna militare. A questo punto attacc\u00f2 la fortezza Ikk\u014d di Nagashima, contro la quale soffr\u00ec gravi perdite, tra cui due suoi fratelli, e quando infine espugn\u00f2 la fortezza diede fuoco a tutto il complesso, uccidendo decine di migliaia di persone.\nTakeda Shingen, nonostante ufficialmente il clan Takeda fosse in buoni rapporti con il clan Oda, aveva aderito all'alleanza contro Nobunaga, e nel 1572, su pressione dello sh\u014dgun, marci\u00f2 verso la capitale; impegnato sul fronte occidentale, Nobunaga invi\u00f2 solo pochi rinforzi a Tokugawa Ieyasu, che fu sconfitto nella battaglia di Mikatagahara. Per fortuna della fazione Oda-Tokugawa, Shingen mor\u00ec poco dopo, nel 1573, prima di raggiungere Ky\u014dto, e il clan Takeda si ritir\u00f2. Essendo per\u00f2 ormai Yoshiaki uscito allo scoperto, fu costretto ad affrontare Nobunaga con le sue esigue forze, e nonostante l'intervento diplomatico della corte imperiale per evitare la battaglia Nobunaga sconfisse Yoshiaki e lo esili\u00f2, ponendo fine allo shogunato Ashikaga.\nNello stesso anno i clan Azai e Asakura furono definitivamente sconfitti, e suo cognato Azai Nagamasa, dopo avergli rimandato sua sorella Oichi, comp\u00ec seppuku. Takeda Katsuyori, erede di Shingen, fu sconfitto nel 1575 nella battaglia di Nagashino in cui la fazione Oda-Tokugawa us\u00f2 per la prima volta gli archibugi comprati dai portoghesi; la lentezza di ricarica degli archibugi fu compensata disponendo i tiratori su tre linee, ognuna delle quali copriva le spalle alle altre mentre queste ricaricavano. Le armature non riuscirono a resistere ai colpi, e la cavalleria dei Takeda fu falciata ancor prima di arrivare allo scontro corpo a corpo.\nContinuando la sua espansione, Nobunaga cominci\u00f2 a dislocare i suoi generali a controllo delle singole province; Shibata Katsuie e Maeda Toshiie furono inviati a Nord, e Akechi Mitsuhide nella provincia di Tamba. Hashiba Hideyoshi fu invece mandato a Ovest nel 1577 contro il clan M\u014dri, che sosteneva con approvvigionamenti via mare la fortezza Ikk\u014d di Ishiyama Hongan-ji, sulla quale l'esercito di Nobunaga stringeva l'assedio da terra da diverso tempo.\nNel 1578, il nuovo castello di Nobunaga, noto come castello di Azuchi, fu completato; da questo castello, che impression\u00f2 i contemporanei per le sue decorazioni stravaganti, il periodo compreso tra la caduta dello shogunato Ashikaga e la morte di Nobunaga \u00e8 oggi noto come periodo Azuchi.\nNel 1577, per\u00f2, Uesugi Kenshin, il secondo miglior generale del suo tempo dopo Takeda Shingen, aveva deciso di prendere parte ad una seconda alleanza anti-Nobunaga. Il primo scontro avvenne nella battaglia di Tedorigawa, e risult\u00f2 in una decisiva vittoria di Kenshin, che cominci\u00f2 a preparare la sua marcia su Ky\u014dto. Secondo una tradizione, Nobunaga avrebbe confessato ad un suo ufficiale che se Kenshin fosse arrivato a Ky\u014dto con il suo esercito egli non avrebbe avuto altra scelta che arrendersi e sperare di essere risparmiato. Uesugi Kenshin, per\u00f2, mor\u00ec, forse d'infarto, o forse di cancro allo stomaco, mentre si trovava nel suo lavatoio; secondo fonti dell'epoca la sua salute appariva compromessa gi\u00e0 da tempo.\nOrmai senza validi rivali, Nobunaga costrinse gli ultimi ribelli Ikk\u014d ad arrendersi nella fortezza di Ishiyama Hongan-ji nel 1580, ed annient\u00f2 completamente il clan Takeda nel 1582, durante la battaglia di Temmokuzan. Nobunaga era ormai l'autorit\u00e0 indiscussa nel Paese, e si accingeva a muovere i suoi eserciti contro le province di Echigo e Shikoku.\nL'incidente di Honn\u014d-ji.\nNel 1582, Hashiba Hideyoshi, uno dei generali pi\u00f9 vicini a Nobunaga, invase la provincia di Bitchu, assediando il castello di Takamatsu; quest'ultimo era vitale per il clan M\u014dri, perch\u00e9 occupava una posizione strategica dalla quale era possibile penetrare con facilit\u00e0 nel loro dominio. M\u014dri Terumoto arriv\u00f2 perci\u00f2 con il suo esercito a sostegno del castello di Takamatsu, e le due parti si trovarono in uno stallo. A questo punto Hideyoshi chiese rinforzi a Nobunaga.\n\u00c8 stato osservato che Hideyoshi non aveva realmente bisogno di rinforzi, ma chiese comunque l'aiuto del suo signore; secondo alcuni lo fece per non assumersi direttamente il merito della vittoria, in quanto molti generali non vedevano di buon occhio il successo di un generale di umili origini e non appartenente a un clan samurai; secondo altri Hideyoshi intendeva mettere Nobunaga in una posizione critica in modo da poterne trarre un vantaggio personale.\nIn ogni caso, Nobunaga lasci\u00f2 i preparativi per l'invasione di Shikoku a Niwa Nagahide e part\u00ec con Akechi Mitsuhide per raggiungere Hideyoshi. Lungo il tragitto, Nobunaga e i suoi uomini sostarono nel tempio Honn\u014d-ji a Ky\u014dto, dove Nobunaga, essendo al centro del suo dominio e ritenendosi al sicuro, si lasci\u00f2 scortare solo da pochi servitori e guardie di fiducia. Inaspettatamente, Akechi Mitsuhide dispose i suoi uomini intorno al tempio in un tentativo di colpo di Stato; nella schermaglia che segu\u00ec, Nobunaga perse e si ritir\u00f2 all'interno del tempio. Mitsuhide, applicando la tecnica che Nobunaga aveva tante volte usato, appicc\u00f2 fuoco al tempio.\nNon si sa cosa accadde a Nobunaga nelle sue ultime ore di vita; probabilmente lui e il suo attendente Mori Ranmaru compirono seppuku mentre il tempio bruciava. I suoi resti non furono mai ritrovati tra le macerie del tempio, dando adito a una vasta gamma di leggende popolari.\nImmediatamente dopo il colpo di Stato, gli uomini di Mitsuhide attaccarono il castello Nij\u014d, dove costrinsero l'erede di Nobunaga, Nobutada, a compiere seppuku a sua volta. Per undici giorni Mitsuhide incontr\u00f2 vari esponenti del clan Oda e della corte imperiale per essere nominato successore di Nobunaga, ma invano. Hideyoshi, che appena ricevuta la notizia aveva siglato una tregua con il clan Mori, raggiunse e sconfisse Mitsuhide nella battaglia di Yamazaki dopo soli 11 giorni dalla morte di Nobunaga. Mitsuhide fu poi ucciso dal bandito Nakamura.\nGoverno.\nNobunaga non accett\u00f2 mai nessuno dei titoli che gli furono offerti, e rimase sempre solo il capo del clan Oda e il daimy\u014d di Owari; ci\u00f2 nonostante, la sua autorit\u00e0 gli permise di introdurre importanti cambiamenti nel Paese.\nUna delle novit\u00e0 pi\u00f9 importanti del periodo Azuchi-Momoyama fu la razionalizzazione delle famiglie samurai; nel periodo Muromachi infatti le numerose guerre combattute anche e soprattutto a livello provinciale avevano spinto i clan ad accettare nei loro eserciti chiunque fosse abile al combattimento, e durante l'epoca Sengoku praticamente ogni giapponese maschio adulto apparteneva ad almeno una organizzazione militare. Dal 1576 Nobunaga cominci\u00f2 a confiscare le armi ai contadini nei territori da lui controllati, riducendo cos\u00ec il rischio di rivolte e il numero di combattenti da lui non direttamente controllabili; il suo successore Toyotomi Hideyoshi, nonostante fosse lui stesso originario di una famiglia di contadini, complet\u00f2 l'opera distinguendo per legge la casta samurai (l'accesso alla quale poteva cos\u00ec avvenire solo per via ereditaria) dalle altre e vietando a tutti i non-samurai il porto d'armi. Le famiglie samurai che si erano opposte a Nobunaga prima, e a Hideyoshi e Ieyasu poi, furono dichiarate illegittime e i loro componenti divennero r\u014dnin oppure civili.\nSul piano militare, Nobunaga port\u00f2 il suo esercito al livello tecnologico di quelli europei, impiegando per primo su larga scala lance, armi da fuoco, navi corazzate, e fortificazioni all'altezza delle guerre di massa del periodo. Alcune fonti, inoltre, gli attribuiscono l'ideazione della formazione a pi\u00f9 linee da parte delle truppe dotate di archibugi, capace di garantire un fuoco continuo e quindi un maggiore impatto sul nemico; tale tattica, utilizzata per la prima volta nel 1575 durante la Battaglia di Nagashino, sarebbe infatti comparsa in Europa solo nel 1590, a dimostrazione delle grandi abilit\u00e0 strategiche di Nobunaga, che facendo per primo un uso massiccio di armi europee per la sua campagna militare apport\u00f2 un cambiamento radicale alle ormai antiquate tattiche belliche impiegate dagli eserciti giapponesi.\nLe sue guerre sono per\u00f2 ricordate soprattutto per la loro violenza e per la spietatezza con cui il suo esercito infieriva sui vinti, combattenti e civili; a questo si unisce la pratica di bruciare vivi i nemici, che Nobunaga usava come monito per i suoi oppositori. Nobunaga punt\u00f2 sulla specializzazione e sulla professionalizzazione del suo esercito, e assegn\u00f2 gli incarichi e le promozioni su base strettamente meritocratica, ignorando quasi completamente le regole di nobilt\u00e0 e relazioni familiari tradizionalmente seguite negli eserciti feudali del tempo; l'ascesa di Hideyoshi, che da figlio di contadini riusc\u00ec a essere riconosciuto erede di Nobunaga, ne \u00e8 l'esempio lampante. Ai daimy\u014d sconfitti espropri\u00f2 le terre, e le ridistribu\u00ec tra i propri vassalli non in base alla dimensione, ma alla produzione di riso. Con qualche modifica, il sistema organizzativo di Nobunaga venne esteso a tutto il Paese con l'inizio dello shogunato Tokugawa.\nSul piano economico, Nobunaga dimostr\u00f2 grande competenza, sviluppando i castelli come perno dell'economia locale, migrando da un'economia agricola a una di tipo manifatturiero, costru\u00ec strade tra i castelli, per agevolare i traffici commerciali e lo spostamento degli eserciti, e uniform\u00f2 le unit\u00e0 di misura. Potenzi\u00f2 i traffici internazionali, oltre che con Cina e Corea anche con i \"nanban\" (\"barbari meridionali\", termine che copre Filippine, Siam e Indonesia, ma anche l'Europa). Istitu\u00ec inoltre le \"rakuichi rakuza\", con cui si proibivano i monopoli e si costringevano all'apertura le unioni, associazioni e gilde che Nobunaga considerava un ostacolo al commercio. Svilupp\u00f2 anche leggi che prevedevano casi di esenzione fiscale e regolament\u00f2 la contrazione di debiti.\nGrazie alla ricchezza accumulata nel tempo, Nobunaga finanzi\u00f2 varie forme d'arte, e fece costruire meravigliosi giardini e castelli. Il suo castello di Azuchi sulle sponde del lago Biwa \u00e8 descritto dai contemporanei come uno dei pi\u00f9 belli della storia, coperto d'oro e statue all'esterno e decorato all'interno con paraventi, porte scorrevoli, dipinti sui muri e sui soffitti, soprattutto ad opera di Kan\u014d Eitoku. In questo periodo, il maestro di cerimonie di Nobunaga, Sen no Riky\u016b codific\u00f2 le regole del \"cha no yu\", la cerimonia del t\u00e8 che Nobunaga popolarizz\u00f2 e che us\u00f2 per discutere di politica e affari. Sotto il suo governo comparvero anche i primi esempi di kabuki, che si svilupp\u00f2 organicamente nel pi\u00f9 pacifico periodo Edo.\nNobunaga si dimostr\u00f2 molto interessato alla cultura europea, tanto che collezion\u00f2 opere d'arte, armi e armature occidentali. \u00c8 considerato uno tra i primi giapponesi ad aver indossato abiti europei, e nonostante non fosse religioso sostenne i missionari gesuiti in Giappone come mossa politica contro i monaci buddisti; sotto il suo governo, il 15 agosto 1576, fu costruita la prima chiesa cristiana in Giappone.\nFamiglia.\nSecondo delle fonti Oda Nobunaga e l'intero clan Oda erano discendenti di entrambi i clan Fujiwara e Taira. (precisamente il ramo di Taira no Shigemori). La sua discendenza pu\u00f2 essere direttamente ricondotta al suo bis-bis-nonno Oda Hisanaga, seguito da Oda Toshisada, Oda Nobusada, Oda Nobuhide, e Nobunaga stesso.\nFamiglia diretta.\nNobunaga era il figlio pi\u00f9 grande di Nobuhide, un signore minore della provincia di Owari, e Tsuchida Gozen, che era anche la madre di tre dei suoi fratelli (Nobuyuki, Nobukane, and Hidetaka) e due sorelle (Oinu e Oichi).\nFiglie.\nAdottata:\nPresenza nella cultura di massa moderna.\nNobunaga compare frequentemente nella narrativa e continua a essere descritto in molti anime, manga, videogiochi e film. Generalmente viene descritto come di natura malvagia o anche demoniaca, sebbene alcune opere lo ritraggano in una luce pi\u00f9 positiva. Quest'ultimo tipo di opere include il film di Akira Kurosawa \"Kagemusha - L'ombra del guerriero\", in cui \u00e8 energico, atletico e rispettoso dei suoi nemici. In \"Goemon\" viene descritto come un maestro di Ishikawa Goemon. Nobunaga \u00e8 anche un protagonista del racconto storico \"Taiko Ki\" di Eiji Yoshikawa dove \u00e8 un lord fermo ma benevolente. Viene descritto in maniera eroica anche in alcuni videogiochi come \"Kessen III\", \"Inazuma Eleven GO Chrono Stones\", \"Ninja Gaiden 2\" e la serie \"Warriors Orochi\". In \"Hunter \u00d7 Hunter\" uno dei membri della Brigata Fantasma \u00e8 un samurai, che porta il nome di Nobunaga Hazama.\nIn contrasto,nella serie di romanzi e anime \"Y\u014dt\u014dden\" \u00e8 descritto letteralmente come un demone e un signore della guerra affamato di conquista. Nel romanzo \"The Samurai's Tale\" di Erik Christian Haugaard, \u00e8 un antagonista \"noto per la sua crudelt\u00e0 spietata\". \u00c8 descritto come malvagio o megalomaniaco in alcune serie manga e anime inclusi \"Samurai Deeper Kyo\" e \"Flame of Recca\". Nobunaga \u00e8 descritto come malvagio, assetato di sangue, e/o demonico in molti videogiochi come ', \"Sengoku\", ' ed \"Atlantica Online\", e nelle serie di videogiochi \"Onimusha\", \"Samurai Warriors\", \"Sengoku Basara\" (e il suo adattamento come anime) e in \"Soulcalibur\".\nNel videogioco Payday 2, durante il contratto \"Ombre Cinesi\", \u00e8 possibile impossessarsi dell'armatura di \"Oda Nabunaga\" (chiaro riferimento a Oda Nobunaga), la quale viene conservata all'interno di un caveau; rubarla conferir\u00e0 un bonus di denaro e di punti esperienza al giocatore.\nOda Nobunaga viene anche citato in Detective Conan in un caso di Osaka (episodio 283-285 dell'anime); mentre nel manga delle Clamp, Gate 7, \u00e8 un personaggio citato pi\u00f9 volte, infatti, nel manga l'obiettivo \u00e8 quello di trovare il suo cadavere per poter impossessarsi del suo Oni, qui chiamato il Re Demone del Sesto Cielo e scatenare una nuova guerra. La connotazione demoniaca di Nobunaga appare anche nel manga \"Drifters\", dove \u00e8 uno dei protagonisti e viene descritto come \"Il Re Demone del sesto cielo\". In realt\u00e0, malgrado questa presentazione, l'indole di Nobunaga si rivela nel corso del manga quella di un uomo estremamente ambizioso ma anche molto legato ai suoi affetti; \u00e8 infatti una delle persone pi\u00f9 fidate del protagonista.\nCi sono anche numerosi esempi di sue descrizioni in un contesto pi\u00f9 neutrale o storico, specialmente nei taiga drama (serie storiche romanzate) sulla televisione giapponese. Oda Nobunaga compare anche nella serie manga \"Tail of the Moon\", \"Kacchu no Senshi Gamu\" e nel romanzo storico di Tsuji Kunio \"The Signore: Shogun of the Warring States\". Rappresentazioni storiche nei videogiochi (principalmente in giochi strategici occidentali) includono ', ', \"Throne of Darkness\", \"DomiNations\", \"Ninja Commando\" e l'eponima serie \"Nobunaga's Ambition\", cos\u00ec come \"Civilization V\" e \"\", mentre nel videogioco \"Fate/Grand Order\" appare come servant di classe archer, berserker e avenger."}
{"id": "147419", "revid": "439868", "url": "https://it.wikipedia.org/wiki?curid=147419", "title": "San Martino di Castrozza", "text": "San Martino di Castrozza (1.487\u00a0m s.l.m.) \u00e8 una frazione del comune di Primiero San Martino di Castrozza in provincia autonoma di Trento. \u00c8 situata nell'alta valle del Primiero, nel Trentino orientale.\nIl comune di Primiero San Martino di Castrozza \u00e8 stato costituito a partire dal 1\u00ba gennaio 2016, in seguito alla fusione dei comuni di Fiera di Primiero, Siror, Tonadico e Transacqua. In precedenza, la frazione di San Martino di Castrozza era amministrativamente suddivisa fra i comuni di Siror (la porzione occidentale, 402 abitanti nel 2011) e Tonadico (porzione orientale, 133 abitanti nel 2011).\n\u00c8 una localit\u00e0 turistica, rinomata soprattutto perch\u00e9 si trova ai piedi delle Pale di San Martino, ma anche per le numerose piste da sci e per l'alpinismo estivo, inoltre qui vi si corre il Rally di San Martino di Castrozza.\nStoria.\nSan Martino deve la sua origine ad un'istituzione religiosa molto antica, l'ospizio dei Santi Martino e Giuliano, che accoglieva i viandanti che valicavano il Passo Rolle, diretti dal Primiero alla Val di Fiemme e viceversa. Dell'antico ospizio ora rimane solo la chiesa di San Martino, con campanile romanico.\nLa nascita di San Martino di Castrozza come stazione turistica \u00e8 datata 1873, con la costruzione del primo albergo alpino che sostitu\u00ec la legnaia dell'antico ospizio, su proposta dell'alpinista irlandese John Ball. Nel primo decennio del Novecento San Martino di Castrozza si era gi\u00e0 affermata come localit\u00e0 turistica ed era luogo conosciuto dalla buona societ\u00e0 dell'Impero austro-ungarico.\nLo sviluppo della stazione dopo le devastazioni della prima guerra mondiale \u00e8 stato rapidissimo, favorito anche dal miracolo economico, che, a partire dagli anni '50-'60 ha portato ad un'espansione del paese oltre che ad un miglioramento delle strutture alberghiero-ricettive accompagnato da un vasto aumento delle aree sciabili che hanno reso San Martino di Castrozza una delle pi\u00f9 conosciute localit\u00e0 turistiche del nord Italia. Importante \u00e8 anche citare gli impianti di risalita che sempre a partire dagli anni '50 hanno conosciuto un vasto sviluppo in tutta la zona.\nAmbiente.\nSan Martino \u00e8 adagiato in una verde conca prativa, circondato dal Parco Naturale Paneveggio-Pale di San Martino. Dal paese sono visibili numerose vette dolomitiche: il grande gruppo delle Pale di San Martino con il Cimon della Pala, la Vezzana (visibile dalla zona del Passo Rolle o dall'altipiano delle Pale), il Rosetta, il Sass Maor, le cime Val di Roda, la Cima della Madonna, e dall'altra parte il rilievo pi\u00f9 dolce della Cavallazza e le cime in porfido del Colbricon e del Colbricon piccolo.\nDal paese \u00e8 anche visibile il gruppo delle vette Feltrine, con la caratteristica cima a sagoma piramidale del monte Pavione."}
{"id": "147420", "revid": "125457744", "url": "https://it.wikipedia.org/wiki?curid=147420", "title": "Carte Zener", "text": "Le carte Zener sono un particolare tipo di mazzo di carte, inventato negli anni trenta dallo psicologo Karl Zener appositamente per il noto parapsicologo statunitense Joseph Rhine, che le ha usate per i suoi esperimenti sulla telepatia e sulla chiaroveggenza. \nIl set \u00e8 composto da 25 carte di forma rettangolare (come le comuni carte da gioco) divise in cinque gruppi differenziati da un segno posto nel centro: il Cerchio, la Croce, il Quadrato, la Stella e l'Onda. Ogni gruppo di segni \u00e8 presente cinque volte nel mazzo.\nL'esperimento condotto da Rhine consisteva nel chiedere ad un soggetto di indovinare la carta che si stava estraendo dal mazzo. In certi casi lo sperimentatore doveva estrarre le carte ponendole di fronte al soggetto da ricerca, mostrando per\u00f2 il dorso e chiedendo di dichiarare il segno; oppure ponendo il soggetto in una condizione di non poter vedere. \nLa cognizione o meno da parte dello sperimentatore della carta da dichiararsi muta l'esperimento da telepatia a chiaroveggenza.\nIl test non accerta la presenza di particolari poteri, ma ne valuta la possibilit\u00e0 fondandosi sull'ipotesi statistica: per la legge dei grandi numeri le probabilit\u00e0 di indovinare una carta del mazzo tendono, con infinite prove, al 20% (1 su 5); solo uno scostamento significativo da questa percentuale - posto che l'esperimento venga condotto con metodo scientifico su un numero di casi statisticamente rilevante - si potrebbe supporre non attribuibile alla mera casualit\u00e0. "}
{"id": "147422", "revid": "1494169", "url": "https://it.wikipedia.org/wiki?curid=147422", "title": "Sant'Alfio", "text": ""}
{"id": "147423", "revid": "124546118", "url": "https://it.wikipedia.org/wiki?curid=147423", "title": "John Norum", "text": "Chitarrista heavy metal, membro e cofondatore della band svedese Europe, prosegue contemporaneamente con il suo progetto solista. In passato \u00e8 stato membro degli \"Eddie Meduza &amp; The Roaring Cadillacs\", della \"Don Dokken\" band e dei \"Dokken\"; ha inoltre collaborato ai progetti di numerosi artisti di fama internazionale, tra cui Glenn Hughes. Ha vissuto per alcuni anni negli Stati Uniti, dove ha conosciuto e sposato Michelle Meldrum (deceduta improvvisamente il 21 maggio 2008), fondatrice e chitarrista della band heavy metal \"Meldrum\", da cui ha avuto un figlio (Jake Thomas) nel settembre 2004. Ha avuto un secondo figlio (Jim Henry) nell'aprile 2012 ed una figlia (C\u00e9line Margareta) nel luglio del 2014, entrambi dalla fidanzata svedese Camilla W\u00e5hlander. Vive attualmente nei pressi di Stoccolma.\nBiografia.\nPrimi anni.\nJohn Norum \u00e8 nato il 23 febbraio 1964 a Vard\u00f8, all'estremo nord est della Norvegia, sul mare di Barents a soli 65 chilometri dalla costa russa, nei pressi della penisola Varanger. Quando aveva un anno, la sua famiglia si trasfer\u00ec in Svezia e John crebbe a Upplands V\u00e4sby, alla periferia di Stoccolma. All'et\u00e0 di 8 anni era un grande fan di Elvis Presley e di Cliff Richard. Due anni dopo, a 10 anni, prese la chitarra acustica della madre dal muro a cui era appesa e lei gli mostr\u00f2 i primi rudimenti. John apprendeva velocemente e presto ebbe una chitarra tutta sua.\nIl talento di John fu quasi immediato e fin da giovanissimo inizi\u00f2 a suonare la chitarra in piccole band. Fond\u00f2 la sua prima band a 12 anni nel 1976 e la chiam\u00f2 \"Dragonfly\", nome preso dalla strada in cui viveva, Dragonvagen, col batterista Tony Niemist\u00f6 (successivamente noto come Tony Reno) e Stefan K\u00e9ry. All'et\u00e0 di 14 anni, il patrigno Thomas Witt present\u00f2 John a Eddie Meduza, un musicista punk rock svedese, leader della band \"Eddie Meduza &amp; The Roaring Cadillacs\". John suon\u00f2 l'assolo di chitarra in \"Punkjavlar\" (\"Bastardi Punk\"), edito come singolo nel 1978. John stesso era un musicista punk, influenzato dai Sex Pistols, e la sua band di allora si chiamava \"Dog Wayst\", mentre il suo nome di scena era Johnny Fuckfaster. A quell'epoca, John davvero credeva che sarebbe rimasto fedele alla musica punk, ma le cose cambiarono e le ragioni furono essenzialmente due: Gary Moore e i Thin Lizzy, che catturarono il suo interesse. Il principale risultato fu che John fond\u00f2 una nuova band chiamata \"WC\" assieme ai suoi vecchi amici Tony Niemist\u00f6, Micke Kling e Jan-Erik B\u00e4ckstr\u00f6m, i quali suonavano cover delle loro band preferite come i Thin Lizzy, gli UFO e gli Status Quo. Gli album di Eddie Meduza furono d'oro appena editi, perci\u00f2 si tratt\u00f2 decisamente di un primo successo; nel 1979 John registr\u00f2 due assoli di chitarra (in \"Punkj\u00e4vlar\" e in \"I'm A Fighter\") per l'album di Eddie \"Eddie Meduza &amp; The Roaring Cadillacs\".\nL'altra grande passione di John erano le moto da corsa, passione che gli fece conoscere Joakim Larsson (successivamente noto come Joey Tempest), che divenne suo grande amico. Avevano circa 16 anni. Un bassista, Peter Olsson, chiese a John di fondare una nuova band con lui e un batterista, Werner. La band all'inizio lavor\u00f2 come trio, con John sia cantante che chitarrista, poi, dopo due settimane, il batterista se ne and\u00f2 e fu rimpiazzato dal batterista dei Dragonfly e dei WC, Tony. Assieme riformarono la band WC. Divennero piuttosto famosi nella zona di Stoccolma. La band fu molto vicina a prendere parte ad un programma televisivo, ma avrebbero dovuto cambiar nome, cosa che rifiutarono di fare.\nPeter Olsson disse che avevano bisogno di un bravo cantante. John pens\u00f2 al suo amico Joakim, che suonava il basso e cantava nella band \"Roxanne\". Con Joakim la band era completa e decisero di chiamarsi \"Force\", dal nome del nuovo lavoro degli UFO \"Force It\". Cominciarono a far sul serio suonando al CentrumG\u00e5rden, a Upplands V\u00e4sby, un centro per ragazzi in cui Peter lavorava, e l\u00ec fecero il loro primo concerto. Joakim cominci\u00f2 a scrivere alcune canzoni di incredibile qualit\u00e0, composte a casa con la chitarra acustica e poi suonate in studio con la chitarra elettrica di John. Cominciarono ad avere un repertorio degno di considerazione: \"Strange\", \"Midnight Show\", \"Black Rose\", \"H &amp; H\", e \"Rock On\", che poi divenne la bella \"Farewell\" del primo album degli Europe. Aggiunsero anche un paio di cover, \"Since You Been Gone\" dei Rainbow e \"Lettin' Go\" degli UFO, le sole che suonarono durante le performance live, preferendo focalizzarsi sul loro proprio materiale. Poco dopo, i Force trovarono un altro studio. L'idea di registrare una demo era sempre pi\u00f9 presente e lo studio Brown Glenmark a Djursholm permise loro di registrare alcune canzoni con Thomas Witt ad un buon prezzo. Ma la qualit\u00e0 non era buona come pensavano, cos\u00ec pensarono di aspettare un'altra occasione.\nAll'inizio del 1981 la band ebbe problemi al suo interno, Peter Olsson lasci\u00f2 la band per motivi personali e la band rimase senza bassista. Mentre la band era alla ricerca di un nuovo bassista, registrarono un'altra demo nello stesso studio e Joakim si occup\u00f2 anche della parte di basso. Fu in quel periodo che egli cominci\u00f2 a pensare che il suo nome non andasse bene e cerc\u00f2 un nome di scena pi\u00f9 adatto a lui: Joey Tempest, preso dal romanzo di Shakespeare \"La tempesta\". A quel punto avevano bisogno di un buon bassista.\nJohn Norum lo chiese a John Lev\u00e9n, che suonava la chitarra ritmica in una band locale a Upplands V\u00e4sby. Gli piaceva molto quel ragazzo \u2013 pi\u00f9 per le sue qualit\u00e0 personali che per la sua abilit\u00e0 nel suonare la chitarra \u2013 e cerc\u00f2 di convincerlo a suonare il basso. La reputazione dei Force cresceva sempre pi\u00f9 ed iniziarono ad esibirsi dal vivo sempre pi\u00f9 frequentemente. Nel 1981 presero parte ad un concorso all'Underground Club, ora chiuso, situato a Stoccolma, a Sergels Square.\nNon vinsero e per loro fu una grande delusione, non senza conseguenze: nell'aprile dello stesso anno, infatti, John Lev\u00e9n ebbe un'offerta che non pot\u00e9 rifiutare, una proposta arrivata da Yngve Malmsten (pi\u00f9 conosciuto come Yngwie Malmsteen), un chitarrista famoso a Stoccolma che gli chiese di suonare il basso nei suoi Rising Force, quando stavano per registrare un singolo per la CBS. Lev\u00e9n accett\u00f2 e cos\u00ec ci fu uno scambio di bassisti, Lev\u00e9n entr\u00f2 nei Rising Force e Norum chiese a Marcel Jacob \u2013 il bassista dei Rising Force \u2013 di rimpiazzare Lev\u00e9n nei Force. Marcel Jacob non rimase a lungo con la band. Suon\u00f2 in due soli concerti con i Force, uno al Folkets Park e l'altro al CentrumG\u00e5rden. Joakim e Marcel composero assieme \"Black Journey Into My Soul\" che si ritrova nel secondo album degli Europe, \"Wings of Tomorrow\", col nuovo nome di \"Scream Of Anger\". Marcel prese parte anche alla stesura del testo di \"The King Will Return\" (scrisse l'inizio del coro), compresa nell'album del debutto Europe. Fu giusto per tre mesi, poi entrambe le band si ripresero i bassisti originali.\nGli Europe e successo mondiale.\nI ragazzi avevano 18 anni quando il direttore di produzione della CBS Thomas Erdtman decise di organizzare la pi\u00f9 grande competizione rock mai tenuta in Svezia, un concorso nazionale per rock band emergenti, il Rock SM. Per farlo, lasci\u00f2 la CBS e fond\u00f2 la Hot Records, come base per il concorso rock. Trov\u00f2 molti sponsor, e la collaborazione del famoso Aftonbladet che funzion\u00f2 da grande richiamo per tutte le band emergenti. Aftonbladet pubblic\u00f2 le regole all'inizio del 1982: le band che intendevano partecipare al concorso avrebbero dovuto spedire una registrazione su cassetta di due canzoni originali. La risposta fu grandiosa: risposero 4000 gruppi. Tra questi, senza saperlo, c'erano anche i Force: la ragazza di Joakim, Anita Katila, convinse la band a registrare una cassetta demo e a partecipare.\nRegistrarono 5 canzoni: \"The King Will Return\", \"Paradize Bay\", \"Seven Doors Hotel\", \"Children Of This Time\" e \"Rock On\". Ma la registrazione non li convinse e rinunciarono a partecipare. Anita invi\u00f2 comunque la cassetta e i Force furono selezionati per la seconda fase del concorso. I Force lavorarono duramente per il concorso e cambiarono nome in \"Europe\". Le semifinali si svolsero a S\u00f6dert\u00e4lje e gli Europe raggiunsero la finale. E a quel punto avevano un numeroso gruppo di persone a supportarli al loro seguito. Joakim decise di iniziare ad utilizzare il suo nuovo nome Joey Tempest. Tony allo stesso modo decise di cambiare il suo cognome finlandese cos\u00ec difficile da pronunciare, in Reno. La finale si svolse il 13 dicembre, festa nazionale svedese, al Grona Lund, a Stoccolma. Gli Europe contro i Caf\u00e9 Midnatt e gli Europe vinsero non solo il concorso, ma anche gli altri due premi maggiori andarono a Joey come miglior cantante e a John Norum come miglior chitarrista.\nIl premio finale era registrare un album per la Hot Records. Il loro nuovo manager Thomas Erdtman cerc\u00f2 di convincerli a cantare in svedese e forse a rivedere un po' la loro musica ed il loro look. Joey era quasi sul punto di farlo, ma John non era affatto d'accordo. John ed Erdtman non furono mai in buoni rapporti, sin dall'inizio. La Hot Records raggiunse un accordo con la Grammfon AB Electra e il primo album omonimo degli Europe, fu registrato in uno studio a Kista, quartiere a nord di Stoccolma. Le canzoni erano lunghe, i testi complessi e le melodie erano puro hard rock, influenzato dagli UFO, Thin Lizzy e Deep Purple ma completamente rivisto in modo particolare e personale. Degno di nota \u00e8 il fatto che l'album fu registrato in un solo fine settimana, la maggior parte di esso fu registrato live in studio e, per fare un esempio, \"Boyazont\" necessit\u00f2 solo di 30 minuti per essere registrata. Quando usc\u00ec l'album, alla fine del febbraio 1983, gli Europe divennero molto famosi, dopo la vittoria, le recensioni furono molto buone e l'album vendette circa 30.000 copie nelle prime settimane, il che era buono in Svezia per una rock band. Furono invitati al famoso show televisivo \"Casablanca\", e quella sera suonarono \"Children Of This Time\": questo aument\u00f2 l'interesse del pubblico per gli Europe e la band inizi\u00f2 un tour svedese in 25 parchi pubblici.\nNello stesso tempo, come in un sogno, a Londra un critico rock giapponese, Masa Itoh, trov\u00f2 per caso una copia dell'album \"Europe\" in un negozio di dischi d'importazione. Ne rimase impressionato, e tornato a Tokyo, contatt\u00f2 un suo amico alla Victor Records, T.T. Tsutsumi, il quale chiam\u00f2 immediatamente la Hot Records e Tomas Erdtman perch\u00e9 voleva pubblicare l'album in Giappone. La possibilit\u00e0 di un successo internazionale era finalmente concreta. In Giappone il singolo \"Seven Doors Hotel\" fu un grande successo: vendette molto e gli Europe girarono un video per \"In The Future To Come\". Sembra che il video non fosse troppo buono, e la televisione giapponese fu la sola a mandarlo in onda. Fu anche edito un altro singolo, \"Lyin' Eyes\", ritirato lo stesso giorno della release. Se ne contano solo 100 copie in tutto il mondo, e si tratta a tutt'oggi del singolo pi\u00f9 raro per i collezionisti. A novembre, John torn\u00f2 in tour con Eddie Meduza and The Roaring Cadillacs per due mesi, e in quell'occasione fu registrato l'album \"D\u00e5ren \u00e9 L\u00f6s - The Roaring Cadillac's Live\".\nIl 23 febbraio 1984 usc\u00ec \"Wings of Tomorrow\", vendette 60-70.000 copie solo in Svezia. Uscirono anche altri tre singoli: \"Dreamer\", \"Stormwind\" e \"Open Your Heart\". Gunnar Michaeli, degli Avalon \u2013 pi\u00f9 conosciuto come Mic Michaeli \u2013 fu introdotto nella band per suonare le tastiere durante gli spettacoli live del tour promozionale che stava per iniziare, e divenne il quinto membro della band. Senza che gli altri lo sapessero, Thomas Erdtman silur\u00f2 Tony per lettera. H\u00e5kan Jan Haugland (Ian Haugland per brevit\u00e0) fu inserito al suo posto. In quello stesso anno, John registr\u00f2 altri due assoli di chitarra (in \"Hold Your Fire\" e in \"California\") per l'album di Eddie Meduza, \"West a Fool Away\".\nNel 1985 gli Europe furono coinvolti in due diversi progetti: furono protagonisti di un film di 30 minuti diretto da Staffan Hildebrand e prodotto dalla Social Democrats Union - LO, dal titolo \"On the Loose\" e gli Europe interpretarono loro stessi. Joey scrisse tre canzoni per il film: \"On The Loose\", \"Rock The Night\" e \"Broken Dreams\". In copertina appare il nome Europe, ma si tratt\u00f2 di un lavoro fatto interamente da Joey. \"Rock the Night\" fu comunque distribuito successivamente suonato da tutta la band. Nel nome della LO (Trade Union Conference) fecero un tour piuttosto imbarazzante con solo quelle tre canzoni. Il pubblico non si fece vedere (a parte naturalmente i fans pi\u00f9 fedeli). Pi\u00f9 tardi nello stesso anno, Joey scrisse \"Give A Helpin' Hand\" per lo Swedish Metal Aid, un singolo a scopo benefico per la fame in Etiopia. Il meglio dell'hard rock svedese si ritrov\u00f2 per registrare il pezzo e fu anche la prima volta che Joey lavor\u00f2 con Kjell L\u00f6vbom (pi\u00f9 conosciuto come Kee Marcello) degli Easy Action, che produsse il singolo. John Norum cantava nel coro composto da 150 membri delle diverse band.\nIn agosto, John suon\u00f2 in collaborazione con Joey nelle vesti di produttore, nel singolo del debutto come cantante della sorella minore Tone Norum \"Stranded\" \u2013 che divenne un grande successo \u2013 e nel suo primo album \"One of A Kind\". John suon\u00f2 anche nell'altro singolo \"Can't You Stay\". John, assieme ad altri musicisti rock partecip\u00f2 ad un piccolo tour denominato \"The Boys Are Back In Town\" \u2013 come tributo a Phil Lynott, deceduto il 4 gennaio 1986.\n\"The Final Countdown\" fu registrato, ma la sua uscita fu rinviata. Di nuovo un altro tour (programmato anzitempo) senza il supporto di un nuovo album. Di nuovo niente pubblico. Ma nel maggio del 1986 l'album fu distribuito e grazie al singolo in soli due mesi vendette 100.000 copie solo in Svezia e 7 milioni di copie nel resto del mondo.\nFecero un tour in Giappone: la Scandinavia e il Giappone erano innamorati degli Europe. Un nuovo tour in Svezia\u00a0\u2013 ripreso in parte per la televisione (il concerto di Solna, il 27 maggio) e mandato in onda due mesi dopo giusto a spingere ancora di pi\u00f9 le vendite. Inizi\u00f2 anche un tour. Fu diffuso un videoclip con John: The Final Countdown, girato al Solnahallen, a Solna (Svezia) e furono distribuiti altri due singoli: \"Love Chaser\" (successivamente riedito con \"Carrie\" quale traccia principale; \"Love Chaser\" fu suonata nel film giapponese \"Pride One\") e \"Cherokee\".\nMa John decise che ne aveva abbastanza dell'etichetta di belloccio, dei play-back, degli spettacoli televisivi, e comunic\u00f2 alla band che se ne sarebbe andato. Concesse agli altri il tempo sufficiente a trovare un sostituto. Kee Marcello divenne il nuovo chitarrista. L'ultimo spettacolo live di John fu il concerto che si tenne ad Amsterdam il 31 ottobre 1986. Lo show fu trasmesso in diretta su Sky. Il primo novembre John se ne and\u00f2 per la sua strada.\nCarriera da solista.\nImmediatamente dopo aver lasciato gli Europe, John form\u00f2 una nuova band. Il suo amico e bassista Marcel Jacob si un\u00ec a lui. Il primo singolo \"Let Me Love You\" fu distribuito il 16 ottobre 1987 (raggiunse il secondo posto nelle classifiche svedesi), e il 29 dello stesso mese usc\u00ec \"Total Control\". John mostr\u00f2 il suo grande affetto per Phil Lynott e i Thin Lizzy registrando le canzoni dei Lizzy nei lato-B. La band era composta, oltre a John e Marcel, dai batteristi Henrik \"Hempo\" Hild\u00e9n e Peter Hermansson, il cantante G\u00f6ran Edman e Mats Lindfors alla chitarra ritmica e alle tastiere. \"Total Control\" \u00e8 dedicato a Tommy \u00d6stervik, uno degli amici e mentori di John, che mor\u00ec annegato la stessa notte in cui gli Europe fecero lo show che fu poi trasmesso alla televisione svedese.\nIl tour inizi\u00f2 il 2 febbraio 1988 e termin\u00f2 il 19 marzo, supportando Ace Frehley all'Hammersmith Odeon di Londra (parte di questo show divenne poi l'album \"12 Picks\" di Ace Frehley). Altri due singoli e videoclip furono distribuiti per promuovere l'album: \"Love Is Meant (To Last Forever)\" e \"Back On The Streets\".\nGlenn Hughes si un\u00ec a John Norum con l'intenzione di dar vita ad una coppia musicale stabile; Glenn faceva sia da cantante che da bassista. Ma John, Glenn, Mats and Hempo suonarono live solo in uno spettacolo che si tenne al Rock SM il 21 maggio 1988 e che fu trasmesso alla televisione nazionale svedese. Le canzoni suonate comprendevano \"I Got Your Number\", \"Reach For The Sky\" e \"Still The Night\". A causa della battaglia di Glenn ancora in corso contro l'abuso di sostanze, la collaborazione tra i due non fior\u00ec e quell'apparizione rappresent\u00f2 la fine del progetto. Due mesi dopo, John suon\u00f2 con Yngwie Malmsteen in qualit\u00e0 di ospite nell'album della sorella Tone Norum, \"This Time\", che fu prodotto ancora una volta da Joey Tempest. Marcel e G\u00f6ran furono chiamati ancora per un tour di fine estate nella Svezia settentrionale e in Norvegia.\nNel 1988 John entr\u00f2 in contatto per la prima volta con Don Dokken; nel settembre del 1989 John si trasfer\u00ec a Los Angeles e divenne il nuovo chitarrista dei Dokken. Tuttavia a Don non fu permesso di utilizzare il suo nome di famiglia per la band, e l'album divenne un album di \"Don Dokken\". \"Up from the Ashes\" fu distribuito nel 1990, e lo segu\u00ec un tour in Giappone. La formazione includeva anche il bassista Peter Baltes. Furono distribuiti due singoli e due videoclip per promuovere l'album: \"Mirror Mirror\" e \"Stay\". Nello stesso anno, la CBS pubblic\u00f2 il mini-album \"Live in Stockholm '90\", con tre tracce (\"Eternal Flame\", \"Don't Believe A World\" e \"Blind\") registrate live nel marzo del 1988 e una traccia (\"Free Birds In Flight\") registrata nel 1987.\nJohn fece inoltre una breve apparizione con Don nel primo film da produttore di Tommy Chong, \"Far Out Man\" (conosciuto anche come \"Soul Man II\").\nCome risultato della collaborazione con Glenn Hughes uscirono nel 1992 \"\" di Glenn e \"Face the Truth\" di John. La maggior parte della parte vocale in \"Face the Truth\" fu gestita da Glenn. Hempo Hild\u00e9n di nuovo provvide alla batteria, sebbene partecipasse anche Mikkey Dee, l'uomo dei Mot\u00f6rhead. L'album comprendeva anche una fedele cover di \"Opium Trail\" dei Thin Lizzy. Nella versione europea di \"Face the Truth\" c'\u00e8 anche \"We Will Be Strong\", un duetto con Joey Tempest, che fu edito come primo singolo e di cui fu girato un videoclip. Uscirono altri due singoli: \"Face the Truth\" e \"In Your Eyes\".\nNel 1992 Joey gir\u00f2 attorno a John per un bel po', gli Europe si erano divisi (o si erano presi una lunga pausa, come preferivano dire) e Joey avrebbe voluto riunire la formazione originale della band. John non aveva progetti in quella direzione, gli piaceva la California tanto quanto la vita da artista solista ed indipendente. In agosto John si ritrov\u00f2 sul palco con Joey al Waterfestival a Stoccolma. Uno si sarebbe aspettato che fossero annunciati, ma successe tutto all'improvviso, cos\u00ec ancora oggi nessuno sembra esserne a conoscenza.\nJohn non torn\u00f2 in Svezia fino a gennaio 1994, quando si un\u00ec ad alcuni musicisti rock svedesi per un tour di 10 giorni \"The Boys Are Back In Town\", che cominci\u00f2 il 4 a Stoccolma e termin\u00f2 il 14 a Malm\u00f6. Suonarono ogni sorta di classici rock, inclusi \"The Sun Goes Down\", \"Don't Believe A Word\" e \"Bad Reputation\" dei Thin Lizzy. Suonarono anche \"People Get Ready\" del repertorio di Jeff Beck e Rod Stewart, per dirne alcuni.\nNel 1994 partecip\u00f2 come chitarrista all'album \"Built to Perform\" delle Phantom Blue, (la band fondata dalla sua ragazza, la chitarrista Michelle Meldrum, che l'anno successivo divenne sua moglie) e nell'album tributo ai Deep Purple, \"Smoke On The Water - A Tribute\", in cui suon\u00f2 \"Stormbringer\" con Glenn Hughes alla voce.\nA luglio, registr\u00f2 il suo terzo album da solista, \"Another Destination\", con il cantante Kelly Keeling, il bassista Tom Lilly e Gary Ferguson. L'album fu distribuito in Giappone nel luglio del 1995, preceduto da un solo singolo che divenne anche un videoclip, \"Strange Days\". E fu di nuovo tempo di tornare in Svezia. Il tour inizi\u00f2 il 31 marzo a G\u00f6teborg e li port\u00f2 in giro per la nazione. Con John c'erano Kelly Keeling e Michelle Meldrum, la quale suon\u00f2 con gli altri in \"Bad Reputation\". John Lev\u00e9n suonava il basso e Niclas Sigevall la batteria. Nell'agosto del 1995, al concerto tributo che si tenne a Los Angeles al The Palace, John suon\u00f2 con Carmine Appice. John registr\u00f2 \"Massacre\" per l'album tributo ai Thin Lizzy, \"The Lizzy Songs - A Tribute to Phil Lynott\" (uscito poi nel 1997). Nello stesso anno, John registr\u00f2 \"Right To Respect\" per il singolo e l'album da solista di Joey Tempest, \"A Place To Call Home\".\nSorprendentemente poi John avrebbe dovuto collaborare con gli uomini chiave degli UFO, Phil Mogg e Pete Way nel tardo 1995 in seguito all'allontanamento di Michael Schenker. Il legame fu breve a causa dell'imposizione da parte di Schenker del contratto stipulato per cui la band poteva chiamarsi UFO solo con la sua presenza. E il tour \"Walk On Water\" and\u00f2 a monte.\nNel 1996 registr\u00f2 \"Cold Gin\" per l'album tributo \"Spacewalk - A Salute to Ace Frehley\". Nello stesso anno, il 21 dicembre, usc\u00ec in Giappone \"Worlds Away\" (con Kelly Keeling e Peter Baltes di nuovo a bordo); l'album fu edito in Svezia dalla Svensk Musik Distribution (M-D) il 16 maggio 1997 e \"Where The Grass Is Green\" usc\u00ec come singolo a supporto dell'album. John Norum inizi\u00f2 un pre-tour a Karlskrona, in Svezia il 24 aprile 1997. Una delle quattro date si tenne a Upplands V\u00e4sby.\nAlla fine del 1997 John lavor\u00f2 ancora per breve tempo con Don Dokken, dopo che George Lynch lasci\u00f2 la band: and\u00f2 negli Stati Uniti per un mese, per concludere il tour. John mise insieme una band live per un tour giapponese, questi spettacoli furono registrati per l'album \"Face It Live '97\". Assieme a lui sul palco c'erano il cantante Leif Sundin e Anders F\u00e4stader. Face It Live '97 fu edito dalla Zero in Giappone. L'album usc\u00ec pi\u00f9 tardi anche in Svezia. La Shrapnel tolse tre tracce e lo pubblic\u00f2 negli Stati Uniti. Nello stesso anno, in ottobre, usc\u00ec \"Channel Mind Radio Guitar Zeus 2\" di Carmine Appice, in cui John suon\u00f2 \"Nothing\".\nNel 1998 John gir\u00f2 la Svezia con il \"John Norum Group\" (JNG). Quasi si ritrov\u00f2 in tour con gli UFO col nome di Lights Out, ma appena la voce giunse all'orecchio di Michael Schenker, questi torn\u00f2 nella band. Il JNG era composto da: Hempo Hild\u00e9n alla batteria, Leif Sundin alla voce, Anders F\u00e4stader al basso e John alla chitarra. Il 5 giugno John suon\u00f2 allo Sweden Rock Festival a Karlshamn. Nello stesso mese e per un'unica data, Ian Haugland fu il batterista e Stefan Rodin il bassista. Lo stesso anno, John registr\u00f2 due canzoni per l'album \"Above &amp; Beyond\" dei Midnight Sun, un gruppo metal svedese.\nNel marzo del 1999, durante il tour italiano, il batterista Thomas Broman e il bassista John L\u00e9ven si unirono al JNG. In agosto, John suon\u00f2 come chitarrista ospite con Brian Robbo Robertson nell'ultimo concerto dei Lotus a Sala (Svezia). Nello stesso mese, con la moglie Michelle, Robbo, Leif e Marcel, John suon\u00f2 in una magnifica jam session all'Anchor Pub a Stoccolma. Tra il 1999 e il 2000 la formazione cambi\u00f2 ancora, con Thomas Broman e Leif Sundin membri confermati e come ospiti il chitarrista Fredrik \u00c5kesson e Marcel Jacob alternato a John Lev\u00e9n al basso. Nel giugno del 1999 John suon\u00f2 dal vivo con i Mot\u00f6rhead come ospite d'onore allo Sweden Rock Festival a Norje, e suon\u00f2 l'ultima canzone della scaletta, \"Killed By Death\". In agosto, John gir\u00f2 la Finlandia e la Svezia, con i Five Fifteen e i Lotus. John fu l'artista ospite dell'ultimo concerto a Sala, in Svezia. Nel frattempo, fu distribuito in Giappone l'album di John \"Slipped Into Tomorrow\". John inoltre registr\u00f2 \"Eighteen\" per l'album tributo \"\".\nIl 1999 fu anche l'anno dell'incredibile concerto del Millennio per l'ultimo dell'anno a Stoccolma, con tutti i membri degli Europe riuniti per una notte speciale: John Norum assieme a Joey Tempest, John Lev\u00e9n, Ian Haugland, Mic Michaeli e Kee Marcello. Il nuovo millennio non produsse altri eventi simili a quello, ma la band si ritrov\u00f2 all'Hard Rock Caf\u00e9 di Stoccolma per ricevere un riconoscimento e per l'inaugurazione di una vetrina in mostra permanente. Successe il 14 aprile del 2000. In giugno, il JNG e Brian Robertson si esibirono assieme allo Sweden Rock Festival a Karlshamn. John lavor\u00f2 ancora con i Midnight Sun registrando \"Dreams\" per il loro album \"Nemesis\".\nNel maggio del 2001 John si un\u00ec a Brian Robertson per una breve serie di date norvegesi, suonando le canzoni dei Thin Lizzy e le proprie. Nell'estate del 2001 John si un\u00ec di nuovo a Don Dokken, riempiendo il vuoto lasciato dalla partenza di Reb Beach. Stavolta della formazione originale erano rimasti solo Don Dokken e Mick Brown. Al basso c'era Barry Spark. A giugno Don con John suon\u00f2 allo Sweden Rock Festival a Karlshamn. Pi\u00f9 tardi, fecero una sorta di tour col meglio dei \"Dokken\" negli Stati Uniti, registrarono un nuovo album chiamato \"Long Way Home\" e partirono per un tour europeo. John si infortun\u00f2 ad un braccio durante il tour, e fu sostituito da Alex DeRosso. Sempre nel 2001 John lavor\u00f2 di nuovo con la moglie Michelle nell'album debutto della sua nuova band \u2013 Meldrum \u2013 \"Loaded Mental Cannon\", registrando \"Through Shattered Eyes\". Registr\u00f2 inoltre assieme a Jeff Pilson \"What Cost War\" per l'album dei suoi War &amp; Peace, \"Light at the End of the Tunnel\".\nNel 2002 uscirono i due singoli presi da \"Long Way Home\": \"Sunless Days\" (solo in versione promozionale) e \"Little Girl\". Nel marzo del 2003, gli UFO ufficialmente arruolarono John Norum come sostituto di Michael Schenker. Tuttavia, passati pochi mesi Norum annunci\u00f2 di aver declinato l'offerta degli UFO. Nello stesso anno, and\u00f2 in tour con i Whitesnake.\nReunion degli Europe.\nJohn torna presto alla ribalta, riunendosi agli \"Europe\" nella formazione di \"The Final Countdown\". Il 23 ottobre 2003 gli \"Europe\" annunciano la reunion, di essere in procinto di registrare un nuovo album e di partecipare come \"headliner\" allo Sweden Rock Festival del 2004. Con il pubblico pi\u00f9 numeroso di sempre allo SRF e la trasmissione del concerto in diretta sulla radio nazionale gli \"Europe\" tornano in pista, e la canzone che dava il titolo all'album \"Start from the Dark\" \u00e8 la prova che la band si sta indirizzando verso un genere pi\u00f9 heavy. L'album esce il 22 settembre 2004.\nLo stesso giorno nasce Jake Thomas, il figlio di John e Michelle.\nSono stati distribuiti due singoli e relativi videoclip - \"Got to Have Faith\" e \"Hero\" (dedicato alla memoria di Phil Lynott), e lo \"Start from the Dark tour\" in 89 date raggiunge tutta l'Europa, l'America, la Russia e il Giappone. Il primo concerto \u00e8 quello di Hamar (Norvegia) il primo giugno 2004 e l'ultimo quello di Bra\u0219ov (Romania) il 20 agosto 2005.\nMentre scrive il materiale per l'album \"Start from the Dark\", John continua a lavorare anche al suo album solista \"Optimus\", che esce il giorno del suo compleanno, il 23 febbraio 2005. Thomas Torberg si \u00e8 occupato delle tracce di basso, Fredrik \u00c5kesson delle tracce aggiuntive di chitarra, Mats Lindfors delle tastiere e Richard \"Hux Flux\" Nettermalm, della batteria.\nNel 2005 John lavora di nuovo con Kelly Keeling alla registrazione di \"Nothing\" per il suo nuovo \"Giving Sight to the Eye\". Sempre nel 2005 contribuisce con la sua interpretazione di \"Stay With Me\" (voce e chitarra) all'album tributo a Frank Marino edito dalla WildMess Records e intitolato \"\".\nIl 26 ottobre 2006 esce il nuovo album degli Europe, \"Secret Society\", e poche settimane dopo viene pubblicato il primo singolo \"Always the Pretenders\". Lo stesso giorno della pubblicazione dell'album inizia il nuovo tour mondiale a Lund, Svezia. Il tour si conclude il primo settembre 2007 con due favolose performance all'arena Dalhalla di R\u00e4ttvik (Svezia), uno splendido e suggestivo teatro all'aperto realizzato sul fondo di una cava in disuso, in cui sono registrate le canzoni eseguite nel corso della prima delle due speciali serate, e che sono acquistabili anch'esse sul sito ufficiale.\nDurante l'inverno, John registra le parti strumentali del nuovo album lungamente atteso, col titolo provvisorio di \"Magnetic Soul\".\nMic Michaeli, Thomas Broman, Tomas Thorberg e Leif Sundin lavorano all'album assieme a John.\nJohn suona di nuovo con gli Europe a Sibiu, in Romania, la notte di San Silvestro 2007, e successivamente al teatro Nalen di Stoccolma (Svezia) il 26 gennaio 2008: un evento straordinario nominato \"Almost Unplugged\", un concerto semiacustico interamente trasmesso in streaming dal sito ufficiale. Quella notte, gli Europe suonano alcune canzoni di bands che hanno nel tempo influenzato il loro stile: Thin Lizzy, UFO, Pink Floyd e Led Zeppelin. Il 17 settembre, viene pubblicato il CD, l'8 dicembre il doppio vinile in una edizione speciale colorata.\nIl 25 aprile 2008 esce il primo tourbook digitale ufficiale degli Europe, contenente foto scattate durante gli ultimi due tour mondiali, e disponibile presso lo store online sul sito ufficiale della band.\nSempre in aprile, il nuovo album di John \u00e8 mixato da John stesso e Peer Stappe (Gemini Five, Dos Flamingos e altri).\nIl 21 maggio viene improvvisamente e tragicamente a mancare la moglie di John Norum, Michelle Meldrum, all'et\u00e0 di 39 anni. Una cisti cresciuta nel suo cervello ha ostruito il passaggio di sangue e ossigeno, causando la morte cerebrale e dopo 3 giorni di coma trascorsi in un ospedale californiano, la morte clinica. In segno di lutto per la tragica perdita, la band Europe decide di annullare la presenza al primo dei festival estivi previsti, in Norvegia, dieci giorni dopo.\nDurante il tour estivo, gli Europe fanno anche da gruppo spalla ai Deep Purple nelle loro due date svedesi, e la seconda notte, a Ystad, John Norum duetta con Steve Morse e poi assieme alla band suona la hit \"Smoke on the Water\".\nA dicembre 2008 gli Europe tornano in studio per registrare il nuovo album \"Last Look at Eden\", che esce nella primavera del 2009 e che \u00e8 seguito da un tour mondiale iniziato in Chile e proseguito per 118 date. Due singoli con videoclip sono editi per promuovere l'album: \"Last Look at Eden\" e \"New Love in Town\"\nLo stesso anno un'altra grande tragedia personale colpisce John: Marcel Jacob viene ritrovato privo di vita nella sua casa di Kristineberg, Stoccolma, il 21 luglio. Marcel si \u00e8 tolto la vita all'et\u00e0 di 45 anni, dopo molti anni passati a combattere problemi fisici e personali.\nNel febbraio 2010 viene pubblicato il secondo tributo agli anni settanta del chitarrista Janne Stark. L'album, intitolato semplicemente \"Mountain of Power - Volume II\" vede John omaggiare Frank Marino nella cover di \"Talkin' 'bout a Feeling\".\nA marzo la Mascot Records pubblica la compilation \"Where Blues Meets Rock\", con una delle canzoni del nuovo album di John \"Let It Shine\".\nIl 17 maggio 2010 finalmente esce \"Play Yard Blues\" per la Mascot Records, l'ultimo album solista di John. L'album \u00e8 stato definito dalla casa discografica \"una fantastica collezione di pezzi originali di John Norum, assieme ad alcune covers. L'album mostra un lato leggermente diverso di John. Il suono e il \"riffing\" marchio di fabbrica non mancano decisamente, ma John segue anche un approccio pi\u00f9 blueseggiante in alcuni pezzi. Col successo dell'ultimo album degli Europe, questo album incontrer\u00e0 l'approvazione della sua gi\u00e0 imponente base di sostenitori, cos\u00ec come coloro che seguono musicisti del calibro di Frank Marino.\"\nA dicembre dello stesso anno, esce per la Cinematicworld Records \"Never Felt So Good\", il primo album solista del chitarrista norvegese e cugino di John H\u00e5vard Pedersen, con la cover di \"Still in Love with You\" dei Thin Lizzy suonata e cantata da John stesso.\nDi ritorno da un riuscito tour in Asia, un tour estivo in Europa e un tour in Sud America, John parte con gli Europe alla volta del Regno Unito nel febbraio 2011, per il \"Balls 'n' Banners tour\". Il CD live + DVD \"Balls 'n' Banners\" dello show di Londra esce in estate per la Edel nelle versioni Mini, Maxi e Limitata (autografata).\nJohn ed i suoi compagni partono di nuovo per un tour estivo in Europa, toccando Belgio, Finlandia, Italia, Austria, Svezia (assieme alla band svedese Takida, e con ospite speciale Joe Bonamassa durante lo show a Stoccolma), Portogallo, Spagna e Norvegia per l'ultima sezione dell'Eden tour.\nAd ottobre 2011 la band \u00e8 di nuovo in studio per la registrazione di \"Bag of Bones\", sotto la regia del produttore Kevin Shirley. L'album esce il 18 aprile 2012 per la Gain/Sony (Scandinavia), EarMusic/Edel (Europa) e Victor (Giappone), in edizione CD e vinile, preceduto di qualche settimana (il 9 marzo) dal singolo - in edizione solo digitale - e dal videoclip di \"Not Supposed to Sing the Blues\". Il primo agosto 2012 esce il secondo videoclip \"Firebox\". Entrambi i videoclip sono diretti da Patric Ullaeus.\nIl 16 aprile 2012 nasce Jim Henry, il secondo figlio di John avuto con la fidanzata svedese Camilla W\u00e5hlander, dalla quale ha anche una figlia nata il 28 luglio 2014.\nIl primo maggio inizia il tour mondiale a promozione dell'album a Wroclaw (Polonia). La prima parte del tour ha termine il 21 dicembre a Helsinki (Finlandia) dopo 58 date."}
{"id": "147425", "revid": "125743671", "url": "https://it.wikipedia.org/wiki?curid=147425", "title": "Alfio, Filadelfo e Cirino", "text": "I santi martiri sono Patroni/Compatroni tutelari delle citt\u00e0 di Lentini, San Fratello, Sant'Alfio, Scif\u00ec (frazione di Forza d'Agr\u00f2), Trecastagni, Vaste (frazione di Poggiardo). Sant'Alfio \u00e8 considerato il Patrono dei muti.\nAgiografia.\nIn Puglia, terra in cui il Cristianesimo ebbe una larga diffusione sin dai primi secoli dopo Cristo, vi \u00e8 un piccolo borgo di poche migliaia di abitanti: si tratta di Vaste (frazione di Poggiardo, in Provincia di Lecce), antichissimo centro sotto la dominazione greca e poi romana, che in un tempo assai remoto godette di grande fama. Qui nella \"Citt\u00e0 dei Prefetti\", nel III secolo, nacquero i tre fratelli Alfio, Filadelfo e Cirino. Dai nobili natali, discendevano da Benedetta di Locuste e dal principe Vitale (o Vitalio), padre di quattro figli (la primogenita fu madre del martire Erasmo). Entrambi i genitori furono barbaramente martirizzati. I tre fanciulli vennero educati dapprima da Evodio da Bisanzio e, successivamente, dal Sacerdote cristiano Onesimo.\nI loro nomi, le cui radici presentano eminentemente una derivazione ellenistica, evidenziano tre significati ben precisi: Alfio (\"di carnagione chiara\"), Filadelfo (\"amico del fratello\"), Cirino (\"piccolo signore\").\nNel 251 l'Imperatore Treboniano Gallo, succeduto a Gaio Messio Quinto Traiano Decio, eman\u00f2 un editto in cui si esigeva che ogni persona sospettata di Cristianesimo offrisse incenso ad una qualsiasi divinit\u00e0 romana, Imperatore compreso. La validit\u00e0 di questo editto venne estesa su tutto il territorio romano, colpendo indifferentemente i membri delle diverse comunit\u00e0 cristiane, i loro beni e la loro fede. Nel 251 il Prefetto Nigellione ordin\u00f2 che tutti i cristiani di Vaste fossero condotti al suo cospetto. Furono arrestati molti individui fra cui i tre fratelli e questi ultimi, dopo esser stati interrogati, vennero condotti a Roma - ove furono rinchiusi nel Carcere Mamertino ai piedi del Campidoglio, per mano del Prefetto Licinio - e successivamente a Pozzuoli dal Prefetto Diomede, famoso per la rapidit\u00e0 delle sue sentenze. Qui, dopo vari interrogatori, il tiranno ordin\u00f2 l\u2019uccisione di Onesimo e la decapitazione di Erasmo insieme con altri tredici compagni. Diomede tent\u00f2 qualsiasi lusinga per far distogliere dalla loro fede i tre fratelli, ma non riusc\u00ec nel suo intento. Alfio, Filadelfo e Cirino quindi, essendo di nobile famiglia, furono risparmiati ed inviati in Sicilia.\nIl 25 agosto del 252 giunsero a Taormina da Tertullo, giovane patrizio romano e Preside dell'isola, che aveva acquistato la fama di funzionario integerrimo ed autoritario. Costui li accolse nel suo maestoso palazzo per interrogarli, ma non riuscendo a scostarli dal loro credo li affid\u00f2 ai soldati capitanati da Mercurio. Furono quindi inviati a Lentini, ove trovarono la morte. Durante il tragitto, il gruppo costeggi\u00f2 l'Etna e si ferm\u00f2 dove in seguito nacquero i paesi di Sant'Alfio e Trecastagni (\"\u00abTres Casti Agni\u00bb\" / trad: \"\u00abTre Casti Agnelli\u00bb\"). Verso la fine di Agosto, di sera, giunsero a Catania e furono rinchiusi in una prigione (ancora oggi \u00e8 indicata con la scritta \"\u00abSanctorum Martyrum Alphii Philadelphi et Cyrini carcer\u00bb\") che ai giorni nostri si trova in una cripta sotto la Chiesa dell'Immacolata Concezione della Beata Maria Vergine ai Minoritelli, di fronte l'attuale Presidio Ospedaliero Santa Marta. L\u00ec \u00e8 possibile ammirare una lapide in marmo e un quadro. All'alba vennero avviati a Lentini e attraversarono il fiume Simeto ch'era in piena. Vi furono spinti da otto soldati fanatici pagani; i tre fratelli lo passarono incolumi, mentre gli otto soldati che li avevano spinti e seguiti annegarono. Il 2/3 settembre del 252 giunsero finalmente a Lentini, nella contrada che anche oggi \u00e8 denominata Palmiere: la citt\u00e0 si presentava per l'appunto ricca di palme, ulivi, viti, fiorente d'ogni verdura e di fiori. Marco Tullio Cicerone la defin\u00ec il \"\u00abgranaio di Roma\u00bb\". Entrando in citt\u00e0, i tre giovani liberarono un bambino ebreo - indemoniato ed ammalato - figlio del Rabbino Samuele. Un\u2019altra leggenda, ancora, narra che quando i Tre Fratelli originari di Vaste giunsero a Lentini la trovarono appestata, per poi miracolarla e liberarla dalla peste. Vennero quindi affidati al Ministro Alessandro (vicario di Tertullo) che, dopo vari interrogatori, li condusse infine nelle carceri del luogo.\nVivevano in citt\u00e0 due giovani contesse, di nome Tecla e Giustina, cugine tra loro nonch\u00e9 ricche proprietarie terriere. Tecla - cugina di Alessandro - da oltre sei anni soffriva di un\u2019irreversibile paralisi alle gambe; Giustina invece era cieca in un occhio. Nessun medico era mai riuscito nell'impresa di guarirle. Venendo a conoscenza dei prodigi che - durante il tragitto da Roma a Lentini - avevano accompagnato i tre fratelli, Tecla formul\u00f2 la richiesta rivolta al cugino di voler conoscere quei giovani per implorare, mediante la loro intercessione, una miracolosa e tanto sperata guarigione. Richiesta che venne esaudita da Alessandro, con suo grande rischio, in uno dei giorni di assenza del Preside. Il vicario di Tertullo, successivamente, si convertir\u00e0 al Cristianesimo e si far\u00e0 battezzare con il nome di Neofito da Agatone, per poi diventare il primo Vescovo di Lentini. Egli condusse i Tre Giovinetti da Tecla e quest'ultima, con animo ricolmo di speranza, chiese loro di intercedere con preghiere rivolte alla sua salute. I tre frratelli rimasero commossi alla vista di quella giovane immobilizzata sul letto e le promisero che avrebbero pregato per lei. Durante la stessa notte le sarebbe comparso in sogno l'Apostolo Andrea il quale, segnatala con un segno di croce, le assicur\u00f2 che sarebbe guarita grazie all'intercessione di quei Giovani incarcerati da Tertullo. Il mattino seguente, trovandosi miracolosamente guarita, decise di recarsi al carcere per ringraziare i tre giovinetti con l'aiuto di Alessandro, visibilmente sbigottito. Anche Giustina fu guarita. Da quel giorno Tecla continu\u00f2 a visitarli segretamente insieme alla cugina per assisterli, confortarli e portar loro dei viveri con cui rifocillarsi nelle notti di miseria e solitudine.\nTuttavia la sua opera dur\u00f2 poco giacch\u00e9 Tertullo, arresosi di fronte alla loro inflessibile fede, eman\u00f2 la sua inappellabile sentenza. La sterminata piazza di Lentini era gremita di folla, in attesa di un grande evento storico: dopo averli fatti girare ammanettati e frustati per le vie della citt\u00e0, esposti nudi e scalzi allo scherno del popolo inferocito ed urlante, ad Alfio venne strappata la lingua, Filadelfo bruciato su di una graticola e Cirino, nondimeno, gettato in una caldaia di pece bollente. Era il 10 maggio del 253. Alfio aveva ventidue anni e sette mesi, Filadelfo ventuno, Cirino diciannove e otto mesi.\nNel mentre Tertullo fece arrestare e martirizzare due giovani lentinesi presenti al sacrificio, Cleonico e Stratonico, poich\u00e9 osarono inveire contro il tiranno accusandolo di crudelt\u00e0. Su ordine del Preside dell\u2019isola, i corpi martirizzati e privi di vita dei Tre Fratelli furono legati con funi e trascinati in una foresta (denominata Strobilio per la gran quantit\u00e0 di pini esistenti), per poi esser gettati in un pozzo secco vicino alla dimora della nobile Tecla. Nella notte tra il 10 e l'11 maggio, accompagnata da Giustina e da undici servi cristiani tra cui cinque donne, estrasse i loro corpi conferendone una dignitosa sepoltura sfruttando una piccola grotta nelle immediate vicinanze. Nel 261, in quel luogo ormai sacro, fu eretto un maestoso tempio in onore ai Santi Martiri originari di Vaste. Ancora oggi \u00e8 possibile osservare il luogo della sepoltura all'interno della Chiesa Madre (Ex Cattedrale) Santa Maria la Cava e Sant'Alfio di Lentini. La breve vita terrena dei Tre Santi si concluse, dunque, in modo tragico. Essi vennero per\u00f2 a costituire il seme della Chiesa leontina, che ebbe il privilegio d'esser elevata a sede vescovile sino al 790.\nDocumenti e fonti storiche.\nLe notizie che possediamo sulla vita e sul martirio dei santi Alfio, Filadelfo e Cirino, il cui culto \u00e8 molto diffuso in quasi tutta la Sicilia Orientale fin dall'Alto Medioevo, sono contenute in un documento che gli storici e gli studiosi fanno risalire al 24 dicembre del 964: si tratta di una lunga e minuziosa narrazione scritta da un Monaco (certamente italogreco) di nome Basilio, con verosimiglianza a Lentini, come si evince dalla precisa indicazione dei luoghi, delle tradizioni e dei costumi della comunit\u00e0 ivi esistente. Il manoscritto contiene due tra i testi pi\u00f9 fantasiosi della letteratura agiografica siciliana: la \"Vita\" di San Pancrazio (primo Vescovo di Taormina) e, appunto, la \"Passio\" sui Santi Martiri Alfio, Filadelfo e Cirino. Al termine il volume si chiude con questo periodo, tradotto dal greco: \"\u00abCon l'aiuto di Dio venne a fine il libro dei SS. Alfio, Filadelfo e Cirino, scritto per mano del Monaco Basilio\u00bb\". Il prezioso documento \u00e8 oggi conservato presso la Biblioteca Vaticana, segnato col numero 1591, proveniente dal Monastero di Grottaferrata nei pressi di Roma.\nNel corso dei secoli, l'antico testo (denominato altres\u00ec \"Codice di Grottaferrata\") \u00e8 divenuto la fonte ispiratrice a cui attingere per un ingente numero di volumi. In particolar modo, si ricordano:\nLe narrazioni agiografiche legate ai santi martiri nonch\u00e9 a Lentini, ancora, vengono menzionate nelle numerose edizioni del celebre \"Martyrologium Romanum, ad novam kalendarii rationem, et ecclesiasticae historiae veritatem restitutum\" della Chiesa Cattolica, redatto dal Cardinale e storico italiano Cesare Baronio. Da alcuni passaggi tratti dal volume dal titolo \"Terrone e Polenta\" dello studioso Salvatore Brancato, infine, si riportano delle informazioni sull'esistenza di una Basilica dedicata a Santa Tecla, venuta alla luce diversi anni fa sotto il sagrato del Duomo di Milano. Sebbene nel suo sermone 77 Sant'Ambrogio (Vescovo milanese) faccia riferimento ai Santi Martiri Alfio, Filadelfo e Cirino, la \"Basilica nova\" o \"maior\" (attualmente coperta da Piazza del Duomo) ricondurrebbe per\u00f2 a Santa Tecla di Iconio, poich\u00e9 eretta in suo onore.\nFestivit\u00e0 e riti.\nLentini.\nAll'alba del 1\u00ba maggio, in una Lentini adornata dal profumo di zagara e contornata dal cinguettio delle rondini, nella loggia campanaria dell\u2019Ex Cattedrale dedicata a Santa Maria la Cava e Sant'Alfio i rintocchi della pi\u00f9 piccola tra le campane (ribattezzata \"la Nona\") precedono il suono delle restanti principali. Nello stesso istante, i primi spari dei mortaretti provenienti dal Cimitero simboleggiano un\u2019antica e lieta tradizione: i defunti, infatti, ricorderebbero ai vivi che i Festeggiamenti in onore dei Santi Martiri Alfio, Filadelfo e Cirino sono ormai imminenti. I successivi spari - provenienti da Piazza Duomo - avverranno regolarmente ogni giorno alle ore 7:00, 8:00, 9:00, 11:00 e 17:00. I successivi spari - provenienti da Piazza Duomo - avverranno regolarmente ogni giorno alle ore 7:00, 8:00, 9:00, 11:00 e 17:00. Nella notte che precede il mese di maggio, un tempo dedicato alle feste di Ercole che nei campi leontini sconfisse il Leone di Nemea, \"u paraturi\" ha addobbato con drappi rossi e bianchi l'Ex Cattedrale ed \u00e8 stato preparato l'altare papale sulla cripta che racchiude il Sepolcro dei Tre Fratelli. Contemporaneamente, le bande musicali percorrono le vie cittadine per annunciare a tutti l'arrivo della Festa. Dal 1\u00b0 al 9 maggio, il cerimoniale prevede la Novena in Chiesa Madre alle ore 11:00 ed alle ore 17:00; alle ore 20:00, invece, viene celebrata la Novena solenne presso la Chiesa dei Tre Santi (o della Fontana) eretta nel luogo in cui i Tre Fratelli \"subirono il martirio\". Nel frattempo, presso il Carcere (o Grotta) dei Tre Santi, sita in Via Paradiso, viene allestita la \"scena del martirio\". Nella cappella che custodisce il Fercolo di Sant'Alfio si lucidano gli argenti e si provano le luci. Le strade si riempiono di bancarelle, vengono allestite le luminarie. Nella Chiesa della Campana si prepara il Busto Reliquiario di San Cirino (o, pi\u00f9 semplicemente, Reliquia) contenente il \"cuore di Sant'Alfio\". L\u20198 maggio, a partire dal 1999, si svolge una rappresentazione vivente.\nAlle ore 20:00 del 9 maggio si apre il portone principale della Chiesa Madre. Una volta schiuso, fuoriesce il Capitolo dell'Ex Cattedrale con gli anziani della Confraternita che indossano la gualdrappa di velluto nero lucido. Seguono quindi i chierichetti, i canonici, il Comitato dei Festeggiamenti (gi\u00e0 Deputazione), i Devoti Spingitori, i Labor Non Honor, gli scout e la banda musicale. Il corteo passa davanti al Municipio, dov'\u00e8 issato il gonfalone della Citt\u00e0. Si giunge alla Chiesa della Campana imboccando Via Regina Margherita, Piazza Oberdan e Via San Francesco d'Assisi. Breve sosta davanti alla piccola Chiesa (nel luogo in cui si ipotizza fosse ubicata l\u2019antica Cattedrale di Lentini dedicata a Santa Maria la Cava, distrutta dal terremoto del 1693), scampanio e fuochi d'artificio alle ore 21:00. \"La Festa ha ufficialmente inizio\". Il corteo si spinge fino alla Chiesa della Fontana, risale via Lisso fino a Piazza Oberdan e, di nuovo, Piazza Umberto e Piazza Duomo tra la folla festante. Qui in piazza avviene u iocu focu del 9 Maggio alle ore 23:00, uno dei momenti culminanti della Festa: lo spettacolo dei fuochi d'artificio, il primo fra le tre serate. Il Busto Reliquiario rientra in Chiesa Madre: tutto \u00e8 pronto per l'atteso momento successivo. I Devoti Spingitori si riuniscono davanti all'Ex Cattedrale. All'1:00 del 10 maggio si ha il rintocco della campana dell'orologio, lo scampanio del campanone principale, lo sparo di botti e l'apertura delle porte dell'Ex Cattedrale. I Devoti Spingitori gridano alcune invocazioni come \"\u00abAgghiamamulu a Sant'Affiu!\u00bb\", \"\u00abAgghiamamulu 'ccu tuttu u cori a Sant'Affiu!\u00bb\" o \"\u00abPrima Diu e poi li Santi!\u00bb\" e la folla rispettivamente risponde con \"\u00abSant'Affiu!\u00bb\" o \"\u00abMattri Santi!\u00bb\". Inizia, a questo punto, uno dei momenti pi\u00f9 suggestivi: \"i Nuri\" che percorrono il Giro Santo (\"a Via\"). Uomini a torso nudo, scalzi, che indossano solo un paio di calzoni bianchi corti e un nastro rosso, che tengono una mano dietro la schiena e nell'altra un cero o un mazzo di fiori. Corrono per le strade di Lentini ricordando il giro che compirono i Santi Martiri, tra le atroci sofferenze, per l'antica cinta muraria della citt\u00e0. Dietro a loro sopraggiungono anche le donne, scalze. \"Una corsa e un cammino silenziosi, tra due ali di folla ammutolita\".\nAlle ore 9:00 del mattino seguente, nell'altare eretto sulle tombe dei Tre Fratelli all'interno della Chiesa Madre, i sacerdoti celebrano la Santa Messa. La gente si riunisce in Piazza Umberto con indosso i vestiti migliori (\"\u00abi robbi di Sant'Affiu\u00bb\"). Dalla porta laterale della Chiesa Madre, in Via Garibaldi, esce portato a spalla dai Canonici lo scrigno con le Reliquie dei Tre Santi Alfio, Filadelfo e Cirino. Lo scrigno viene poggiato sul Fercolo di Sant'Alfio, ormai giunto davanti alla porta dell\u2019Ex Cattedrale: \u00e8 \"\u00aba nisciuta do Santu\u00bb\", sono le 10:00 in punto del mattino. Tripudio di fuochi d'artificio. Il corteo esce dal sagrato: tempietto argenteo del Santo e dietro i chierici, i Cavalieri del Santo Sepolcro con l'antica divisa (mantello bianco crociato di rosso) e le loro Dame, le associazioni cattoliche, i canonici, il Comitato dei Festeggiamenti, i Devoti Spingitori, i Labor Non Honor, gli scout e la banda musicale. Il Sindaco e la Giunta Comunale si aggiungono alla processione quando quest\u2019ultimo giunge davanti a Palazzo Scammacca, sede del Comune di Lentini. La folla dona alla Vara fiori, ceri, nastri, banconote; i bambini sono avvicinati alla statua e simbolicamente donati al Santo. Il corteo effettua il \"Giro d'onore\" in Piazza Umberto, poi continua per le strade principali della citt\u00e0. Alcuni dei momenti pi\u00f9 salienti del percorso della \"Vara\" di Sant'Alfio nella giornata del 10 maggio sono - a partire dal 2019 - l\u2019incontro con la statua di Santa Tecla Vergine nei pressi dell'icona dedicata ai Santi Martiri sita nell'antica Contrada Palmiere (oggi in Via Etnea, sul versante della localit\u00e0 che in memoria dei Tre Fratelli prende il nome di Santuzzi, Carlentini), l'arrivo nel quartiere \"Quartarari\", la salita presso la Chiesa di Santa Croce (\"Agghianata ra Santa Cruci\") nel quartiere Sopra Fiera (\"Supra Fera\") e, infine, l\u2019arrivo presso l'Arco Trionfale (\"Potta Jaci\"), la porta dell'antica citt\u00e0 sita in Piazza Oberdan. Dopo il fuoco dell'1:00 dell'11 maggio, il Fercolo va a riposare presso la Chiesa dei Tre Santi (o della Fontana).\nLa mattina seguente l'Arcivescovo Metropolita di Siracusa celebra il Solenne Pontificale in onore dei santi martiri Alfio, Filadelfo e Cirino. Nel pomeriggio la Vara riprende il suo giro: l'antico quartiere San Paolo, l'omaggio della citt\u00e0 al Fercolo di Sant\u2019Alfio in Piazza Umberto, la Chiesa della Santissima Trinit\u00e0 e San Marziano. A notte fonda (o persino all'alba) lo sparo del mortaio e il suono delle campane: sono aperte le porte della Chiesa Madre. Si forma un corteo composto dal Capitolo dell'Ex Cattedrale e dal Sindaco, che risalgono Via Regina Margherita andando incontro al Fercolo di Sant'Alfio che termina il suo giro rientrando in Chiesa Madre. Nuovi boati e saluti da parte di folla e campane. \"\u00abSi voli Diu, Sant\u2019Affiuzzu, l\u2019annu prossimu ni viremu\u00bb\".\nI festeggiamenti in onore dei Santi Martiri a Lentini rientrano tra gli appuntamenti religiosi pi\u00f9 importanti nel panorama italiano e e siciliano. Fede, folklore e tradizione qui si uniscono in una delle pi\u00f9 emozionanti Feste dell'isola. I santi martiri Alfio, Filadelfo e Cirino - insieme con la Madonna - sono i Patroni tutelari della vetusta citt\u00e0 di Lentini e il loro culto \u00e8 presente in altre citt\u00e0 nella penisola e nel mondo. \"Li Tri Santi\" vengono celebrati dal popolo lentinese, con amore e devozione, il 9-10-11 maggio nonch\u00e9 il 2 settembre (data che ricorre la traslazione delle Sacre Reliquie dei Tre Fratelli a Lentini, nel 1517).\nSan Fratello.\nLa Festa dei Santi Martiri Alfio, Filadelfio e Cirino che si svolge a San Fratello il 10 maggio \u00e8 una delle celebrazioni religiose tra le pi\u00f9 controverse dei Nebrodi. La stessa storia della Festa nasconde ancora oggi misteriosi passaggi non ancora pienamente decifrati dagli storici perch\u00e9 purtroppo i mutamenti che hanno colpito molte feste pagane e religiose non hanno risparmiato neppure la tradizionale Festa dei Patroni di San Fratello. Oggi la celebrazione religiosa assume (purtroppo) un ruolo quasi di secondo piano rispetto alla magnificenza dell\u2019intruso equino, re dei Nebrodi e padrone incontrastato di questo territorio, il mitico cavallo sanfratellano. Mentre i fedeli si preparano alla celebrazione gi\u00e0 tre giorni prima dell\u2019evento religioso, parallelamente i cavalieri da settimane cavalcano nelle campagne in vista dell\u2019attesissimo giorno della Festa. Il 10 maggio sin dalle prime luci dell\u2019alba centinaia di cavalli si impossessano del paese, in attesa di scortare la statua di San Filadelfio e le Reliquie dei Tre Fratelli dalla Chiesa Madre al Santuario posto in cima al Monte Vecchio, antica sede di una acropoli greco-romana, molto probabilmente Apollonia.\nDopo aver fatto un giro nelle vie principali dell\u2019abitato, in tarda mattinata la processione giunge ai piedi del Monte e si appresta all\u2019ultima fatica. La folla si accalca per vedere i cavalli sfrecciare nel sentiero che porta alle mura dell\u2019antica citt\u00e0 sul monte. Poco pi\u00f9 indietro il Simulacro del Santo con al seguito la processione di fedeli, che una volta arrivati al Santuario si preparano ad assistere alla Santa Messa in ricordo dei Santi Martiri, le cui ossa - si narra - furono ritrovate in questo luogo Sacro. Contemporaneamente parte una grande sagra di paese che in alcuni casi coinvolge perfino gli equini. Nel primo pomeriggio il Simulacro si prepara al ritorno in Chiesa Madre scortato ancora una volta dai cavalli e dalla numerosa folla che si raduner\u00e0 davanti alla piazza del Convento. Negli ultimi anni sono sempre pi\u00f9 numerosi i turisti presenti per questa festa un po' originale e abbastanza ambigua nel suo atipico svolgimento, oggi forse pi\u00f9 pagano che religioso, con mille distrazioni che spostano l\u2019attenzione altrove ubriacando i presenti con una effimera sontuosit\u00e0 apparente, distogliendoli dalla ricchezza storico-culturale della terra che calpestano.\nFacendo un balzo tra storie e leggende, la Festa dei Tre Santi di San Fratello ebbe inizio con l\u2019arrivo dei Normanni in questo angolo di Sicilia e il ritrovamento delle Reliquie in cima al Monte, lass\u00f9 dove oggi si trova il Santuario (la parte pi\u00f9 storica risale al XII secolo), e dove gli stessi Normanni affondarono le loro radici che avrebbero fatto fiorire il singolare dialetto gallo-italico, ancora oggi parlato dalla popolazione. Quale scenario trovarono i Normanni tra la Roccaforte e il Monte vecchio \u00e8 avvolto dal mistero, come sono ulteriori enigmi la data di fortificazione della nuova citt\u00e0 intitolata appunto ai Santi Martiri, e la data in cui avvenne lo spostamento della sede cittadina dal Monte vecchio alla Roccaforte. Seppur indizi storici fanno ipotizzare la nascita dell\u2019attuale San Fratello tra il 1116 e il 1272, date che riportano l\u2019esistenza di un Castello di San Filadelfio (i cui ruderi si trovano sulla rupe denominata Roccaforte), che ci fa supporre la presenza di una cittadella militare. Ma scavi archeologici effettuati sul Monte Vecchio una decina di anni fa hanno messo in crisi gli storici con la scoperta che i Normanni giunti nel territorio di San Fratello hanno in parte ripopolato il Monte Vecchio per almeno altri duecento anni dal loro arrivo. La festa in onore dei Tre Santi potrebbe aver avuto origine sul Monte Vecchio in questo periodo storico, e solo successivamente dopo lo spostamento definitivo della citt\u00e0 (o all'accorpamento) ai piedi della Roccaforte si sarebbe trasformata in un pellegrinaggio al Santuario.\nTra i quesiti irrisolti spuntano anche delle carte storiche che identificano questi luoghi come la \"Terra dei Tre Santi Fratelli\" addirittura tre secoli prima del ritrovamento ufficiale delle ossa datato 1517 e avvenuto presso il Monastero Basiliano di San Filippo di Fragal\u00e0 (ubicato a Frazzan\u00f2). Che dire, infine, della Chiesa sanfratellana poco convinta secondo i propri archivi storici della tesi che vuole Apollonia di Sicilia in cima al Monte Vecchio, ipotizzando piuttosto la presenza di \"Aluntio\", che gli storici hanno posizionato nella vicina San Marco d'Alunzio. Ma questi sono solo alcuni dei misteri che avvolgono la storia di San Fratello, infatti vi \u00e8 ancora da risolvere la questione \"Demenna\", il cui toponimo (e di conseguenza la discendenza storica) \u00e8 conteso da almeno altri dieci comuni siciliani. Questa antica citt\u00e0 \u00e8 scomparsa dalle carte proprio in coincidenza della nascita di \"San Filadelfio\". \nIn attesa che nuovi scavi archeologici chiariscano almeno la met\u00e0 dei quesiti irrisolti, restituendo un pezzo di storia dimenticata all\u2019antico centro nebroideo, bisogna ricordare che l\u2019attuale nome San Fratello \u00e8 il frutto di una metamorfosi che parte, come ricordato prima, da terra dei Tre Santi Fratelli e Castello di San Filadelfio, quest\u2019ultimo nome preso dal secondo dei Tre Santi deriva dal nome greco \"Philadelphos\", e dal latino \"Philadelphus\" (fratello, amare i fratelli), da qui l\u2019evoluzione che ha portato a San Fratello. Tra le curiosit\u00e0 ricordiamo che ancora oggi nell\u2019antica lingua galloitalica il nome del paese \u00e8 San Filadelfio (\"San Frareau\") e non San Fratello (la traduzione galloitalica sarebbe \"San Fr\u00e8a\") come oggi \u00e8 riconosciuto il comune nella lingua italiana.\nSant'Alfio.\nLa cittadina di Sant'Alfio dedica la prima domenica di maggio ai Festeggiamenti in onore dei suoi SS. Alfio, Cirino e Filadelfo con intense cerimonie religiose. Questi hanno inizio sin dall'ultima domenica di aprile, denominata dai paesani la \"Domenica dell'entrata\", a sottintendere l'entrata nel cuore della Festa. A dare ufficialmente il via alle celebrazioni \u00e8 uno spettacolo pirotecnico che con cento spari alle ore 12:00 in punto annuncia l'evento all'intera comunit\u00e0. A partire da questo giorno le sere dei due gioved\u00ec e dei due venerd\u00ec che precedono la Festa vera e propria, si accende davanti alle case un piccolo fal\u00f2 chiamato \"a Dera\", dal nome della legna resinosa che viene usata per accendere il fuoco stesso.\nI fuochi che si accendono durante la \"Notte della Dera\" ricordano, appunto, la notte in cui i Tre Fratelli attraversarono la citt\u00e0 di Sant'Alfio per recarsi a Lentini dove avrebbero subito le torture, sotto lo stupore e la curiosit\u00e0 degli abitanti che cercavano di dare loro aiuto. A ricordare l'evento, contemporaneamente all'accensione dei fal\u00f2 nella cittadina, i santalfiesi mettono in scena la vita ed il martirio dei Tre Santi. L'evento, che ogni anno attira devoti e curiosi provenienti da tutta la Sicilia, si svolge all'aperto e tutti possono prenderne parte. Il sabato antecedente le celebrazioni avviene la cosiddetta \"Sbarrata\", ovvero l'esposizione sull'altare della Chiesa Madre dei SS. Alfio, Cirino e Filadelfo delle stature dei Patroni, le cui Reliquie compiono la domenica un giro dell'abitato, ossia una processione tra le vie della cittadina. Alle ore 15:00 iniziano i preparativi per scendere i simulacri dei Tre Santi sul Fercolo (\"Vara\"). Alle ore 16:00 la \"Vara\" si affaccia dalla porta centrale della Chiesa dove \u00e8 attesa da un suono festoso di campane da una sparatoria di bombe e da un coro spontaneo di fedeli che eseguir\u00e0 l'inno dei Tre Santi, denominato \"a Cantata\".\nNella settimana tra la prima domenica e la seconda domenica di maggio, i simulacri rimango esposti sull'altare alla venerazione dei fedeli. I Festeggiamenti si concludono la domenica successiva, chiamata l\"'Ottava\", nel corso della quale i simulacri dei Santi Martiri vengono esposti nuovamente sull'altare della Chiesa Madre.\nTrecastagni.\nI Festeggiamenti in onore dei SS. MM. Alfio, Filadelfo e Cirino a Trecastagni rientrano tra gli appuntamenti primaverili pi\u00f9 belli e caratteristici della Provincia di Catania. Risalgono a tempi immemorabili se si pensa che, dopo il martirio dei Tre Fratelli avvenuto in Lentini il 10 maggio del 253, quasi subito fu innalzata un'icona votiva nel luogo del loro passaggio qui, dove oggi sorge il Santuario dei SS. MM. Alfio, Filadelfo e Cirino. Tuttavia ebbe un impulso tutto particolare dopo che, nel 1516, furono ritrovate le Reliquie dei Tre Santi presso il Monastero Basiliano di San Filippo di Fragal\u00e0 (ubicato a Frazzan\u00f2). Ventun salve di cannone, sparate al mattino dal Forte Mulino a Vento, danno inizio alla grande manifestazione che dura dall'1 al 17 maggio. Ma, prima ancora che il cannone annunzi l'inizio della Festa, \u00e8 possibile incontrare - lungo le strade che portano alla cittadina da ogni parte della Provincia etnea - i pellegrini che compiono il \"Viaggio\" a Sant'Alfio e che accorrono alla Messa delle 5:30.\nII pomeriggio del 9 maggio si svolge la consueta manifestazione pirotecnica, una \"gara di fuochi d'artificio\" tra i componenti dei tre \"partiti\" della Festa: Sant'Alfio, Tondo e Collegiata. La sera della vigilia, ovvero la \"Notte Santa\" del 9 maggio, da Catania e dalle citt\u00e0 circostanti si recano al Santuario di Trecastagni - sulle pendici dell'Etna - molti pellegrini devoti (\"i Nuri\"), spesso scalzi, che portano un pesante cero sulle spalle da offrire ai Santi Martiri. Le varie edicole votive che, numerose, si incontrano lungo le strade etnee possono essere lette come \"stazioni di sosta e di riposo\", ma forse pi\u00f9 di \"meditazione\" e di \"preghiera\", lungo il cammino dei pellegrini ai vari Santuari locali. Le campane prolungano, con il suono festoso, l'eco delle salve di cannone, annunciando l'apertura del Sacro Novenario di predicazione e di preghiera che prepara, con un cammino spirituale, i devoti e i pellegrini all'incontro annuale con i Tre Fratelli. I Festeggiamenti entrano poi nel vivo, mentre continuano a venire numerosi i fedeli che \"gridano\" le loro preghiere. \nDurante la Festa ha luogo la sfilata dei tipici carretti siciliani, con l'esposizione dei diversi modelli, costruiti ed ornati dai nostri antenati. Il carretto non \u00e8 pi\u00f9 veicolo di merci o passeggeri, bens\u00ec diviene presente nei Festeggiamenti come celebrazione dello stesso. L'ottava della Festa, il 17 maggio, chiude le solennit\u00e0. Ma i simulacri lignei dei Tre Fratelli rimarranno svelati fino alla prima domenica di giugno. La prima domenica di settembre, infine, si ricorda il passaggio dei SS. MM. Alfio Filadelfo e Cirino nei luoghi in cui oggi sorge Trecastagni.\nVaste (frazione di Poggiardo).\nFino alla seconda met\u00e0 del 1700 stranamente, un'ingiusta \"damnatio memoriae\" lascia i vastesi nell'oblio riguardo alla vita dei Tre Santi Fratelli concittadini, a differenza delle popolazioni siciliane. Nessuno pi\u00f9 conosce le loro figure nella piccola cittadina salentina. Sar\u00e0 il padre gesuita lentinese Filadelfo Mauro a riportare \"in auge\" la storia dei Santi Martiri Alfio, Filadelfio e Cirino a Vaste scrivendo delle loro gesta. La popolazione vastese volle allora con solenni festeggiamenti eleggere i Tre Santi Patroni Concittadini come Protettori della citt\u00e0, ratificando l'atto addirittura alla presenza delle autorit\u00e0 dell\"'Universitas\" di Vaste e di un notaio, come a simboleggiare per i posteri un monito: che non cadesse pi\u00f9 l'oblio sui gloriosi eroi concittadini. Da allora i Santi Martiri vengono festeggiati con solenni riti civili e religiosi ogni anno nei giorni 9, 10 e 11 maggio.\nA Vaste il 1\u00b0 maggio si ha l'intronizzazione dei simulacri dei Tre Santi per iniziare la \"Novena\". La prima domenica del mese si va processionalmente a celebrare la Messa al pozzo detto dei Santi Martiri poich\u00e9 si narra che questi ultimi, in tale luogo, si recavano abitualmente per prendere dell'acqua. La sera del 9 maggio si ha la processione con le statue dei Fratelli Martiri e dei genitori, il Principe Vitalio e Benedetta di Locuste, nonch\u00e9 del reliquiario. Il 10 maggio, giorno della festa, sono celebrate le tre messe giornaliere.\nLa Chiesa leontina e la traslazione delle Reliquie nel 1517.\nDopo il martirio che i santi martiri Alfio, Filadelfo e Cirino subirono a Lentini il 10 maggio del 253, i loro corpi furono custoditi con grande devozione nella citt\u00e0 medesima fino al 627 quando, a causa dell\u2019invasione della Sicilia da parte dei Saraceni sbarcati a Mazara del Vallo, l\u2019ultimo Vescovo Costantino nonch\u00e9 Abate del Monastero Basiliano di San Filippo di Fragal\u00e0 (ubicato a Frazzan\u00f2), si rifugi\u00f2 in quel luogo portando con s\u00e9 le spoglie dei Tre Fratelli. Le varie vicende che seguirono si possono cos\u00ec riassumere: in seguito all'avanzare dei Musulmani, lo stesso Costantino trasfer\u00ec le Sacre Reliquie nel Convento di Alunzio - sua citt\u00e0 natale - nascondendole in alcune grotte sotterranee di cui si persero le tracce dopo la distruzione della stessa Alunzio da parte dei Saraceni.\nA seguito dell'anno 1000 e della liberazione della Sicilia dai Saraceni per opera di Ruggero I di Sicilia, le spoglie dei Santi Martiri furono ritrovate nei pressi dell'antico insediamento greco di Apollonia durante la costruzione di San Fratello - errata traduzione dell'antica denominazione di \"San Frareau\", che si riferiva in verit\u00e0 a \"San Filadelfio\" - racchiuse in delle casse ferrate insieme con gli atti del martirio e portate ai Basiliani di Fragal\u00e0 che dettero una porzione dei resti di San Filadelfo alla nuova citt\u00e0. Intanto le Sacre Reliquie furono murate in una Chiesa accanto al Convento e, in seguito, se ne persero le tracce. Nel 1387 furono ritrovate durante i restauri della Chiesa suddetta, furono murate sotto un altare perdendosene ancora la memoria. Il 22 settembre del 1516 le Sacre Reliquie dei Tre Fratelli vennero nuovamente ritrovate ed esposte alla solenne venerazione dei fedeli dopo aver segato le tre calotte craniche che vennero donate al Monastero del Santissimo Salvatore di Messina ove risiedeva l'Archimandrita dei Basiliani.\nBen presto la notizia giunse a Catania e poi a Lentini, dove si decise di mandare cinque sacerdoti e un laico al Monastero Basiliano per sondare gli \"umori\" di quei monaci e, allo stesso tempo, per studiare la topografia del Convento nel caso si dovesse optare per un ricorso alla forza. La missione non ebbe, purtroppo, un esito felice: sulla loro richiesta i monaci non si pronunciarono apertamente, avallarono diritti e chiesero di sentire prima i loro superiori.\nAl ritorno in Lentini, questa presa di posizione fu illustrata dagli sconfitti ambasciatori ai loro concittadini che, desiderosi di avere al pi\u00f9 presto i resti mortali dei propri Martiri Protettori, votarono ad unanimit\u00e0 in assemblea di armare una spedizione per avere con la forza quello che non erano riusciti ad ottenere con la forza di quella legge naturale che dava loro il diritto al possesso delle Sacre Reliquie. Questa, al comando di Giovanni Musso, giunse sul far della notte del 29 agosto di fronte al Monastero di Fragal\u00e0. Dopo aver ripetutamente bussato, rassicurando i monaci delle loro intenzioni, i lentinesi - rivelatisi del tutto vani i tentativi di pacifico accesso - decisero d\u2019irrompere con la forza. In breve entrarono nel cortile. Ai monaci, impauriti per quella brusca invasione di uomini armati, illustrarono ancora una volta il nobile scopo della loro missione, ossia ritornare in possesso delle Reliquie dei loro Santi Patroni; Reliquie che, alla fine, furono loro consegnate dall'Abate. Il 2 settembre del 1517, quindi, ottanta cavalieri entrarono al galoppo a Lentini accolti dagli applausi e portavano, sorretta da fra servo di Dio, la cassetta con le Reliquie dei Santi Martiri Alfio, Filadelfo e Cirino. Questa fu consegnata ai sacerdoti della citt\u00e0 e, dopo una solenne processione, venne custodita nella Chiesa dedicata ai Santi Martiri.\nDa quel momento le Sacre Reliquie si trovarono cos\u00ec suddivise:\nMa se il cittadino comune era stato soddisfatto nelle sue aspirazioni la Chiesa leontina, invece, non poteva chiudere questo capitolo della sua nobile storia con quell'atto di forza \"extra legem\". Cos\u00ec mand\u00f2 alcuni doni ai monaci di Fragal\u00e0 e successivamente, tramite la brillante arringa di difesa di Don Costantino - inviato espressamente dal Senato lentinese in Vaticano - chiese ed ottenne dal Sommo Pontefice Leone X la conferma della titolarit\u00e0 del possesso delle Reliquie e la remissione di ogni censura.\nIl 10 maggio 2020, con decreto dell'Arcivescovo Metropolita di Siracusa S.E. Mons. Salvatore Pappalardo, la Chiesa dei Tre Santi (o della Fontana) - gi\u00e0 dedicata a San Mercurio nonch\u00e9 luogo del martirio dei Tre Fratelli - \u00e8 stata eretta a Santuario Diocesano dei Santi Martiri Alfio, Filadelfo e Cirino.\nLeggende.\nAttorno alle figure dei santi martiri Alfio, Filadelfo e Cirino in Lentini ruotano numerose leggende e credenze popolari che vengono trasmesse oralmente da padre in figlio. Alcune di esse trovano riscontro nelle documentazioni storiche, altre sono basate su testimonianze scritte dagli storici, altre ancora vengono semplicemente raccontate. Qui di seguito ne riportiamo alcune.\nLa leggenda del Simeto.\nSi narra che durante la persecuzione dei cristiani da parte dei romani i Tre Fratelli di Vaste, giunti ormai nei pressi di Lentini (e, pi\u00f9 esattamente, al fiume Simeto), si trovarono nella necessit\u00e0 di doverlo attraversare avendo i soldati romani alle loro spalle: il Simeto era allora pi\u00f9 grande e vorticoso di quanto sia oggi. I Tre Fratelli, non avendo alternative, si avventurarono in quelle acque turbinose ma invece di affondare vi camminarono sopra, mentre i soldati romani che volevano prenderli vi annegarono.\nLa leggenda del cavallo.\nNel Carcere (o Grotta) rupestre di Tertullo - \"a rutta di Ra Tattullu\" - in alto a destra \u00e8 possibile vedere delle orme di zoccoli di cavallo, di cui non si sa ben spiegare l'origine. Alcuni dicono sia stato un cavallo alato, altri dicono si trattasse del cavallo di Tertullo che cadde dalla sommit\u00e0 della grotta. Altri, ancora, le attribuiscono al mito di Pegaso alato.\nLa leggenda della peste.\nQuando i santi martiri originari di Vaste giunsero a Lentini, la trovarono appestata. Riuscirono per\u00f2 a miracolarla, liberandola dalla peste. Oggi, nella Chiesa di San Francesco di Paola, a sinistra dell'altare, si trova un frammento di roccia che conserva le orme dei Tre Fratelli che sarebbero state lasciate nel momento in cui la citt\u00e0 fu liberata dalla peste.\nLa leggenda dei pozzi.\nQuella dei pozzi \u00e8 forse l'unica leggenda che si avvalga di elementi materiali che ne spieghino l'origine. Si racconta che, durante il martirio dei Tre Fratelli, la lingua mozzata di Sant'Alfio sia caduta a terra, compiendo tre balzi e scavando tre pozzi. Ancora oggi nella Chiesa dei Tre Santi (o della Fontana), edificata sulle basi di un antico foro romano, \u00e8 possibile vedere i tre pozzi nel luogo in cui avvenne il martirio. In occasione dei Festeggiamenti Patronali quello centrale viene aperto e l'acqua santa, contenuta al suo interno, miracolosamente si innalza di livello.\nLa leggenda del terremoto.\nQuesta leggenda riguarda sempre la Chiesa dei Tre Santi (o della Fontana), nel cui abside si trovano le statue lignee raffiguranti i Tre Fratelli. Si racconta che il 2 settembre del 1517, in occasione del ricordo della traslazione delle Sacre Reliquie, le statue vennero portate al di fuori della Chiesa. Nello stesso istante si abbatt\u00e9 su Lentini un violento terremoto, tanto che le statue dei Tre Santi vennero immediatamente riportate all'interno e il sisma cess\u00f2. Da allora non vennero pi\u00f9 spostate.\nFestivit\u00e0 in Italia.\nI Santi Martiri Alfio, Filadelfo e Cirino sono Patroni/Compatroni delle seguenti citt\u00e0 italiane:\nSono venerati nelle seguenti citt\u00e0 italiane:\nSono presenti delle significative testimonianze di fede nelle seguenti citt\u00e0 italiane:\nFestivit\u00e0 nel mondo.\nI Santi Martiri Alfio, Filadelfo e Cirino sono celebrati nelle seguenti citt\u00e0 sparse per il mondo:\nSono presenti delle significative testimonianze di fede nelle seguenti citt\u00e0 sparse per il mondo:\nLuoghi di culto dedicati.\nCitt\u00e0 italiane in cui i Santi Martiri Alfio, Filadelfo e Cirino sono Patroni/Compatroni:\nCitt\u00e0 italiane in cui sono venerati:\nCitt\u00e0 italiane in cui sono presenti delle significative testimonianze di fede:\nCitt\u00e0 sparse per il mondo in cui vengono celebrati:\nCitt\u00e0 sparse per il mondo in cui sono presenti delle significative testimonianze di fede:"}
{"id": "147427", "revid": "547034", "url": "https://it.wikipedia.org/wiki?curid=147427", "title": "Alcolisti Anonimi", "text": "Alcolisti Anonimi (sigla A.A.) \u00e8 un'associazione, diffusa in tutto il mondo, che offre un programma spirituale di azione a persone che hanno problemi di dipendenza da alcol.\nNata nel 1935 negli Stati Uniti dall'incontro di due alcolisti (tra i quali il cofondatore Bill W.) che avevano smesso di bere e cercavano di mantenere la propria sobriet\u00e0, si \u00e8 poi diffusa in oltre 160 Paesi.\nScopi e politica.\n\u00c8 un'associazione di auto mutuo aiuto: l'alcolista che ha smesso di bere, per mantenersi sobrio, fornisce aiuto alle persone che hanno problemi a uscire dalla dipendenza, seguendo le istruzioni di un programma presentato nel libro che d\u00e0 il nome all'organizzazione, condividendo la propria esperienza, e questa (\"helper therapy\") \u00e8 una forte spinta al mantenimento della sobriet\u00e0. I problemi vengono affrontati seguendo le istruzioni proposte dal programma di recupero sotto la guida di uno sponsor, e pi\u00f9 largamente in un gruppo di auto mutuo aiuto (gruppo AMA): sono organizzate riunioni con frequenza libera, dove ci si scambiano esperienze e si mette in pratica il programma di recupero, noto col nome di \"programma dei dodici passi\", un metodo di recupero basato su un\u2019esperienza consolidata, 12 passi che aiutano l\u2019alcolista a cambiare stile di vita e a trovare serenit\u00e0 e sobriet\u00e0. Per entrare nell'associazione basta avere una qualunque forma di desiderio di smettere di bere. Non ci sono altre restrizioni di nessun tipo, n\u00e9 sociali, n\u00e9 di etnia, di sesso o di religione.\nCome dice il nome stesso l'associazione garantisce l'anonimato e perci\u00f2, nel caso lo si voglia, si pu\u00f2 evitare di rivelare la propria identit\u00e0.\nNon ci sono quote o tasse per essere membri di Alcolisti Anonimi. A.A. si finanzia autonomamente, non accetta sovvenzioni, lasciti, n\u00e9 altri contributi. Non \u00e8 affiliata a nessun tipo di ideale o organizzazione politica. Non prende posizione in nessuna controversia o causa civile, soprattutto non sostiene posizioni proibizioniste o antiproibizioniste riguardo all'alcool. Gli stessi membri prestano volontariamente servizio nell'associazione per dare il proprio contributo al funzionamento e mantenimento della stessa.\nEfficacia.\nMolti membri di Alcolisti Anonimi dichiarano di aver avuto dei buoni risultati con il metodo dei gruppi di sostegno. L'uso del metodo dei gruppi di sostegno risulta ampiamente consigliato da vari terapeuti e autori internazionali, quali Patrick Carnes, Kimberly Young e Claudia Black. Va segnalato che in alcune nazioni alcune persone vengono indirizzate al gruppo direttamente dai servizi sociali. In particolare negli Stati Uniti ci sono casi che vengono mandati al gruppo dai giudici, con frequenza obbligatoria, a seguito di avvenimenti con rilevanza giuridica. Con eccezione quindi di coloro che partecipano alle riunioni per adempiere a un'ordinanza giudiziaria, i membri del gruppo partecipano con frequenza libera e sono volontari, non selezionati a caso all'interno della popolazione di alcolisti cronici, e questo determina come non sia facilmente confermabile una efficacia scientifica di Alcolisti Anonimi.\nAlcuni di questi studi dimostrano la correlazione tra la frequenza ad AA e l'astinenza o altri risultati positivi. Risulta anche un minor numero di studi scientifici la cui conclusione \u00e8 stata che la frequenza alle riunioni di AA pu\u00f2 portare a risultati inferiori di altre terapie. Un confronto Cochrane di otto studi pubblicati fra il 1967 e il 2005, per la misurazione dell'efficacia di AA non ha trovato differenze significative fra i risultati dell'approccio Dodici Passi di Alcolisti Anonimi comparati a altri trattamenti. Per determinare ulteriormente l'efficacia di AA, l'autore suggerisce come siano necessari ulteriori studi di comparazione fra i risultati dei trattamenti con gruppi di controllo. Tutti questi studi confermano comunque la presenza di risultati positivi nella terapia di gruppo AA.\nUn articolo scientifico pubblicato nel marzo 2020 ha confermato l'efficacia del metodo degli alcolisti anonimi."}
{"id": "147428", "revid": "124531385", "url": "https://it.wikipedia.org/wiki?curid=147428", "title": "Dalriada", "text": "Il regno di Dalriada (anche D\u00e1l Riata o Dalriata) fu un regno gaelico di lingua goidelica esteso dalla costa occidentale della Scozia alle coste nord-orientali dell'Irlanda, situato nelle tradizionali e moderne contee scozzesi di Argyll, Bute e nella contea di Antrim nell'Irlanda del Nord. Si estendeva, dunque, a cavallo del canale del Nord e controllava le rotte navali relative. L'opinione tradizionale, risalente addirittura all'VIII secolo, che si trattasse di una colonia irlandese in Scozia \u00e8 stata messa recentemente in discussione, soprattutto sulla base di ritrovamenti archeologici, ma non \u00e8 stata ancora raggiunta una conclusione definitiva. Dopo una fase di prosperit\u00e0 ed espansione, il regno, ormai agonizzante, venne gradualmente assorbito nel nascente regno di Alba, erede della fusione tra Pitti e Gaeli e predecessore del regno di Scozia.\nNel territorio corrispondente alla contea di Argyll, il regno era formato da quattro clan principali, ognuno guidato dal proprio capo: il Cen\u00e9l nGabr\u00e1in (insediato a Kintyre), il Cen\u00e9l n\u00d3engusa (con sede a Islay), il Cen\u00e9l Loairn (il cui eponimo fu Loarn di Dalriada e che diede il nome al distretto di Lorne) e il Cen\u00e9l Comgaill (il cui eponimo fu Comgall di Dalriada e che diede il nome alla penisola di Cowal). Si pensa che la fortezza di Dunadd sia stata la capitale, mentre altre fortezze reali di una certa importanza furono probabilmente Dunollie, Dunaverty e Dunseverick. All'interno del territorio controllato dal regno era ubicato l'importante monastero di Iona, esistente ancora oggi sull'isola, che svolse un ruolo chiave nella diffusione del cristianesimo celtico in tutta la Gran Bretagna settentrionale e nello sviluppo dell'arte insulare: Iona fu infatti un centro nevralgico di produzione e propulsione di cultura e qui videro la luce svariati manoscritti significativi. Il regno di Dalriada ebbe, soprattutto a causa della conformazione del territorio controllato e della sua economia, una spiccata vocazione marinara e una potente flotta.\nGli abitanti di D\u00e1l Riata sono spesso chiamati \"Scoti\", dal latino \"Scotti\", un termine che in origine sembra significasse \"razziatori\", \"invasori\", e che pi\u00f9 tardi venne a significare indifferentemente coloro che parlavano una lingua gaelica, si trattasse di Scozzesi, Irlandesi, o di altri popoli.\nSecondo la concezione tradizionale, il regno degli antichi Scoti (\"Sgaothaich\"), situato nella contea irlandese di Antrim, conquist\u00f2 la contea di Argyll e la parte occidentale della Scozia a partire dal V secolo (ma gli Scoti erano gi\u00e0 presenti nell'isola probabilmente gi\u00e0 negli ultimi tempi del dominio romano sulla Britannia).\nSotto Fergus I (\"Fergus M\u00f3r mac Eirc\", 500-501), il centro del regno si spost\u00f2 nella parte scozzese, con capitale Dunadd, mentre la parte irlandese si ridusse man mano, fino alla perdita di contatti determinata dalle incursioni dei Vichinghi nel X secolo. Dopo lunghe lotte con i Pitti, nel IX secolo i re di Dalriada erano giunti a governare l'intera Scozia, (regno di Alba).\nDue documenti medioevali, il \"Book of Ballymote\" (38 nomi) e il \"Pedigree of the Scottish Kings\" (25 nomi) riportano l'elenco dei re di Dalriada tra la fine del IV e gli inizi del VI secolo, ma concordano solo per gli ultimi otto nomi. Questi elenchi hanno carattere leggendario.\nLe liste dei re successivi, a partire da Fergus I si trovano negli \"Annali dei quattro maestri\", una compilazione del XVII secolo da manoscritti pi\u00f9 antichi ora perduti, che raccoglie le notizie principalmente sull'Irlanda, ma anche sulla Scozia e sul Galles, dalle origini fino al 1616.\nNome.\nIl nome \"Dalriada\", precedentemente o in alternativa \"D\u00e1l Riata\", \u00e8 un sintagma composto da due termini: l'antico irlandese \"d\u00e1l\", nella lingua moderna ormai solo un arcaismo, che deriva dal protoceltico \"*d\u0101lom\" \"porzione, parte; distretto, zona tribale\", la cui radice protoindoeuropea \"*deh\u2082-\" \"dividere, spartire\" \u00e8 comune anche, ad esempio, al greco \u03b4\u1fc6\u03bc\u03bf\u03c2 \"d\u00eamos\" \"contrada, municipio; cittadinanza, demo\"; e \"Riata\" (o \"Riada\"), che, invece, pare essere un nome proprio risalente addirittura all'irlandese arcaico. Si desume perci\u00f2 che \"Dalriada\" possa essere tradotto come \"pezzo (di territorio) di \"Riata\"\" nella regione."}
{"id": "147430", "revid": "1226", "url": "https://it.wikipedia.org/wiki?curid=147430", "title": "Milite ignoto", "text": ""}
{"id": "147431", "revid": "1272592", "url": "https://it.wikipedia.org/wiki?curid=147431", "title": "Petra", "text": ""}
{"id": "147434", "revid": "1543377", "url": "https://it.wikipedia.org/wiki?curid=147434", "title": "Autocromia", "text": "Lautocromia (o Autochrome) \u00e8 un procedimento di fotografia a colori basato sulla sintesi additiva, brevettato il 17 dicembre 1903 dai fratelli Lumi\u00e8re, o, pi\u00f9 precisamente, dalla \"Soci\u00e9t\u00e9 Anonyme des Plaques et\nPapi\u00e8res photographiques A. Lumi\u00e8re et ses Fils\" (Societ\u00e0 anonima di lastre e carte fotografiche A. Lumi\u00e8re e figli).\nL'autocromia, introdotta sul mercato nel 1907, rivoluzion\u00f2 il campo della fotografia a colori e divent\u00f2 ben presto popolare, nonostante il costo e la complicazione. All'autocromia si devono, in particolare, numerose fotografie a colori della prima guerra mondiale.\nStoria.\nIl 30 maggio 1904, Louis Lumi\u00e8re presenta l'autocromia all'Accademia delle Scienze francese.\nGabriel Veyre realizza le prime autocromie in Marocco.\nA partire dal 1907, anno della commercializzazione dell'autocromia, il sistema ha successo in Francia e all'estero. La ditta Lumi\u00e8re produce 6.000 lastre Autochrome al giorno, 50 milioni in totale.\nAlbert Kahn, banchiere filantropo francese, dal 1909 invia fotografi in una cinquantina di paesi allo scopo di costituire gli \"Archivi del pianeta\".\nCon la nascita del Kodachrome (1935) e dell'Agfacolor (1936) l'autocromia viene progressivamente abbandonata.\nProcedimento.\nIl principio su cui si basava era quello della sintesi additiva spaziale, poich\u00e9 i colori che apparivano sulla lastra autocroma erano ottenuti grazie a un mosaico di piccolissimi filtri costituiti da granelli di fecola di patate colorati in verde, blu-violetto e arancione. Questi granelli venivano stesi su un supporto di vetro in uno strato sottilissimo, in modo che non si sovrapponessero, ma risultassero giustapposti. Gli interstizi venivano poi riempiti con nerofumo. Sullo strato di granelli di fecola veniva poi stesa un'emulsione fotografica in bianco e nero.\nLa lastra veniva esposta dal lato del supporto e sviluppata. Poich\u00e9 l'immagine cos\u00ec ottenuta era un negativo a colori complementari, la lastra veniva poi sottoposta a un procedimento d'inversione, in modo da ottenere un'immagine positiva. L'inversione veniva generalmente ottenuta dapprima eliminando le zone esposte dell'emulsione (quelle che dopo lo sviluppo apparivano nere), poi riesponendo la lastra, stavolta dal lato dell'emulsione, in modo da impressionare l'emulsione rimasta, e infine sviluppando di nuovo. L'immagine ottenuta, osservata da vicino, appariva come un quadro puntinista in cui i colori erano ottenuti per sintesi additiva spaziale dai tre primari verde, blu-violetto e arancione.\nBench\u00e9 quello descritto sia il procedimento di autocromia che fu generalmente adottato, nel brevetto statunitense della ditta Lumi\u00e8re del 1906 \u00e8 descritto un procedimento leggermente diverso. I granelli di fecola erano colorati in giallo, rosso e blu. Sul supporto di vetro veniva steso una strato di granelli giustapposti (senza riempire con nerofumo gli interstizi) e su questo strato ne veniva poi steso un secondo, sempre di granelli giustapposti. Infine veniva stesa l'emulsione in bianco e nero. Dopo lo sviluppo e l'inversione, i colori erano ottenuti per sintesi additiva di sei primari: giallo, rosso, blu, verde, blu-violetto e arancione (gli ultimi tre apparivano nelle zone in cui due granelli di fecola di due colori diversi si sovrapponevano).\nLe versioni su pellicola.\nIl procedimento Autochrome continu\u00f2 a far uso di lastre di vetro fino agli anni 30, quando venne velocemente soppiantato dalle versioni su pellicola: il Lumi\u00e8re Filmcolor, su pellicola piana, nel 1931, e il Lumicolor, su pellicola in rullo, nel 1933. Il successo fu per\u00f2 di breve durata perch\u00e9 il Kodachrome e l'Agfacolor erano ormai alle porte. Il sistema rimase per\u00f2 vivo ancora per anni grazie a diversi appassionati, soprattutto francesi: la produzione dell'ultima versione, l'Alticolor, iniziata nel 1952, cess\u00f2 nel 1955.\nImportanti collezioni di autocromie.\nUna delle pi\u00f9 grandi collezioni di autocromie \u00e8 quella realizzata fra il 1909 e il 1931 dal gi\u00e0 citato banchiere e filantropo francese Albert Kahn. Le 72.000 lastre, che documentano la vita dell'epoca in 50 paesi, sono ospitate nel Mus\u00e9e d\u00e9partemental Albert-Kahn, a Boulogne-Billancourt.\nLa National Geographic Society ha fatto un grande uso delle lastre Autochrome per pi\u00f9 di vent'anni. Diverse centinaia di lastre originali sono tuttora conservate negli archivi della societ\u00e0.\nFotografi che usarono l'autocromia.\nQuella che segue \u00e8 una lista (non esaustiva) di celebri fotografi che fecero uso delle autocromie per una parte importante della loro produzione:"}
{"id": "147439", "revid": "1983214", "url": "https://it.wikipedia.org/wiki?curid=147439", "title": "Simargl", "text": "Simargl (Simarg\u0142, Semargl) \u00e8 il dio della fertilit\u00e0, della sessualit\u00e0, della riproduzione, della mietitura e dell'erotismo nella mitologia slava. Veniva solitamente raffigurato come un uccello dalla testa di cane o come un cane alato. Alcuni studiosi pensano sia imparentato con il dio Simurk o Simurg della cultura iranica. Con l'avvento del Cristianesimo Simargl venne trasformato nel demone Paskuda, figura tentatrice che spingeva gli uomini agli eccessi sessuali e alla caduta morale. \nNella cronachistica antico-russa Simargl figura nell'elenco di sette dei per i quali cui il principe Vladimir della Rus' di Kiev fece costruire delle statue intorno al suo palazzo reale. Aleksander Br\u00fcckner interpreta la parola Simargl come nomi di due differenti divinit\u00e0 (Sima e Rgie\u0142), teoria che attualmente non trova credito. Nel Libro di Veles questo dio compare come il padre di Skif, fondatore della Skifia (Scizia)."}
{"id": "147441", "revid": "1226", "url": "https://it.wikipedia.org/wiki?curid=147441", "title": "Facolt\u00e0 paranormali", "text": ""}
{"id": "147442", "revid": "123676369", "url": "https://it.wikipedia.org/wiki?curid=147442", "title": "Fulani", "text": "I fulani sono un'etnia nomade dell'Africa occidentale, dedita alla pastorizia e al commercio. Sono diffusi dalla Mauritania al Camerun e contano complessivamente fra i 6 e i 19 milioni di persone.\nLoro stessi si definiscono con il nome di Fulbe (al singolare Pullo), nome che deriva da una parola in lingua fulfulde che significa \"libero\". \"Fulani\" \u00e8 la definizione di derivazione araba, mentre in francese il nome della popolazione \u00e8 \"peul\". La forma mandinka usata in Senegal e Gambia \u00e8 \"fula\", mentre in Sudan la popolazione araba li chiama \"'fellah\".\nVi sono diverse teorie sull'origine della popolazione fulani: una di queste ipotizza che siano i discendenti di una popolazione preistorica del Sahara, migrata inizialmente verso il Senegal e in seguito (intorno all'anno 1000 a.C.) lungo le rive del fiume Niger alla ricerca di pascoli per le mandrie.\nIn passato i fulani ebbero un ruolo importante nell'ascesa e caduta degli Stati Mossi in Burkina Faso; contribuirono inoltre ai movimenti migratori verso meridione diretti in Nigeria e Camerun.\nA loro si deve l'introduzione e la diffusione della religione islamica in Africa occidentale. L'apice dell'impero Fulani fu tra la fine del XVIII e l'inizio del XIX secolo quando una serie di guerre religiose intraprese da Usman dan Fodio rafforz\u00f2 l'impero.\nStudi.\nHenri Lhote, studioso francese di preistoria, ha dedicato uno studio ai Fulani (\"Peuls\" in francese) dal titolo \"L'extraordinaire aventure des Peuls\"."}
{"id": "147447", "revid": "599013", "url": "https://it.wikipedia.org/wiki?curid=147447", "title": "Excalibur (disambigua)", "text": ""}
{"id": "147451", "revid": "9498", "url": "https://it.wikipedia.org/wiki?curid=147451", "title": "Fabio Massimo Rulliano", "text": ""}
{"id": "147457", "revid": "228587", "url": "https://it.wikipedia.org/wiki?curid=147457", "title": "Zmaj", "text": "Zmaj (\u017bmij, Zmey) \u00e8 una creatura leggendaria della mitologia slava, eterno nemico degli dei celesti. Veniva raffigurato come un serpente o un enorme drago sputafuoco a pi\u00f9 teste (tre, sette o nove a seconda delle versioni). Svolge una funzione importante nella cosmogonia slava. Secondo il controverso libro di Veles (dalla datazione e autenticit\u00e0 alquanto dubbia), Zmaj viene sconfitto da Svarog durante la creazione del mondo e usato come aratro per tracciare i confini tra le tre sfere (Jav, Nav e Prav). Zmaj sarebbe poi stato scacciato a Nav, regno dei morti e dell'invisibile. Secondo altri miti Zmaj era una creatura benigna, protettrice delle acque e della semina.\nIn Serbia, Croazia, Slovenia e Montenegro \u00e8 conosciuto come Zmaj (drago), mentre in Polonia il nome del dio \u00e8 \u017binmij (vipera).\nIn romeno \u00e8 Zmeu."}
{"id": "147466", "revid": "125234822", "url": "https://it.wikipedia.org/wiki?curid=147466", "title": "Tracia", "text": "La Tracia (in greco antico: \"\u0398\u03c1\u1fb4\u03ba\u03b7\", in latino: \"Thracia\") \u00e8 una regione storica, posta nell'estrema punta sudorientale della penisola balcanica. Rispetto ai confini odierni, comprende il nordest della Grecia, il sud della Bulgaria e la Turchia europea. \nI suoi confini sono cambiati nel tempo: secondo i confini stabiliti in seguito alla Prima guerra mondiale, i monti Rodopi separano la Tracia greca da quella bulgara, e il fiume Evros (Maritza) separa la Tracia orientale (in Turchia) dalla Tracia occidentale (Grecia). Qui in Tracia i Visigoti si impegnarono a difendere il limes dell'impero Romano. \nStoria.\nLa Tracia storica si estendeva ad est della Macedonia verso il Mar Nero e il mar di Marmara, e a sud del Danubio verso il mar Egeo. Il confine tra Macedonia e Tracia corrispondeva praticamente con il corso del fiume Strimone, in greco \u03a3\u03c4\u03c1\u03c5\u03bc\u03ce\u03bd (\"Strym\u014dn\"), famoso per le miniere d'oro della sua foce (miniere d'oro del Pangeo), presso la citt\u00e0 di Anfipoli.\nIl popolo indoeuropeo dei Traci ha lasciato qualche traccia scritta e archeologica: in Bulgaria si contano circa tombe che vengono attribuite alla cultura trace a partire dal IV millennio a.C., ed \u00e8 dalla Tracia che sono arrivate nella mitologia greca, ad esempio, le figure di Dioniso, Orfeo, Cibele, Reso.\nLa regione \u00e8 nota anche per essere la terra natale di Spartaco, autore di una delle pi\u00f9 importanti rivolte di schiavi nella storia di Roma.\nIl territorio trace fu oggetto nei secoli di molteplici scorrerie, invasioni, colonizzazioni:\nLa dissoluzione dell'Impero ottomano disarticol\u00f2 il territorio che ricade ora sotto la giurisdizione degli attuali stati nazionali di Turchia, Grecia e Bulgaria."}
{"id": "147468", "revid": "339392", "url": "https://it.wikipedia.org/wiki?curid=147468", "title": "Felipe di Borbone", "text": ""}
{"id": "147476", "revid": "339392", "url": "https://it.wikipedia.org/wiki?curid=147476", "title": "Ciclo arturiano", "text": ""}
{"id": "147480", "revid": "1029394", "url": "https://it.wikipedia.org/wiki?curid=147480", "title": "Gruppo turbogas", "text": ""}
{"id": "147481", "revid": "9498", "url": "https://it.wikipedia.org/wiki?curid=147481", "title": "Lucio Lucullo", "text": ""}
{"id": "147484", "revid": "3115", "url": "https://it.wikipedia.org/wiki?curid=147484", "title": "Dravograd", "text": "Dravograd (in tedesco \"Unterdrauburg\") \u00e8 un comune di 9.064 abitanti della Slovenia settentrionale, situato nel punto in cui la Drava attraversa il confine austro-sloveno.\nGeografia fisica.\nDravograd si trova nella parte settentrionale della Slovenia, alla confluenza di tre fiumi: la Drava, la Me\u017ea e la Mislinja. La cittadina, abitata fin dall'epoca romana, conserva la bella chiesa romanica di San Vito del 1117 e le rovine del vecchio castello chiamato \"stari grad\".\nIl comune \u00e8 costituito da 24 insediamenti raggruppati in cinque comunit\u00e0 locali: Dravograd, \u010crne\u010de (in tedesco Schwarzenbach), Libeli\u010de (in tedesco Leifling), \u0160entjan\u017e pri Dravogradu (in tedesco Sankt Johannes), e Trbonje (in tedesco Trofin).\nGeografia antropica.\nSuddivisioni amministrative.\nIl comune \u00e8 diviso in 24 insediamenti (\"naselja\") di seguito elencati."}
{"id": "147485", "revid": "228587", "url": "https://it.wikipedia.org/wiki?curid=147485", "title": "Naos", "text": ""}
{"id": "147487", "revid": "325269", "url": "https://it.wikipedia.org/wiki?curid=147487", "title": "Duplek", "text": "Duplek \u00e8 un comune di 6.534 abitanti della Slovenia nord-orientale. "}
{"id": "147488", "revid": "438", "url": "https://it.wikipedia.org/wiki?curid=147488", "title": "Zeta Puppis", "text": ""}
{"id": "147489", "revid": "121097248", "url": "https://it.wikipedia.org/wiki?curid=147489", "title": "Gorenja vas-Poljane", "text": "Gorenja vas-Poljane (IPA: ) \u00e8 un comune della Slovenia di abitanti ed un'area di . Appartiene alla regione statistica dell'Alta Carniola.\nGeografia fisica.\nAlture principali.\n\"Blego\u0161\", 1562\u00a0m; \"\u0160pik\", 1538\u00a0m; \"\u0160pehov\u0161e\", 1355\u00a0m; \"Pod robom\", 1258\u00a0m; \"Kovk\", 1201\u00a0m.\nCorsi d'acqua.\n\"Poljanska Sora\", \"Hobov\u0161\u010dica\", \"Kopa\u010dnica\", \"Lo\u010divnica\"\nStoria.\nDopo la prima guerra mondiale col Trattato di Rapallo gli insediamenti di \"Laj\u0161e\", \"Laze\", Chernizze (\"Krnice pri Novakih\") e Robidinizza (\"Robidnica\") vennero annessi al Regno d'Italia mentre il resto degli insediamenti dell'attuale comune entrarono a far parte del Regno dei Serbi, dei Croati e degli Sloveni divenuto poi Jugoslavia.\nDa parte italiana vennero allestite delle strutture difensive del Vallo Alpino Orientale mentre da parte jugoslava venne allestita una corrispondente struttura difensiva nota come Linea Rupnik; i resti di entrambe le strutture sono ancora visibili nella parte occidentale del territorio comunale.\nGeografia antropica.\nSuddivisioni amministrative.\nIl comune di Gorenja Vas-Poljane \u00e8 diviso in 73 insediamenti (\"naselja\"):"}
{"id": "147490", "revid": "767487", "url": "https://it.wikipedia.org/wiki?curid=147490", "title": "Gori\u0161nica", "text": "Gori\u0161nica \u00e8 un comune di 3.937 abitanti della Slovenia nord-orientale. "}
{"id": "147491", "revid": "339392", "url": "https://it.wikipedia.org/wiki?curid=147491", "title": "Diocesi Anglicana di Lemombo", "text": ""}
{"id": "147492", "revid": "1543377", "url": "https://it.wikipedia.org/wiki?curid=147492", "title": "Ol'ga Gal'\u010denko", "text": "Nel 2001 ha costituito un duo con il fratello Vladimir, noto col diminutivo Vova, di tre anni maggiore, presentando numeri con palline e clave.\nNel 2002, Ol'ga e Vova, ancora ragazzini di 12 e 15 anni rispettivamente, hanno partecipato a importanti manifestazioni del settore come la British Juggling Convention, la Dresden Juggling Convention e lo European Youth Circus Festival. Nel luglio del 2003 si sono trasferiti negli Stati Uniti d'America. In tale mese hanno partecipato al festival estivo della International Jugglers' Association a Reno (Nevada), ottenendo un secondo posto come squadra.\nNel 2004, al torneo della \"World Juggling Federation\" a Las Vegas, ha vinto la competizione junior per le clave.\nNel 2005 il duo si \u00e8 sciolto e Ol'ga e il fratello hanno proseguito individualmente. Hanno comunque partecipato e vinto come duo la gara di passaggio di clave nel torneo del 2006 della \"World Juggling Federation\".\nParlando dei fratelli Gal'\u010denko, l'illusionista e giocoliere Penn Jillette ha detto: \"Se si parla di passaggio di clave, quei due [Ol\u02b9ga e il fratello] sono i migliori al mondo. Non solo i migliori al mondo: i migliori di sempre\""}
{"id": "147493", "revid": "3115", "url": "https://it.wikipedia.org/wiki?curid=147493", "title": "Gornja Radgona", "text": "Gornja Radgona (in tedesco \"Oberradkersburg\", in ungherese \"Fels\u0151regede\") \u00e8 un comune di 12.416 abitanti della Slovenia nord-orientale, al confine con l'Austria, sulle rive del fiume Mura. Di fatto rappresentava un caposaldo in difesa della citt\u00e0 di Bad Radkersburg, posta sull'altra sponda del fiume Mura in Austria. La citt\u00e0 divenne un'entit\u00e0 amministrativa autonoma nel 1919 quando la regione della Stiria venne divisa tra l'Austria e la Slovenia.\nStoria.\nLa localit\u00e0 si sviluppa ai piedi di una collina dominata da un castello ed \u00e8 menzionata per la prima volta nel 1211 come \"Rategoyspruch\". Il castello, dopo essere stato assalito sia dai Turchi che dagli Ungari venne danneggiato gravemente da un'inondazione nel 1605.\nGornja Radgona ricevette lo stato di mercato nel 1907, e quello di citt\u00e0 dopo il secondo conflitto mondiale.\nDurante la guerra per l'indipendenza della Slovenia (1991) vi furono degli scontri armati per il possesso del valico confinario della localit\u00e0.\nNel 2006 parte del territorio \u00e8 andato a formare il nuovo comune di Apa\u010de.\nEconomia.\nLa localit\u00e0 \u00e8 sede di un'importante Fiera Internazionale dell'Agricoltura AGRA, ed \u00e8 un rinomato centro agricolo e vitivinicolo (vino \"Penina\")."}
{"id": "147494", "revid": "767487", "url": "https://it.wikipedia.org/wiki?curid=147494", "title": "Gornji Grad", "text": "Gornji Grad (in tedesco \"Oberburg\") \u00e8 un comune di 2.595 abitanti della Slovenia centrale. \u00c8 uno storico centro situato lungo la valle del fiume Dreta, sviluppatosi intorno ad un monastero benedettino fondato nel 1140 dal patriarca di Aquileia Pellegrino I, e che fu l'unico monastero benedettino nell'attuale territorio sloveno.\nGeografia antropica.\nInsediamenti.\nIl comune \u00e8 diviso in 5 insediamenti (\"naselja\"):"}
{"id": "147495", "revid": "287204", "url": "https://it.wikipedia.org/wiki?curid=147495", "title": "Wij", "text": "Wij, o Vij, \u00e8 insieme a Zmaj uno degli unici due draghi della mitologia slava di cui si conosca il nome. Le informazioni su questa creatura sono molto frammentarie. Abitava nell'aldil\u00e0, dove era uno dei servi di \u010cernobog o di Nija. Era anche il comandante dell'esercito infernale e aveva il compito di radunare le armate delle tenebre per lo scontro finale. Probabilmente giaceva addormentato per la maggior parte del tempo. Il suo sguardo poteva uccidere, e le sue palpebre erano cos\u00ec pesanti che i demoni inferiori dovevano continuamente sostenerle con le loro forche. Alcune leggende parlano del mito del combattimento tra Perun e Wij."}
{"id": "147496", "revid": "1573940", "url": "https://it.wikipedia.org/wiki?curid=147496", "title": "Vladimir Gal'\u010denko", "text": "Con la sorella Ol'ga Gal'\u010denko ha vinto numerosi premi a livello internazionale ed attualmente sono detentori di numerosi record mondiali di specialit\u00e0 \"passing\"."}
{"id": "147497", "revid": "767487", "url": "https://it.wikipedia.org/wiki?curid=147497", "title": "Gornji Petrovci", "text": "Gornji Petrovci (pronuncia {\u02c8\u0261o\u02d0\u027enji p\u025b\u02c8t\u027eo\u02d0u\u032ftsi} in ungherese \"P\u00e9terhegy\", in prekmuro \"Gorenji Petrovci\") \u00e8 un comune di abitanti, della regione statistica della Murania della Slovenia."}
{"id": "147499", "revid": "24989", "url": "https://it.wikipedia.org/wiki?curid=147499", "title": "Grad (Slovenia)", "text": "Grad (pronuncia {\u02c8\u0261\u027ea\u02d0t} fino al 1952 \"Gornja Lendava\"; in ungherese \"Fels\u0151lendva\", in prekmuro \"Gorenja Lendava\") \u00e8 un comune di abitanti, della regione statistica della Murania della Slovenia.\nStoria.\nGrad fu citato per la prima volta anticamente chiamato \"Lyndwa\" e successivamente come \"Gornja Lendava\". Il nome dell'insediamento \u00e8 stato cambiato da \"Gornja Lendava\" a \"Grad\" nel 1952.\nGeografia antropica.\nInsediamenti.\nIl comune \u00e8 diviso in 6 insediamenti (\"naselja\"):"}
{"id": "147500", "revid": "697352", "url": "https://it.wikipedia.org/wiki?curid=147500", "title": "Monster Rancher", "text": "Monster Rancher, in Giappone , \u00e8 un videogioco pubblicato nel 1997 dalla Tecmo per PlayStation e in seguito per altre console.\nNel gioco si vestono i panni di un allevatore di mostri, il tutto si svolge fra elementi GdR e fantasy, l'originalit\u00e0 sta nel fatto che i mostri vengono creati inserendo CD-ROM di vario genere nella PlayStation. Le caratteristiche delle vostre creature sono fondamentali dato che dovranno scontrarsi con un'alta variet\u00e0 di mostri nelle arene dei vari tornei che si svolgono nel gioco. Nel 2003 \u00e8 uscito il quarto capitolo per PlayStation 2. Solo il secondo capitolo \u00e8 uscito in Italia (ma solo in inglese)."}
{"id": "147501", "revid": "1516566", "url": "https://it.wikipedia.org/wiki?curid=147501", "title": "Grosuplje", "text": "Grosuplje (in italiano \"Grossuplie\"), \u00e8 un comune di 18.403 abitanti della Slovenia centrale. Tra gli abitanti famosi sono da rilevare lo scrittore sloveno-americano Louis Adamic e il presidente del Governo sloveno Janez Jan\u0161a.\nDal 1941 al 1943, durante l'occupazione, ha fatto parte della Provincia Italiana di Lubiana, articolato - oltre che nel Comune di Grossuplie / Grosuplje - anche nei comuni di Racina / Ra\u010dna (oggi Velika Ra\u010dna), S. Maria / \u0160marje (oggi \u0160marje-Sap), S. Giorgio / \u0160t Juri e Zalna / \u017dalna.\nGeografia antropica.\nSuddivisioni amministrative.\nIl comune di Grosuplje \u00e8 diviso in 67 insediamenti (\"naselija\"):"}
{"id": "147503", "revid": "3115", "url": "https://it.wikipedia.org/wiki?curid=147503", "title": "Hajdina", "text": "Hajdina (in tedesco \"Haidin\") \u00e8 un comune di 3.492 abitanti della Slovenia nord-orientale.\nDurante il dominio asburgico Hajdina fu comune autonomo.\nLocalit\u00e0.\nIl comune di Hajdina \u00e8 diviso in sette insediamenti (\"naselja\"):"}
{"id": "147504", "revid": "287204", "url": "https://it.wikipedia.org/wiki?curid=147504", "title": "Svjatoslav Teofilovi\u010d Richter", "text": "Nato da genitori ucraini (il nonno paterno era di origine tedesca), Svjatoslav Richter \u00e8 stato uno dei pi\u00f9 importanti pianisti del XX secolo. Richter \u00e8 celebre per la profondit\u00e0 delle sue interpretazioni, per la sua straordinaria tecnica virtuosistica e per il suo immenso repertorio.\nBiografia.\nFiglio di Teofil Danilovich Richter (1872 - 1941), pianista, organista e compositore di origine tedesche, e di Anna Pavlovna Moskaleva (1893 - 1963), proveniente da una nobile famiglia di proprietari terrieri russi, Svjatoslav Richter ebbe come primo interesse artistico quello della pittura. Interesse questo che lo accompagn\u00f2 per tutta la vita e che lo spinse a dipingere numerosi quadri. La passione per la musica inizi\u00f2 solamente a partire dal 1920, ma a quel tempo Richter non ricevette nessuna educazione \"ufficiale\", formandosi curiosamente da autodidatta e imparando presto a suonare quello che pi\u00f9 gli aggradava, soprattutto musica operistica (comprese le partiture per pianoforte dei drammi musicali di Wagner). All'et\u00e0 di 15 anni inizi\u00f2 ad accompagnare al pianoforte cantanti lirici, dapprima al \"Club dei marinai\" di Odessa, poi nel locale Teatro dell'Opera. In un'intervista pubblicata all'inizio degli anni novanta, Richter raccont\u00f2 che, durante la sua avventurosa adolescenza ad Odessa, fu molto pi\u00f9 interessato alla direzione d'orchestra che al pianoforte e che la sua vera passione giovanile furono le opere liriche di Giuseppe Verdi, Richard Wagner e Giacomo Puccini piuttosto che i lavori pianistici dei grandi autori ottocenteschi, che poi sarebbero diventati una pietra miliare del suo repertorio. Oltre alla pittura e alla musica, gli altri interessi di Richter erano il teatro, il cinema e la letteratura.\nNel 1934, mentre lavorava ancora all'Opera di Odessa, Richter tenne il suo primo concerto in pubblico come pianista; tuttavia non inizi\u00f2 formalmente lo studio del pianoforte per altri tre anni, quando si iscrisse al Conservatorio \u010cajkovskij di Mosca, che permise al giovane prodigio di saltare l'esame di ammissione. Studi\u00f2 con Heinrich Neuhaus, che aveva insegnato anche a \u0116mil' Gilel's e che indicava Richter come \"lo studente geniale, il cui arrivo aveva atteso per tutta la vita\". Divenne anche noto per aver saltato delle lezioni obbligatorie al conservatorio ed essere stato espulso per due volte durante il primo anno. Nel 1940, mentre era ancora uno studente, suon\u00f2 in prima esecuzione la Sesta sonata per pianoforte di Sergej Prokof'ev, il compositore alle cui opere sar\u00e0 in seguito molto spesso associato. Nel 1943 esegu\u00ec in prima mondiale a Mosca anche la Settima sonata.\nNel 1943 Richter incontr\u00f2 Nina Dorliak (1908 - 1998), una cantante d'opera (soprano). Nel 1945 Richter e Dorliak si sposarono e rimasero insieme sino alla morte del pianista. Nina Dorliak sopravvisse al marito solo qualche mese in pi\u00f9, spegnendosi il 18 maggio 1998.\nNel 1949 Richter vinse il Premio Stalin e ci\u00f2 lo port\u00f2 a suonare in numerosi concerti in Russia, nell'Europa dell'Est e in Cina. Sempre nel 1949 suon\u00f2 nella prima esecuzione assoluta privata nella Malyj Sal del Conservatorio \u010cajkovskij di Mosca della Sonata op. 119 in do maggiore di Sergej Prokof'ev con Mstislav Rostropovi\u010d.\nL'Occidente inizi\u00f2 a conoscere Richter e la sua fama grazie a delle registrazioni eseguite durante gli anni cinquanta. Non gli fu permesso di recarsi in tour negli Stati Uniti fino al 1960, ma quando ci\u00f2 avvenne le sue tourn\u00e9e furono memorabili. Le grandi sale da concerto comunque non erano particolarmente amate da Richter, che preferiva un ambiente pi\u00f9 intimo: in tarda et\u00e0 volle suonare quasi sempre in piccole sale, quasi oscurate, a volte con una sola piccola lampada che illuminava pianoforte e leggio. Pur dotato di una memoria prodigiosa e di un infallibile orecchio assoluto, negli ultimi anni si vide costretto a suonare con lo spartito poich\u00e9, a causa dell'et\u00e0, la percezione dei suoni gli si era alterata di quasi un tono e fidandosi solamente dell'orecchio avrebbe rischiato di suonare tasti sbagliati.\nNel 1969 suon\u00f2 nella prima esecuzione assoluta pubblica nella Malyj Sal del Conservatorio \u010cajkovskij di Mosca della Sonata op. 134 in sol maggiore di Dmitrij Dmitrievi\u010d \u0160ostakovi\u010d con David F\u00ebdorovi\u010d Ojstrach.\nAl Teatro alla Scala di Milano nel 1982 esegue due quintetti di Dvo\u0159\u00e1k con il Quartetto Borodin.\nColpito da un attacco cardiaco mentre stava preparando una tourn\u00e9e concertistica, mor\u00ec a Mosca all'et\u00e0 di ottantadue anni. La sua tomba si trova nel Cimitero di Novodevi\u010dij di Mosca.\nTecnica pianistica.\nRichter era dotato di un sicurissimo controllo tecnico dello strumento, che gli permetteva di affrontare tutto il repertorio pianistico. Inoltre, le sue esecuzioni erano sempre caratterizzate da un approccio interpretativo originale e certe volte molto personale. Queste caratteristiche dovevano essere presenti gi\u00e0 nel periodo in cui era studente. Infatti, il suo maestro, Genrich Nejgauz, raccontava che Richter era dotato di una eccellente capacit\u00e0 di lettura a prima vista, che gli permetteva di interpretare in modo perfetto qualsiasi partitura sin dalla prima lettura.\nTali caratteristiche resero Richter celebre non solo tra il pubblico e tra i critici di tutto il mondo, ma anche tra altri pianisti suoi contemporanei: Arthur Rubinstein, Vladimir Horowitz, \u0116mil' Gilel's, Glenn Gould e Arturo Benedetti Michelangeli espressero, in pi\u00f9 di un'occasione, la loro ammirazione per le straordinarie doti di Richter. \nIl suo repertorio era molto ampio e spaziava dal periodo barocco alla musica contemporanea. Tra le incisioni pi\u00f9 famose sono da annoverare le sue registrazioni delle opere di Franz Schubert, Ludwig van Beethoven, Johann Sebastian Bach, Fryderyk Chopin, Franz Liszt, Aleksandr Nikolaevi\u010d Skrjabin, Sergej Prokof'ev, Sergej Rachmaninov. La critica lo ritiene uno dei pi\u00f9 raffinati ed incisivi interpreti delle opere per pianoforte di Robert Schumann. Ha suonato per la prima esecuzione della Sonata N. 7 di Prokof'ev, imparandola in soli quattro giorni prima di portarla in pubblico e Prokof'ev ha dedicato a lui la sua Sonata N. 9. Oltre al repertorio solista, a Svjatoslav Richter piaceva anche la musica da camera, con musicisti come David Ojstrach, Benjamin Britten, Pierre Fournier e Mstislav Rostropovi\u010d. L'ampiezza del repertorio era anche il frutto della straordinaria abnegazione con cui si applicava nello studio: si dice che studiasse in media 10-12 ore al giorno (anche se lui stesso sment\u00ec quest'affermazione, dicendo che non superava mai le tre ore).\nGrazie alla vastit\u00e0 dei suoi interessi musicali e all'originalit\u00e0 delle sue interpretazioni, Richter ha esercitato una profonda influenza sui pianisti delle generazioni successive.\nRepertorio.\nIl repertorio di Svjatoslav Richter era a tal punto sconfinato che, probabilmente, nessun altro pianista, sia tra quelli di ieri che tra quelli odierni, pu\u00f2 vantarne uno altrettanto ricco, complesso e variegato. Richter, durante l'arco della sua leggendaria carriera, si ciment\u00f2 con musica barocca, classica, romantica, del '900 (compresa quella dodecafonica). Tra i compositori affrontati abitualmente in concerto da Richter c'erano Bach, H\u00e4ndel, Haydn, Mozart, Beethoven, Schubert, Chopin, Dvo\u0159\u00e1k, Liszt, Schumann, Brahms, Grieg, Debussy, Ravel, Musorgskij, Skrjabin, Prokof'ev, Rachmaninov, \u0160ostakovi\u010d, Hindemith. Tale immenso repertorio comprende musica per pianoforte solo, concerti per pianoforte e orchestra, musica cameristica e un ampio \"corpus\" di musica liederistica.\nGiudizi critici.\nSvjatoslav Richter \u00e8 considerato universalmente come uno dei pi\u00f9 grandi pianisti di tutti i tempi. I critici musicali di oggi, come quelli coevi agli anni di attivit\u00e0 del pianista russo, hanno sempre espresso opinioni entusiastiche sulle qualit\u00e0 e le capacit\u00e0, sia tecniche che interpretative, di Richter."}
{"id": "147505", "revid": "237256", "url": "https://it.wikipedia.org/wiki?curid=147505", "title": "Sviatoslav Teofilovich Richter", "text": ""}
{"id": "147508", "revid": "1704844", "url": "https://it.wikipedia.org/wiki?curid=147508", "title": "Canale d'Isonzo", "text": "Canale d'Isonzo, gi\u00e0 Canale (in sloveno: Kanal ob So\u010di, gi\u00e0 \"Kanal\" in tedesco \"Kanalburg\", in friulano \"Cjan\u00e2l di Lusince\") \u00e8 un comune (\"ob\u010dina\") della Slovenia. Ha una popolazione di abitanti ed un'area di . Appartiene alla regione statistica del Goriziano.\nIl comune \u00e8 stato ricostituito nel 1995 per distacco dal comune di Nova Gorica. La cittadina di Canale, di impronta barocca e dal tipico aspetto friulano con le sue case a ballatoi, \u00e8 disposta lungo le due rive del fiume Isonzo.\nStoria.\nVenne menzionata, per la prima volta, assieme al castello che la domina, nel 1140. Castello poi trasformato nel corso del sec. XVII in residenza barocca.\nIl ponte di Canale \u00e8 ricordato dallo scrittore statunitense Ernest Hemingway nel romanzo \"Addio alle armi\". Nell'insediamento di Plava c'\u00e8 la localit\u00e0 \"Zagora\", nota per essere stata teatro di una delle Battaglie dell'Isonzo.\nNel marzo dal 1797 mor\u00ec qui il famoso cavallo bianco di Napoleone.\nDopo la Prima guerra mondiale e fino al 1947 fu comune autonomo della Provincia di Gorizia.\nNel 1928 furono aggregati a Canale d'Isonzo i comuni di Aiba, Auzza e Ronzina.\nL'attuale territorio comunale era allora articolato nei comuni di:\nNel 1976 fu colpita dal Terremoto del Friuli senza particolari danni.\nMonumenti e luoghi d'interesse.\nOltre al castello vi sono da ricordare la parrocchiale di Santa Maria Assunta (\"Marijino Vnebovzetje\") della prima met\u00e0 del sec. XV, ricostruita dopo un incendio nel 1632, la chiesa in stile gotico posta presso il cimitero del paese e dedicata a Sant'Anna (\"Sv. Ana\") nonch\u00e9 la fontana del Nettuno (1815) e i monumenti al pittore Ivan \u010cargo e allo scalatore Valentin Stani\u010d, posti nella piazza centrale della localit\u00e0.\nVi \u00e8 da segnalare inoltre il santuario di Nostra Signora delle nevi (\"Marjia Sne\u017ena\") posto nei pressi della frazione di Auzza.\nGeografia fisica.\nRappresentato in parte nella carta IGM in scala 1 a : 26-III-NE, 26-III-SO\nSociet\u00e0.\nEtnie e minoranze straniere.\nIl comune di Canale d'Isonzo, pur all'interno della Regione geografica italiana e dal 1920 al 1947 politicamente italiano (in provincia di Gorizia dal 1927), \u00e8 abitato per la massima parte da sloveni. Fino al XVI secolo il piccolo centro isontino aveva come principale lingua d'uso il friulano, anche se tutta la zona era popolata da etnie slave da molto tempo prima. In seguito, sotto l'impero austro-ungarico, l'idioma diffuso tra le classi colte divenne il tedesco, mentre nel linguaggio familiare e delle campagne era usato lo sloveno; l'italiano per\u00f2 non era percepito come lingua straniera, data la vicinanza con Gorizia e con i paesi della pianura friulana con cui spesso i mercanti locali erano a contatto. Il censimento etnico italiano del 1921 riportava che tra i abitanti di allora, 140 fossero italiani.\nIl censimento sloveno del 2001 mostra invece i seguenti dati: di un totale di abitanti, sono sloveni, mentre nessuno \u00e8 di nazionalit\u00e0 italiana (ma lo 0,40% della popolazione \u00e8 di madrelingua italiana).\nCentrali idroelettriche.\nLa SADE prima degli accordi del 1947 aveva costruito due moderne centrali idroelettriche nelle localit\u00e0 di Doblari e Plava progettate dall'ingegnere e professore dell'Universit\u00e0 di Padova Mario Mainardis, friulano di Valvasone centrali requisite dalla nuova RSFJ.\nInsediamenti.\nIl comune di Canale d'Isonzo \u00e8 diviso in 38 insediamenti (naselja):"}
{"id": "147509", "revid": "3115", "url": "https://it.wikipedia.org/wiki?curid=147509", "title": "Comeno", "text": "Com\u00e9no, dotto C\u00f2meno, (in sloveno \"Komen\" , in tedesco \"Komein\", in friulano arcaico \"Cumin\") \u00e8 un comune della Slovenia di abitanti appartenente alla regione Carsico-litoranea, posto nel cuore del Carso sul confine con l'Italia, a cui appartenne dal 1919 al 1947, quando fu assegnato alla Jugoslavia.\nStoria.\nLa parrocchia, e con essa anche il paese, \u00e8 citata per la prima volta nel 1247. Nel corso dell'Ottocento il paese divenne un importante centro amministrativo per il Carso occidentale essendo sede di tribunale, carcere e ufficio dell'erario. Per la sua posizione divenne anche sede di colonie estive e di un sanatorio per la cura delle malattie polmonari con annesso centro radiologico.\nDal 1920 al 1947 fece parte del Regno d'Italia, inquadrato con provincia del Friuli (1923-1927) e nella Provincia di Gorizia. L'attuale territorio comunale era allora articolato nei comuni di:\nPass\u00f2 poi alla Jugoslavia e quindi alla Slovenia.\nDuramente colpito sia durante la prima guerra mondiale che la seconda, il 15 febbraio 1944 venne dato alle fiamme dalle truppe tedesche e gli abitanti furono deportati in Baviera.\nSociet\u00e0.\nA Comeno esiste una piccola comunit\u00e0 di italiani autoctoni, che \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Secondo l'ultimo censimento, l'1,20% della popolazione si \u00e8 definita di madrelingua italiana (vedi Litorale-Carso).\nLocalit\u00e0.\nIl comune di Comeno \u00e8 diviso in 35 insediamenti (\"naselja\"):\nMonumenti d'interesse.\nNella frazione di Goriano si trova il cimitero militare austro-ungarico delle diecimila salme relativo alla prima guerra mondiale e posto accanto al cimitero del piccolo paese (ove si trova la tomba del decano di Comeno, Bogomil N\u011bmec, boemo, trucidato dai fascisti nel 1931 durante un interrogatorio), lungo la strada regionale che porta a Brestovizza. Si tratta del pi\u00f9 grande cimitero dell'esercito austro-ungarico nella zona del fronte dell'Isonzo; vi sono, infatti, sepolti oltre 10.000 militari di nazionalit\u00e0 diverse.\nUn altro cimitero militare di pi\u00f9 piccole dimensioni si trova a Boriano."}
{"id": "147514", "revid": "484362", "url": "https://it.wikipedia.org/wiki?curid=147514", "title": "Lingua iuraziana", "text": "Lo iuraziano \u00e8 una lingua uralica. Ora \u00e8 una lingua estinta. Gli ultimi parlanti sono morti nel XIX secolo. Fa parte del gruppo settentrionale delle lingue samoiede assieme alla lingua enets, nenets e nganasan. Lo iuraziano veniva parlato in Russia settentrionale, all'est dei Monti Urali."}
{"id": "147515", "revid": "12331", "url": "https://it.wikipedia.org/wiki?curid=147515", "title": "Iuraziano", "text": ""}
{"id": "147517", "revid": "125171949", "url": "https://it.wikipedia.org/wiki?curid=147517", "title": "Polizia", "text": "Con polizia si indica un tipo di servizio fornito da uno Stato con compiti di contrasto alla criminalit\u00e0, mantenimento dell'ordine pubblico e della pubblica sicurezza.\nIl termine identifica organismi di diritto pubblico principalmente delegati a svolgere e a sovrintendere a determinate funzioni e/o competenze. Possono esistere varie funzioni e specialit\u00e0 come la polizia stradale, polizia giudiziaria; inoltre possono essere presenti anche delle unit\u00e0 speciali con particolari compiti, come la polizia scientifica o dei reparti operativi di forze speciali, comunemente detti \"teste di cuoio\". Negli Stati contemporanei la sfida che appare pi\u00f9 impegnativa \u00e8 quella di conciliare le esigenze di gestione dell'ordine pubblico con quelle di garanzia delle libert\u00e0 democratiche proprie di una societ\u00e0 aperta.\nStoria.\nIl concetto deriva dallo sviluppo della polis della Grecia antica. In senso storico si tratta dunque di un concetto molto prossimo a quello di governo, inteso come potere esecutivo, gestore dell'autorit\u00e0 conferitagli dalla comunit\u00e0 di riferimento al fine dell'amministrazione della cosa pubblica e spesso in funzione del bene comune. Ed \u00e8 concetto affine anche a quello della pubblica sicurezza, uno degli elementi costituzionali del contratto sociale e una delle tematiche che pi\u00f9 direttamente legano il concetto originario di polizia con quello moderno. La polizia britannica \u00e8 stata una delle prime organizzazioni istituzionali di polizia in senso moderno, avendo introdotto un concetto di \"polizia metropolitana\" gi\u00e0 nel XVI secolo. Prima della creazione di \"Scotland Yard\" compiti di polizia erano affidati a dei \"retti cittadini\" secondo lo statuto di Winchester del 1285.\nA partire dal XIX secolo quasi tutti gli ordinamenti giuridici degli stati moderni prevedono l'istituzione e l'impiego di corpi di polizia, con differenziazioni che tengono conto delle relative specificit\u00e0 culturali (ed eventualmente anche religiose - ad esempio in regimi di teocrazia) e giuridiche.\nCaratteristiche.\nIl ruolo e la funzione.\nIl termine individua oggi un generico corpo istituzionale preposto alla tutela dell'ordine pubblico contro gli attentati che questo potrebbe patire dalla condotta illegale di alcuni individui o da eventi fortuiti, che minerebbero appunto la sicurezza pubblica. Tipicamente una polizia dedica una quota maggioritaria delle proprie attivit\u00e0 alla prevenzione ed alla repressione del crimine, ma in genere vi \u00e8 sempre anche una parallela funzione di soccorso pubblico in situazioni di emergenza.\nLa funzione di polizia, per come generalmente la si intende in sistemi di cultura occidentale dei tempi nostri, attiene eminentemente alla lotta al crimine, individuale od organizzato. Non \u00e8 raro, anzi, vedere che del termine \"polizia\" si abbia anche normativamente un uso esclusivamente limitato alle funzioni di tutela del rispetto ordinamentale. La polizia - cos\u00ec individuata - opera di fatto principalmente perch\u00e9 l'ordinamento ottenga il rispetto della collettivit\u00e0 interessata attraverso l'osservanza delle leggi preposte a regolamentarne la vita, rispetto che perci\u00f2 si esplicita tanto nell'induzione ad una condotta rispettosa delle leggi che nella punizione dei comportamenti sanzionati dall'ordinamento giuridico. In questo applica il complesso delle sue potenzialit\u00e0 operative, al fine di prevenire la commissione e la perpetrazione di atti e fatti costituenti crimine (o comunque turbativa dell'ordine pubblico) ed allo scopo di perseguire gli esecutori di eventuali atti e fatti illeciti.\nLe attivit\u00e0.\nVigila al mantenimento dell'ordine pubblico, alla sicurezza dei cittadini, alla loro incolumit\u00e0 e alla tutela della propriet\u00e0, prevenendo i fattori che potenzialmente minacciano la sicurezza pubblica, ed eliminando gli stati di turbativa gi\u00e0 in atto.\nLa prevenzione della consumazione di delitti o comunque di illeciti viene in genere svolta attraverso attivit\u00e0 di prevenzione a vari livelli, che rendano l'eventuale crimine assai difficoltoso da perpetrare oppure scarsamente conveniente, come ad esempio il pedinamento dei soggetti indiziariamente ritenuti probabilmente propensi a delinquere e loro neutralizzazione possibilmente prima che l'illecito sia commesso o prima che esso possa produrre effetti nocivi, o anche un pi\u00f9 capillare e costante controllo del territorio, concetto alla base della cosiddetta \"polizia di prossimit\u00e0\".\nIl ruolo di norme concepite allo scopo \u00e8 uno dei supporti pi\u00f9 efficaci, ma anche una delle condizioni necessarie, per l'azione di polizia preventiva; ad esempio, la discussa previsione (comune a molti ordinamenti) di una fattispecie delittuosa come l'associazione per delinquere, che a talune condizioni sancisce l'illiceit\u00e0 del mero progetto di crimine, senza necessariamente attendere che un reato sia commesso per aversi l'illegalit\u00e0. \u00c8 in genere una norma ritenuta di ausilio alle attivit\u00e0 di prevenzione poich\u00e9 consente di prevenire la commissione del reato attraverso la punibilit\u00e0 del suo mero progetto, ed \u00e8 strumento che assume valore di utilit\u00e0 ordinamentale quando appunto si possa applicarla per impedire il reato attraverso la punizione dell'organizzazione delle fasi preparatorie pratiche dello stesso.\nTipologia.\nIn molti Stati del mondo sono istituite varie tipologie, specialit\u00e0 e reparti per svolgere funzioni dedicate alla tutela del rispetto ordinamentale per questioni di magari pi\u00f9 pratica consistenza, di pi\u00f9 minuziosa individuazione e solitamente di minore drammaticit\u00e0 sociale, ci\u00f2 nonostante di pi\u00f9 immediato contatto; esempi possono essere corpi con funzioni di polizia stradale, ambientale e tributaria.\nPolizia amministrativa.\nLa polizia amministrativa, si occupa di regolamentare aspetti pratici della vita comune in genere incentrati sulla garanzia di rispetto di normazioni burocratiche, tecnologiche, commerciali, e genericamente pratiche, affinch\u00e9 tutta l'opera di regolamentazione legiferata per ordinare azioni pi\u00f9 normalmente ascrivibili alla quotidianit\u00e0 possa godere di altrettanto efficace garanzia di correttezza.\nPolizia di frontiera.\nLa polizia di frontiera \u00e8 un servizio ed una specialit\u00e0 di polizia consistente nel controllo di chi transita presso un varco di confine di uno Stato sovrano e nella tenuta in sicurezza della relativa frontiera.\nPolizia federale.\nGli Stati federali possono inoltre costituire uno o pi\u00f9 corpi - raggruppati sotto la definizione di polizia federale - generalmente con competenze delimitate ad un ambito geografico e/o in particolari materie. Altre funzioni di polizia a competenza speciale sono per esempio la polizia sanitaria, la polizia urbanistica, la polizia di frontiera, la polizia ambientale e la polizia militare.\nPolizia giudiziaria.\nDiversamente da ruoli di prevenzione ed attivit\u00e0 operativa sul territorio, i suoi compiti sono essenzialmente di investigazione, che informa ed agisce su impulso della magistratura.\nLa polizia giudiziaria, valendosi anch'essa di strumenti normativi e di tecniche ed accorgimenti pratici, opera per assicurare all'ordinamento la punizione dei soggetti ritenuti responsabili di illecito, non sottoponendoli a diretto giudizio, bens\u00ec acquisendo elementi utili alle indagini, in modo da consentire all'autorit\u00e0 giudiziaria di svolgere il proprio ruolo, ed eventualmente incriminare gli indagati e promuovere azione legale contro di loro.\nPolizia locale.\nLa polizia locale indica un corpo o servizio di polizia fornito dagli enti locali territoriali statali, con competenza riferita al territorio dell'ente dal quale dipende e in determinate materie; generalmente assolve compiti di polizia amministrativa, polizia giudiziaria,ha ruolo di pubblica sicurezza e di mantenimento dell'ordine pubblico, a seconda dei casi."}
{"id": "147518", "revid": "663182", "url": "https://it.wikipedia.org/wiki?curid=147518", "title": "Premi Oscar 1981", "text": "La 53\u00aa edizione della cerimonia di premiazione degli Oscar si \u00e8 tenuta il 31 marzo 1981 a Los Angeles, al \"Dorothy Chandler Pavilion\", condotta da Johnny Carson.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Henry Fonda, consumato attore, in riconoscimento del suo brillante talento e del duraturo contributo all'arte del cinema."}
{"id": "147519", "revid": "729019", "url": "https://it.wikipedia.org/wiki?curid=147519", "title": "Libro sapienziale", "text": "I Libri Sapienziali nell'Antico Testamento della Bibbia cristiana sono libri didattici o di etica morale. Essi hanno lo scopo di insegnare la Sapienza. Sono presentati in forma poetica e quindi vengono anche detti \"Libri Poetici\", per lo stile immaginifico e il fraseggio elegante e musicale.\nLa Bibbia ebraica inserisce questi libri nella pi\u00f9 ampia raccolta dei Ketuvim; ai cinque inclusi nel canone ebraico, i cattolici ne aggiungono altri due (Sapienza e Siracide).\nElenco dei libri sapienziali.\nI Libri Sapienziali sono sette per i cristiani e cinque per il canone ebraico tradizionale, l'Halakhah:\nL'Halakhah non accetta gli ultimi due libri del presente sistema sacro: la Sapienza di Salomone e la Sapienza di Sirach, non ancora identificato come creatura umana, visibile e corporea.\nLa sapienza nell'oriente antico.\nLa letteratura \"sapienziale\" \u00e8 stata ricca di espressioni in tutto l'Oriente antico. Lungo tutta la sua storia, l'Egitto ha prodotto i \"Sebayt\". In Mesopotamia, a partire dall'epoca dei Sumeri, sono state attestate composizioni di proverbi, favole, poemi sulla sofferenza, del tipo del libro di Giobbe. \nPure, assiri e babilonesi del periodo pi\u00f9 antico della loro civilt\u00e0 erano soliti pregare con questi testi, pronunciandoli in forma di inni o di litanie (lamentazioni).\nL ' \"Inno di Akhenaton\", il faraone che per primo impose la religione monoteistica all'Antico Egitto, secondo alcuni studiosi avrebbe ispirato il Salmo 104.\nLa sapienza nella spiritualit\u00e0 ebraica.\nLa Sapienza (\"hochmah\") nella spiritualit\u00e0 ebraica dell'Antico Testamento \u00e8 il frutto di un movimento intellettuale, religioso ed etico che esercita un profondo influsso sul popolo ebraico, e non solo, nel corso della sua storia.\nPer il popolo ebraico il sapiente non solo era il \"saggio\", ma era colui che sapeva comportarsi adeguatamente nelle pi\u00f9 diverse occasioni della vita, colui che conosceva la legge e la sapeva praticare, conformando ad essa la sua condotta e la sua vita intera e per finire la faceva conoscere anche agli altri, inducendoli a praticarla.\nQuest'idea di massima civilt\u00e0 \u00e8 espressa nel testo non canonico, proibito nell'Halakhah della religione ebraica, il \"Siracide\" \nTutta la vita viene considerata alla luce di questa Sapienza che, per ogni occasione o incontro, sa dire una parola preziosa che illumina e indirizza.\nNei libri Sapienziali viene trattata anche un altro tipo di Sapienza, la \"Sapienza mistica\" o \"Sapienza eterna\", che \u00e8 la \"Sapienza Divina\".\nIn questo passaggio dalla Sapienza umana alla Sapienza divina si compie una forma di trascendenza, passando da una trattazione pratica della Sapienza ad una trattazione filosofica.\nLa sapienza nella spiritualit\u00e0 ebraico-cristiana.\nLa Sapienza Trascendente (o Trascendentale) \u00e8 espressa nei Proverbi:\nTuttavia, le versioni in lingua italiana Diodati, Riveduta e Nuova Riveduta traducono con \"artefice\" l'espressione che nella Vulgata Clementina \u00e8 \"cuncta componens\" e che dal testo ebraico (trasl. \"\u0101\u00b7m\u014d\u00b7wn\" \u00e8 resa:\nLa breve parentesi \u00e8 necessaria per poter affermare che la traduzione di \"architetto\", pi\u00f9 attinente a chi idea e dirige, \u00e8 distante dall'accezione di colui che opera, educa e fa crescere il Regno da Lui creato, o il Re e Figlio generato dal Padre Dio prima di tutti i secoli. I versi da 22 a 30 si riferiscono ad una Sapienza che \u00e8 prima dell'inizio della creazione e dell'inizio del tempo all'interno dell'ordine naturale e terreno da essa scaturito; un essere che ha ricevuto il dono della coscienza e del libero arbitrio tali da poter parlare in prima persona; un essere di qualit\u00e0 tangibile e corporea (\"accanto a me\"). In questi aspetti, la Sapienza qui descritta assomiglia al Verbo identificato con Ges\u00f9 Cristo (anzich\u00e9 con il grande architetto dell'universo), generato dal Padre prima di tutti secoli, come afferma il Credo Niceno.\nTale Sapienza piuttosto che una trascendentale propriet\u00e0 di Dio, apparsa come non necessaria da un certo istante di tempo per l'eternit\u00e0, \u00e8 invece una verit\u00e0 coeterna e consustanziale a Dio, quale nel mistero della Sacrosantissima Trinit\u00e0 \u00e8 la verit\u00e0 delle tre divine Persone, e, nel caso specifico, la generazione di Ges\u00f9 dal Padre.\nL'Abisso \u00e8 per inciso menzionato anche in , in riferimento al luogo del principio e della fine di Satana, una verit\u00e0 angelica che secondo la teologia tomista \u00e8 coeterna a Dio, sebbene da Lui creata -e non generata- prima di tutti i secoli.\nLa differenza fra creazione e generazione sta proprio nel fatto che Ges\u00f9 Cristo, il quale \u00e8 generato e non creato, essendo Dio stesso, non avrebbe potuto compiere altro fine che servire il Padre Eterno, ottenendone la salvezza eterna. \nDiversamente dalla Sapienza-Ges\u00f9, Satana scelse di tradire i due troni sui quali erano assisi i due corpi di Dio Padre e di Dio Figlio, o meglio il loro comune Spirito Santo: cos\u00ec determinandosi a sprofondare nell'Abisso che Dio onnisciente e onnipotente aveva segnato con serie di cerchi tracciati \"sulla faccia dell'abisso\". Essi potrebbero significare il numero 888, che \u00e8 il numero del nome di \"Y\u0115ho\u0161\u016ba\" posto sul numero del nome della Bestia 666.\nNel libro di Giobbe, la Sapienza \u00e8 ritenuta un mistero per tutti gli esseri viventi conosciuto da Dio solo fin dalla creazione del mondo. Essa consiste nel temere Dio e nello schivare il male:\n\u00abMa da dove viene la sapienza?\nE il luogo dell'intelligenza dov'\u00e8?\n\u00c8 nascosta agli occhi di ogni vivente\ned \u00e8 ignota agli uccelli del cielo.\nL'abisso e la morte dicono:\n\"Con gli orecchi ne udimmo la fama\".\nDio solo ne conosce la via,\nlui solo sa dove si trovi,\nperch\u00e9 volge lo sguardo\nfino alle estremit\u00e0 della terra,\nvede quanto \u00e8 sotto la volta del cielo.\nQuando diede al vento un peso\ne ordin\u00f2 le acque entro una misura,\nquando impose una legge alla pioggia\ne una via al lampo dei tuoni;\nallora la vide e la misur\u00f2,\nla comprese e la scrut\u00f2 appieno\ne disse all'uomo:\n\"Ecco, temere Dio, questo \u00e8 sapienza\ne schivare il male, questo \u00e8 intelligenza\"\u00bb. (Giobbe 28,20-28)\nOltre al timore di Dio, il libro di Giobbe accenna in alcuni versi alla gioia terrena dell'anima e anche del corpo, in accordo con , e soprattutto con , che \u00e8 tradotto col titolo aggiuntivo \"Dio controlla la forza del male\". In particolare, i versi: \nestendono anche alla vita terrena-temporale il premio divino e immutabile per il servitore che ha preferito Dio a Satana e alle altre bestie, che distingue da quelle della terra, del cielo e del mare, forse perch\u00e9 emerse dalla profondit\u00e0 dell'abisso della terra e del mare..\nIl Creatore della Genesi \u00e8 richiamato con la stessa parola ebraica anche in , mentre due differenti parole sono invece impiegate da e in Egli premia con il trionfo della Sua destra sull'empio e con una duratura felicit\u00e0 terreno il servitore che persevera nella Sua parola, preservandosi puro, integro ed umile.\nI capitoli da 32 a 37, forse interpolati in un momento successivo alla stesura del resto del libro, renderebbero \u00abmeno scandalosa la sconfitta della teologia tradizionale e meno netta la vittoria di Giobbe\u00bb per mano della sapienza del .\nLa sapienza nel Nuovo Testamento.\nSan Giovanni chiama questa tipo di Sapienza \"Logos\", il Verbo che si \u00e8 fatto carne.\nIl primo a fare questa associazione fu San Giovanni Evangelista, dicendo che Ges\u00f9 Cristo era il \"Verbo di Dio\", che era in principio, prima di tutte le cose, che era presso Dio e che tutto fu creato per mezzo di Lui e che egli \u00e8 venuto in mezzo agli uomini per abitare in mezzo a loro."}
{"id": "147520", "revid": "5695", "url": "https://it.wikipedia.org/wiki?curid=147520", "title": "Libro dei Proverbi", "text": "Il Libro dei Proverbi (ebraico \u05de\u05e9\u05dc\u05d9, \"mishl\u00e8y\"; greco \u03a0\u03b1\u03c1\u03bf\u03b9\u03bc\u03af\u03b5\u03c2, \"paroim\u00edes\"; latino \"Prouerbia\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea nel V secolo a.C., raccogliendo testi composti da autori ignoti lungo i secoli precedenti fino al periodo monarchico (XI-X secolo a.C.).\n\u00c8 composto da 31 capitoli contenenti vari proverbi e detti sapienziali.\nEtimologia.\nIl termine Proverbi deriva dall'ebraico \"M\u00ebshalim\" (tradizione), che ha un significato pi\u00f9 vario rispetto a proverbio, in quanto oltre a proverbio, indica un genere letterario che comprende poemi di contenuto religioso e morale, satire, discorsi di contenuto comparativo, oracoli, sentenze popolari, massime, indicazioni di condotta sessuale per i giovani e consigli matrimoniali per ogni et\u00e0 e tanto altro.\nSezioni del libro.\nIl libro \u00e8 stato diviso dall'autore stesso in nove parti:\nAutore.\nSi suppone che il nucleo primitivo fosse la parte 2 e che poi nel corso delle varie generazioni, questo nucleo sia cresciuto, con l'aggiunta di sentenze di vari sapienti, finch\u00e9 nel IV secolo a.C. la raccolta \u00e8 stata ultimata.\nTesto.\nIl libro fu scritto in ebraico, ma ne esistono antiche traduzioni, fra cui quella in greco dei Settanta, la versione alessandrina detta \"Peshitta\", il Targum, i frammenti di Simmaco, Aquila di Sinope, la bibbia di Teodozione e infine la versione latina, detta Vulgata di san Girolamo. Come per gli altri libri della Tanakh, il testo ebraico considerato di riferimento \u00e8 quello masoretico.\nContenuto.\nL'insegnamento contenuto nei Proverbi, indica le regole da seguire per attuare un comportamento che non arreca problemi a chi le applica e a lungo andare lo rende felice nella vita.\nPerci\u00f2 riguarda le pi\u00f9 svariate manifestazioni dell'attivit\u00e0 umana:\nRipetutamente vengono espressi i seguenti concetti:\nCritiche.\nVoltaire nel suo Dizionario Filosofico, alla voce Salomone parla in questi termini del Libro dei Proverbi:"}
{"id": "147523", "revid": "2220490", "url": "https://it.wikipedia.org/wiki?curid=147523", "title": "Counter-Strike", "text": "Counter-Strike \u00e8 un videogioco sparatutto multiplayer in prima persona (fps), nato dall'idea di due studenti universitari che, nel 1998, ne svilupparono la prima versione modificando il codice sorgente di \"Half-Life\" e lo pubblicarono sotto forma di mod gratuito. Dopo essere stato acquisito dalla Valve Corporation, nel 2000 fu pubblicato come gioco a pagamento sotto il nome di . La sua ultima versione, chiamata , \u00e8 stata resa free-to-play nel 2018. \"Counter-Strike\" ed i suoi seguiti sono stati pubblicati per Microsoft Windows sulla piattaforma Steam, Mac e per Xbox, mentre une versione Beta per Linux \u00e8 stata distribuita su Steam il 25 gennaio 2013 e resa stabile soltanto alcune settimane dopo.\nModalit\u00e0 di gioco.\n\"Counter-Strike\" \u00e8 uno sparatutto online dove i giocatori divisi in due squadre, terroristi e antiterroristi, si affrontano in diverse modalit\u00e0 di gioco le quali prevedono il completamento di diversi obbiettivi come ad esempio sorvegliare un'area, innescare o disinnescare una bomba o sorvegliare degli ostaggi. Alla fine di ogni round ai giocatori viene dato del denaro (se il round \u00e8 stato vinto dalla propria squadra il premio sar\u00e0 maggiore) che pu\u00f2 essere utilizzato per comprare delle armi sempre pi\u00f9 potenti nel round successivo, inoltre viene dato ulteriore denaro ai giocatori per ogni nemico ucciso e per il completamento di altri obbiettivi minori.\nLe armi sono classificate in modo diverso rispetto agli altri FPS: non esiste infatti un bilanciamento, alcune armi hanno prestazioni molto pi\u00f9 elevate rispetto alle altre ma hanno anche un costo in denaro maggiore.\nPiattaforma Steam.\nDalla pubblicazione del suo seguito \"Condition Zero\", il gioco utilizza la piattaforma di autenticazione \"Steam\", un software commerciale che la Valve ha sviluppato per permettere l'acquisto e il download online dei propri giochi, da qualsiasi pc un utente registrato usi, purch\u00e9 possieda una login e un codice di attivazione validi.\nControversie.\nCheating.\nUn noto fenomeno che affligge Counter-Strike in multiplayer \u00e8 il \"cheating\", ovvero l'utilizzo di software di terze parti che favorisce notevolmente il giocatore che ne fa uso. I due cheat pi\u00f9 conosciuti sono chiamati \"Wallhack\" e \"Aimbot\": il primo consiste nel riuscire a vedere attraverso oggetti solidi gli spostamenti dell'avversario, in modo da poter contrastare per tempo una sua improvvisa comparsa, fino a poterlo uccidere attraverso ci\u00f2 che lo nasconde (in molti casi i proiettili delle armi oltrepassano i muri, porte etc.); il secondo invece riesce a trovare automaticamente le coordinate di mira sull'avversario (solitamente alla testa) in tempi cos\u00ec brevi da poter battere sul tempo qualunque giocatore umano.\nPer contrastare il fenomeno del cheating, anche se solo in parte, la Valve ha distribuito dapprima il \"VSM\" (\"Valve Security Module\") e poi il \"VAC\" (\"Valve Anti-Cheat\"), attualmente abbandonato dai loro sviluppatori per poter contribuire all'uscita del \"VAC2\", un nuovo sistema anti-cheat pi\u00f9 stabile ed efficiente. Per le partite non ufficiali in genere il \"VAC2\" viene ritenuto sufficiente, ma per le partite di lega online svolte da ESL si utilizza pi\u00f9 spesso il sistema \"Aequitas\", che non \u00e8 altro che una semplice ma potente applicazione che permette di monitorare ogni attivit\u00e0 avvenuta sul pc di ogni giocatore durante una partita. Altre leghe che organizzano tornei, ad esempio ClanBase, non utilizzano nessun anticheat esterno al gioco, e ci\u00f2 compromette molto spesso il risultato finale del match.\nCensura.\nIn Brasile dal 22 gennaio 2008 il videogioco \u00e8 stato riconosciuto come illegale in quanto ritenuto troppo realistico e violento. In realt\u00e0 questa \u00e8 una reazione del governo locale alla mappa cs_rio ambientata nelle Favelas di Rio de Janeiro appunto dove i terroristi (brasiliani) hanno come ostaggi dei membri dell'ONU. Dopo essere stato ritirato dalla vendita sono state inflitte multe fino a 800$ agli InternetPoint in possesso del gioco.\nIl provvedimento \u00e8 stato ritirato nel giugno 2009, a seguito della decisione del tribunale di Brasilia. (https://interativos.globoesporte.globo.com/esports/materia/meu-vizinho-jogou-a-historia-do-mapa-que-proibiu-o-cs-no-brasil)\nEsport.\nEsistono migliaia di clan in tutto il mondo, e in alcuni paesi viene addirittura praticato come sport elettronico. Inoltre negli anni sono stati istituiti diversi campionati LAN tra cui Cyberathlete Professional League (CPL), Electronic Sports World Cup (ESWC), World e-Sports Games (WEG) e World Cyber Games (WCG). Questi sono i tornei pi\u00f9 prestigiosi in assoluto. In alcuni di questi si gioca a squadre (detti anche clan); in altri si gioca con le squadre nazionali di ogni paese."}
{"id": "147524", "revid": "125789332", "url": "https://it.wikipedia.org/wiki?curid=147524", "title": "Jarabe de Palo", "text": "Gli Jarabe de Palo sono stati un gruppo spagnolo rock latino capeggiato dall'anno di fondazione da Pau Don\u00e9s, cantautore e chitarrista, fino alla sua morte, avvenuta il 9 giugno 2020.\nStoria.\nInizi e \"La Flaca\".\nPau Don\u00e9s, di origine montanuyense, ma cresciuto a Barcellona, ha lavorato con vari gruppi prima di diventare fondatore e leader degli Jarabe d\"e Palo\". A 15 anni, insieme a suo fratello Marc, forma un gruppo chiamato \"J.&amp; Co.Band\"; poi un altro chiamato \"Dentaduras Postizas\". Durante questo periodo combina le sue esibizioni musicali in locali di Barcellona con il lavoro in un'agenzia pubblicitaria.\nIl grande successo arriva dopo un viaggio a Cuba, dove trova l'ispirazione per scrivere \"La flaca\" che dar\u00e0 titolo al suo primo album nel 1996. L'anno successivo, a sorpresa, il disco vende milioni di copie in tutto il mondo, e diventa la canzone dell'estate 1997.\nDopo avere conquistato la popolarit\u00e0, Pau intende dimostrare al suo pubblico che \"La flaca\" non \u00e8 stato un semplice episodio fortunato, e lancia \"Depende\" (1999), prodotto da Joe Dworniak dopo due mesi di lavoro negli studi Moody di Londra.\nDa \"De vuelta y vuelta\" a \"Adelantando\" (2001-2007).\nNel 2001 esce \"De vuelta y vuelta\", il disco in assoluto pi\u00f9 profondo e intimista. Nel primo videoclip dell'album, Pau compare per la prima volta senza la sua proverbiale criniera, completamente rasato. Anche questo disco conta collaborazioni importanti come quelle di Antonio Vega, Jovanotti, Vico C e Celia Cruz.\nNel 2003 il gruppo opera una nuova svolta verso canzoni pi\u00f9 leggere e positive come \"Bonito\", il primo singolo, allegro e coinvolgente, e partecipazioni come quella di Los M\u00e1rtires del Comp\u00e1s, la cantautrice Elena Andujar e l'amico italiano Jovanotti.\nNell'inverno del 2004 parte un tour a seguito dell'uscita del nuovo lavoro \"1 m\u00b2\" con la partecipazione di amici come Jorge Drexler, Lucrecia o Chrissie Hynde (The Pretenders).\nAll'inizio del 2007 il gruppo presenta in Spagna il nuovo album \"Adelantando\" che esce il 10 di aprile, dopo un periodo di promozione nelle radio e il lancio del primo singolo \"Ol\u00e9\". A maggio inizia il nuovo tour che dura tutta l'estate, con concerti in tutta Europa. Il secondo brano lanciato come singolo \u00e8 \"D\u00e9jame Vivir\", realizzato con la collaborazione de La Mari de Chambao. Un'altra canzone, \"A tu lado\" acquista popolarit\u00e0 grazie ad alcuni spot pubblicitari radiofonici e televisivi di una nota catena di supermercati. \"Adelantando\" esce anche in Italia, anticipato dal singolo \"Me gusta como eres\", realizzato nella versione italiana, \"Mi piace come sei\", grazie alla collaborazione di Niccol\u00f2 Fabi, che ne interpreta anche una parte.\nNuova etichetta e \"Somos\" (2008-2014).\nAlla fine del 2008 nasce l'etichetta discografica \"Tronco Records (la Rep\u00fablica Independiente de Jarabe de Palo)\" con l'obiettivo di mantenere l'indipendenza creativa e gestire tutto ci\u00f2 che riguarda l'attivit\u00e0 artistica della band.\nNel 2010, il gruppo ha registrato un nuovo singolo, \"\"A Glonendo\", una nuova versione di \"Depende\"\" ma con un'atmosfera che ricorda i ritmi africani in collaborazione con gli studenti del Conservatorio di musica di Bamako (Mali). Tutto il ricavato \u00e8 stato donato in beneficenza alla ONG Voces. Da questa esperienza nascera il video \"Jarabe de Palo y la ONG Voces en Bamako\".\nIl 1\u00ba marzo 2011, pubblicano \"\u00bfY qu\u00e9 qu\u00e9 qu\u00e9?\", ottavo album in studio. Danno vita al progetto \"m\u00e1s roquero y ca\u00f1ero\", a cui partecipano ospiti famosi: Joaqu\u00edn Sabina, Alejandro Sanz, Antonio Orozco e Carlos Tarque degli M-Clan. Il tour di presentazione \u00e8 iniziato il 23 febbraio al Teatro Coliseum di Madrid.\nNella primavera del 2012, in collaborazione con il gruppo italiano Mod\u00e0 incidono il singolo \"Come un pittore\" che in poche settimane raggiunge il numero 1 nelle vendite e nelle trasmissioni radiofoniche, oltre a oltre 8 milioni di visite su YouTube. La band parteciper\u00e0 a numerosi grandi concerti in Italia invitati dai Mod\u00e0.\nNel 2014 esce l'ottavo album di inediti della band, intitolato \"Somos\". Nell'album sono contenuti due brani cantati in italiano, \"Siamo\" e \"Oggi non sono io\", che vedono la partecipazione, rispettivamente, di Jovanotti e di Kekko Silvestre dei Mod\u00e0. La band ricever\u00e0 3 nomination ai Latin Grammy Awards.\n\"50 Palos, Tragas o escupes e\" la scomparsa di Pau Don\u00e9s (2017-2020).\nNel marzo 2017 viene pubblicato 50 Palos, libro e doppio disco con 21 brani rivisti al pianoforte e 1 brano inedito. \u00c8 stato pubblicato in Spagna, Messico e Italia nel 2017.\nAll'inizio di gennaio 2019 attraverso i canali social Pau Don\u00e9s annuncia l'interruzione dell'attivit\u00e0 musicale del gruppo. Inaspettatamente 8 aprile 2020 pubblica un video dal titolo \"Vuelvo\" dove canta una canzone accompagnato solo dalla chitarra acustica. Segue il 13 aprile un video ufficiale dal titolo \"Volvemos\" dove viene annunciata la ripresa dell'attivit\u00e0.\nIl 26 maggio 2020 pubblicano il decimo album dal titolo \"Tragas o escupes\".\nIl 9 giugno 2020 il frontman del gruppo Pau Don\u00e9s muore in seguito a un tumore al colon diagnosticatogli nell'agosto 2015.\nCollaborazioni.\nIl gruppo ha collaborato con La Vieja Trova Santiaguera, Antonio Vega, Vico C, e Celia Cruz (colonna sonora di \"El milagro de P. Tinto\"). Ha composto brani per Ricky Martin ed \u00e8 stato protagonista di un videoclip insieme alla stella canadese Alanis Morissette, e partecipando con Jovanotti e Vico C al singolo \"Tiempo\". Nel 2009 duetta con i Nomadi nel brano \"Lo specchio ti riflette\".\nAl Festival di Sanremo 2010 duetta con Fabrizio Moro nel brano \"Non \u00e8 una canzone\", mentre il 2012 e il 2014 duetta con i Mod\u00e0 nei loro due singoli \"Come un pittore\" (successivamente registrato nuovamente in spagnolo e pubblicato come singolo dei Jarabe de Palo) e \"Dove \u00e8 sempre sole\". Nel 2017 duetta con Ermal Meta nel suo singolo Voodoo Love."}
{"id": "147525", "revid": "1884099", "url": "https://it.wikipedia.org/wiki?curid=147525", "title": "Proverbi", "text": ""}
{"id": "147527", "revid": "2232129", "url": "https://it.wikipedia.org/wiki?curid=147527", "title": "Theropoda", "text": "I teropodi (Theropoda, dal greco \u03b8\u03b7\u03c1\u03af\u03bf\u03bd (Ther\u00edon) che significa \"bestia\", e \u03c0\u03bf\u03cd\u03c2 (Po\u00fas), \u03c0\u03bf\u03b4\u03cc\u03c2 (pod\u00f3s), che significa \"piede\") sono un clade di dinosauri saurischi. La maggior parte era carnivora, ma certi generi si evolsero in erbivori, onnivori, piscivori, ed insettivori. I teropodi comparvero nel Triassico Superiore (piano Carnico, 231,4 milioni di anni fa) e inclusero gli unici carnivori terricoli di grossa taglia dal Giurassico inferiore fino alla fine del Cretacico. Gli uccelli (l'unico gruppo di teropodi sopravvissuto all'evento K-T) comparvero durante il Giurassico superiore e oggi si contano specie viventi.\nNel 2014 gli scienziati pubblicarono dettagli riguardo all'evoluzione degli uccelli dagli altri dinosauri teropodi. Tra i tratti che collegano gli uccelli con gli altri dinosauri teropodi ci sono la forcula, i sacchi aeriferi, la cova delle uova e, almeno nei celurosauri, il piumaggio.\nPaleobiologia.\nDieta e denti.\nI teropodi esibiscono un numero di alimentazioni diverse, incluse insettivore, erbivore, e carnivore. Si riteneva in passato che tra i teropodi l'abilit\u00e0 di nutrirsi di varie fonti di cibo oltre della carne fosse un tratto esclusivo degli uccelli, ma scoperte fatte nel tardo ventesimo secolo e nei primi anni del ventunesimo dimostrarono che ci fossero persino teropodi primitivi con diete variate. Lo stereotipo che i teropodi fossero principalmente carnivori ebbe origine dal fatto che i primi esemplari scoperti nel tardo diciannovesimo secolo e i primi anni del ventesimo fossero dotati di denti aguzzi e seghettati, con certi esemplari mostranti prove non ambigue di comportamenti predatori. Esempi includono il fossile d'un \"Compsognathus\" con una lucertola preservata nello stomaco, e un esemplare di \"Velociraptor\" preservato nell'atto di lottare con un \"Protoceratops\".\nI primi teropodi non-aviari confermati a non essere carnivori furono i terizinosauri, una volta conosciuti come \"segnosauri\". Si riteneva in passato che fossero prosauropodi, ma fu dopo dimostrato che fossero invece dei teropodi specializzati a una dieta erbivora. I terizinosauri possedevano addomi enormi per digerire i vegetali, e teste piccole con becchi e denti a forma di foglia. Ulteriori studi su teropodi maniraptoriani dimostrarono che i terizinosauri non erano gli unici teropodi preistorici ad abbandonare il carnivorismo. Certe altre stirpi di maniraptoriani primitivi dimostrano adattamenti a una dieta onnivora, inclusi troodontidi (per cui ci sono prove che mangiassero i semi), gli alvarezsauri, oviraptorosauri, e ornitomimosauri. Certe altre stirpi, come quella di \"Masiakasaurus\" e gli spinosauridi sembrano essere state specializzate a una dieta piscivora.\nSi pu\u00f2 dedurre la dieta dei teropodi osservando la morfologia dei denti, i segni dei denti sulle ossa delle prede, e i contenuti degli stomaci. Oltre gli uccelli odierni, si sa che certi teropodi preistorici, come \"Baryonyx\", \"Lourinhanosaurus\", e gli ornitomimosauri utilizzavano i gastroliti.\nSquame e piumaggio.\nI teropodi Mesozoici dimostravano un'alta diversificazione nella forma della pelle. Le piume, o strutture simile a piume, erano presenti nella maggior parte dei teropodi. Al di fuori dei celurosauri, le piume potrebbero essere state limitate agli esemplari giovani, piccoli, o limitato su certe parti dell'animale. Molti teropodi grandi avevano una pelle ricoperta di piccole squame rotonde. In certe specie, queste squame erano inframezzate con osteodermi. Un esempio di questo fenomeno si trova nel ceratosauro \"Carnotaurus\", di cui sono stati trovati varie impronte della sua pelle.\nLe stirpe pi\u00f9 distanti dagli uccelli avevano piume relativamente corte e composte di filamenti semplici. Questi filamenti sono stati scoperti anche nei terizinosauri, che possedevano penne enormi, simili a aculei. Altri teropodi con piumaggio pi\u00f9 ampio, come i dromaeosauridi ritenevano le squame solo sui piedi. Certe specie possedevano un misto di squame e piume, come per esempio \"Scansoriopteryx\", che dimostrava la presenza di squame sotto la coda, e \"Juravenator\" potrebbe essere stato principalmente squamoso, con qualche filamento disperso su varie parti del corpo. Altri teropodi erano completamente ricoperti di piume, come il troodontide \"Anchiornis\", che possedeva piumaggio anche sui piedi.\nTaglia.\nPer molti decenni si riteneva che il teropode pi\u00f9 grande fosse \"Tyrannosaurus\". Sin dalla sua scoperta un numero di teropodi ancora pi\u00f9 grandi sono stati rinvenuti, inclusi \"Spinosaurus\", \"Carcharodontosaurus\", e \"Giganotosaurus\". Gli esemplari originali di \"Spinosaurus\" (oltre a esemplari rinvenuti nel 2006) sostengono l'idea che fosse ben sei metri pi\u00f9 lungo di \"Tyrannosaurus\" e superandolo in peso di una tonnellata. Attualmente, il teropode odierno pi\u00f9 grande \u00e8 lo struzzo, alto 2.74 metri e pesante 63.5-145.15 chili.\nIl teropode non-aviaro pi\u00f9 piccolo era il troodontide \"Anchiornis huxleyi\", pesante 110 grammi e lungo . Quando sono inclusi gli uccelli, il pi\u00f9 piccolo teropode in assoluto \u00e8 il colibr\u00ec di Elena, pesante 1,9 grammi e lungo .\n\u00c8 evidente che i teropodi mostrarono un declino nella loro grandezza negli ultimi 50 milioni di anni, da una media di 163 chili fino a 0.8 chili, eventualmente evolvendo in uccelli moderni. Ci\u00f2 si basa sul fatto che i teropodi erano gli unici dinosauri a mostrare una diminuzione di grandezza progressiva, e che i loro scheletri cambiavano quattro volte pi\u00f9 velocemente di quelli degli altri dinosauri.\nPostura.\nEssendo un gruppo di animali molto diversificati, \u00e8 probabile che la postura dei teropodi variasse tra stirpi diverse. Tutti i teropodi conosciuti sono bipedi, con gli arti anteriori corti e specializzati per varie funzioni. Negli uccelli moderni, il corpo \u00e8 tipicamente tenuto in una posizione eretta, col femore tenuto parallelo con la spina dorsale e con la forza locomativa generata nelle ginocchia.\nAnche prima che il loro collegamento con gli uccelli fosse accettato, si era capito che i teropodi fossero bipedi durante il diciannovesimo secolo. Durante questo periodo, si credeva che i teropodi come i carnosauri e i tirannosauridi camminassero con il femore e la schiena tenuta verticale, e che la coda trascinasse per il suolo, in una posizione \"tripode\". Questa interpretazione fu messa in dubbio negli anni settanta attraverso studi biomeccanici. Inoltre, nessuna serie di impronte mostra segni d'una coda trascinante, cos\u00ec indicando che i teropodi camminassero in una postura orizzontale con la coda tenuta parallela al suolo. In ogni caso, l'orientamento delle gambe quando gli animali camminavano rimane controverso. Certi studi sostengono l'ipotesi tradizionale del femore verticale (almeno negli esemplari grandi con le code pi\u00f9 lunghe), mentre altri suggeriscono che il gionocchio fosse normalmente flesso in tutti i teropodi mentre camminavano, persino nei giganti come i tirannosauridi. \u00c8 probabile che i teropodi preistorici mostrassero una grande variet\u00e0 di posture.\nSistema nervoso.\nBench\u00e9 rari, certi fossili dimostrano la presenza di endocrani completi. Gli endocrani preservati permettono la ricostruzione della forma del cervello attraverso uno scan tomografico e software in 3D. Le scoperte tratte da questo processo sono di alto valore evolutivo, poich\u00e9 permettono agli studiosi di documentare l'emergenza della neurologia degli uccelli moderni. Un incremento nella taglia del cervello sembra essere accaduto con l'arrivo dei celurosauri, un processo che continu\u00f2 fino agli uccelli odierni.\nArti anteriori.\nArti anteriori corti in proporzione al corpo e alle gambe era un tratto comune tra i teropodi, soprattutto negli abelisauridi e i tirannosauridi. Questa caratteristica non era per\u00f2 universale: gli spinosauridi e certi celurosauri avevano braccia ben sviluppate. \u00c8 stato proposto che almeno un genere, \"Xuanhanosaurus\", fosse un quadrupede, siccome i suoi arti anteriori erano comparativamente corti e robusti, ma questa ipotesi \u00e8 oggi considerata improbabile. I teropodi mostrano persino un'altra diversit\u00e0 nella morfologia delle mani; la struttura pi\u00f9 comune consisteva di tre dita fornite d'artigli. Certi teropodi primitivi (come \"Herrerasaurus\" e \"Eoraptor\") avevano quattro dita e un quinto metacarpale ridotto. I ceratosauri di solito possedevano quattro dita, mentre la maggior parte dei tenanuri ne avevano tre. La funzione delle mani variava in accordanza con la famiglia; e probabile che gli spinosauridi usassero le mani per immobilizzare i pesci, mentre si ritiene che certi piccoli celurosauri (come i dromeosauridi e gli scansoriopterigidi) li usassero per arrampicare gli alberi. Molti uccelli, che sono teropodi odierni, li usano per il volo.\nContrariamente a ci\u00f2 che \u00e8 stato mostrato nell'arte e il cinema popolare, gli arti anteriori dei teropodi erano relativamente inflessibili. Si nota soprattutto che i teropodi e altri saurischi bipedi (inclusi i prosauropodi bipedi) non potevano ruotare l'avambraccio in una posizione prona (con il palmo rivolto in gi\u00f9). Negli umani, la posizione prona \u00e8 ottenuta attraverso un movimento del radio relativo all'ulna. In contrasto, nei dinosauri saurischi la punta del radio presso il gomito era immobilizzato in un incavo dell'ulna, impedendo qualsiasi movimento. Anche i polsi erano limitati in flessibilit\u00e0, costringendo l'avambraccio e la mano a muoversi come un singolo componente.\nNei carnosauri come \"Acrocanthosaurus\", la mano stessa riteneva un livello di flessibilit\u00e0 abbastanza elevata, con dita articolate. Ci\u00f2 vale anche per i teropodi pi\u00f9 primitivi, come gli errerasauri e i dilophosauri. I celurosauri mostrarono un cambiamento nell'utilizzo dell'avambraccio, con maggior flessibilit\u00e0 alla spalla, permettendo cos\u00ec al braccio di essere alzato in una posizione orizzontale. Ci\u00f2 arriv\u00f2 al suo apice negli uccelli moderni volanti. Nei celurosauri, come gli ornitomimosauridi e i dromaeosauridi, la mano e le dita persero molto della loro flessibilit\u00e0. I dromaeosauridi e altri maniraptoriani mostravano una mobilit\u00e0 incrementata nel polso, grazie alla presenza d'un osso carpale a forma di mezzaluna, cos\u00ec permettendo alla mano intera di piegarsi dietro verso l'avambraccio nella maniera degli uccelli odierni.\nPaleopatologia.\nNel 2001, fu pubblicato un sondaggio sulle patologie presenti nelle ossa dei dinosauri teropodi. Furono rinvenuti tratti patologici in 21 generi da 10 famiglie. Le patologie furono scoperte in teropodi di ogni taglia, bench\u00e9 fossero meno comuni nei teropodi piccoli, per\u00f2 questo potrebbe essere dovuto alla preservazione. La presenza di patologie \u00e8 pi\u00f9 comune nelle costole e le vertebre caudali. Stranamente, poche patologie sono state scoperte nelle ossa che sopportavano il peso degli animali, come il sacro, il femore e il tibia. La mancanza di ferite su queste ossa indica che la selezione naturale favoriva un incremento nella loro robustezza. La maggior parte di patologie consistono di fratture e forature, probabilmente dovute a morsi. Certe patologie indicano la presenza d'infezione, che tendevano a limitarsi sulle parti pi\u00f9 piccole dello scheletro. Sono state rinvenute prove di difetti congeniti, cos\u00ec fornendo dati utili per comprendere i processi evolutivi degli animali. La sinostosi o l'irregolarit\u00e0 negli elementi cranici potrebbero indicare l'et\u00e0 avanzata dell'esemplare.\nNuoto.\nLe tracce d'un teropode che nuotava furono scoperte nella formazione Feitianshan in Sichuan. Questa scoperta sostiene l'ipotesi che i teropodi erano adatti al nuoto, capaci di attraversare l'acqua moderatamente profonda. Le tracce consistevano di impronte di artigli, cos\u00ec indicando che l'animale stesse nuotando vicino alla riva, toccando il sottofondo solo con le punte degli artigli. Le tracce mostrano una progressione sinistra-destra coordinato, indicando che i teropodi erano nuotatori ben coordinati.\nPossibile danza d'accoppiamento.\nTra il 2015 e il 2016, in Colorado un team di ricercatori e paleontologi della University of Colorado Denver hanno scoperto delle strane impronte lungo un letto di rocce sedimentarie datato al Cretaceo inferiore. Tali impronte sono semi-circolari e larghe fino a due metri l'una e sono disposte l'una parallela all'altra. A prima vista i paleontologi hanno pensato alla base della costruzione di un nido, ma i nidi dei dinosauri presentano un bordo sopraelevato e un fondo piatto e presentano il pi\u00f9 delle volte gusci d'uovo. Questi segni nel terreno sono allungati e concave e presentano traccia di artigli, come se questi avessero strisciato sul terreno. Queste strutture sono pi\u00f9 paragonabili ai \"lek\" prodotti dagli uccelli terricoli in amore. Durante i \"lek\" gli uccelli terricoli maschi calpestano il terreno in una sorta di danza mentre sfoggiano le piume o lanciano richiami amorosi. Secondo i paleontologi, quindi questa sarebbe la prima evidenza fossile di un rituale d'accoppiamento tra dinosauri teropodi al mondo. Ci\u00f2 propone l'idea che almeno alcuni gruppi di teropodi pi\u00f9 evoluti praticassero un elaborato corteggiamento. Considerando il periodo geologico delle impronte e l'area in cui sono state rinvenute, si pensa che l'autore di queste impronte sia un esemplare di \"Acrocanthosaurus\".\nDinosauri nell'ambra.\nL'ambra \u00e8 molto nota per aver conservato in modo squisito molti piccoli animali, soprattutto artropodi. Meno noto \u00e8 che occasionalmente, anche piccoli vertebrati possono essere inglobati, anche solo in parte nell'ambra: in particolare, si ha un discreto numero di anuri e lucertole, i quali forniscono una rarissima ed eccezionale documentazione della forma corporea e di dettagli anatomici delle parti molli in questi animali altres\u00ec noti solo da fossili.\nNel giugno del 2016, pubblic\u00f2 la straordinaria scoperta di due piccoli nuclei d'ambra dal Cenomaniano della Birmania. Al loro interno vi erano i resti di due piccole ali piumate. Le piume sono conservate tridimensionalmente non come impronte, e mostrano il classico arrangiamento di primarie e secondarie. Immagini con micro-TAC mostrano che le ali includono anche resti scheletrici della mano e dell'avambraccio. La mano presenta il terzo metacarpale pi\u00f9 lungo del secondo, il primo dito pi\u00f9 corto del secondo metacarpale, e solo una falange nel terzo dito. Questa combinazione indica che queste ali appartengono a degli enantiornithi.\nNel dicembre dello stesso anno, descrivono l'incredibile ritrovamento di un frammento di coda di vertebrato, lunga alcuni centimetri, inglobata in una grossa goccia d'ambra del Cretaceo medio della Birmania. La coda conserva il tegumento, ricoperto da una fitta serie di penne dotate di rachide e barbule. La parte scheletrica della coda \u00e8 troppo poco riconoscibile all'interno della massa piumosa, tuttavia, grazie a scansioni a raggi X e rimuovendo digitalmente parte del piumaggio, si identificano almeno tre vertebre, basse ed allungate, che tuttavia non danno indizi per poter classificare correttamente l'animale a cui apparteneva. Come opzione pi\u00f9 conservativa, l'animale potrebbe essere un aviale basale di grado archaeopterygide o jeholornithide, oppure un paravano pi\u00f9 basale. La forma affusolata delle coda esclude sia un oviraptorosauro. Il piumaggio relativamente complesso propenderebbe per escludere i non-maniraptori. Pertanto l'animale a cui appartiene tale fossile deve essere un membro non specifico di maniraptora.\nEvoluzione.\nDurante il Triassico superiore, un numero di proto-teropodi primitivi e teropodi veri e propri esistettero e si evolsero fianco a fianco. Le prime e pi\u00f9 primitive forme di teropodi sono rappresentate dal genere \"Eodromaeus\" e dai membri della famiglia degli herrerasauridi ritrovati in Argentina. Gli herrerrasauri sono vissuti all'inizio del Triassico superiore (dal tardo Carnico fino all'inizio del Norico). I loro resti sono stati rinvenuti sia nel Nord che nel Sudamerica, ed \u00e8 possibile che vissero anche in India e in Sud Africa. Gli herrerrasauri sono caratterizzati da un insieme di caratteri primitivi ed avanzati. In passato, alcuni paleontologi avevano considerato gli herrerasauridi come membri del clade Theropoda, mentre altri avevano ipotizzato che si trattasse di saurischi basali o anche di forme che si erano differenziate prima della divergenza tra dinosauri saurischi e ornitischi. Analisi cladistiche svolte dopo la scoperta di \"Tawa\", un altro dinosauro triassico, suggeriscono che gli herrerrasauri fossero teropodi primitivi.\nLe forme pi\u00f9 antiche e basali classificabili con certezza tra i teropodi veri e propri (a volte nominati \"Eutheropoda\") sono rappresentate dai celofisoidi, un gruppo di dinosauri di corporatura leggera, forse avente abitudini di vita sociali, e ampia distribuzione di habitat. Il gruppo include piccoli predatori come \"Coelophysis\" e forme pi\u00f9 grandi come \"Dilophosaurus\". Questi animali vissero ad esistere dal Carnico superiore (inizio del Triassico superiore) fino al Toarciano (fine del Giurassico inferiore). Bench\u00e9 fossero prima inclusi tra i ceratosauri, \u00e8 possibile che rappresentino gli antenati dei teropodi successivi (rendendo cos\u00ec il gruppo parafiletico). I ceratosauri pi\u00f9 derivati (come \"Ceratosaurus\" e \"Carnotaurus\") apparvero durante il Giurassico inferiore, e sopravvissero fino al Giurassico superiore in Laurasia. Competerono con i loro parenti tetanuri (anatomicamente pi\u00f9 derivati) e - attraverso la linea evolutiva degli abelisauri - sopravvissero in Gondwanafino alla fine del Cretaceo.\nI tetanuri sono pi\u00f9 specializzati dei ceratosauri e sono suddivisi tra i pi\u00f9 basali megalosauroidi (o spinosauroidi) e i pi\u00f9 derivati aveteropodi. I megalosauridi vissero principalmente dal Giurassico medio fino al Cretaceo inferiore. I loro cugini spinosauridi vissero soprattutto dal Cretaceo inferiore al Cretaceo medio. Come indicato dal loro nome, gli aveteropodi rappresentano il gruppo comprendente le forme maggiormente imparentate agli uccelli, e sono a loro volta suddivisi in allosauroidi e i celurosauri (il gruppo che include gli uccelli stessi).\nI celurosauri sono il gruppo di teropodi pi\u00f9 diversificati. Fra i celurosauri cretacici vi furono i tirannosauridi (come \"Tyrannosaurus\"), i dromaeosauridi (come \"Velociraptor\" e \"Deinonychus\", entrambi aventi caratteristiche simili a quelle di \"Archaeopteryx\", l'uccello pi\u00f9 antico conosciuto), i troodontidi, gli oviraptorosauri, gli ornitomimosauri (o \"dinosauri struzzi\"), i terizinosaur, e gli uccelli, l'unica gruppo di dinosauri sopravvissuto all'estinzione di massa del Cretaceo-Paleocene. Bench\u00e9 la differenziazione di questi gruppi risalga al Giurassico medio, \u00e8 solo a partire dal Cretaceo inferiore che ebbe inizio la loro massiccia diffusione . Certi paleontologi, come Gregory S. Paul, hanno suggerito che alcune o tutte le forme tra questi teropodi derivati possano essersi originate da dinosauri volanti o proto-uccelli come \"Archaeopteryx\" che avrebbero perso la capacit\u00e0 di volare per tornare ad uno stile di vita terricolo.\nClassificazione e tassonomia.\nClassificazione.\nLa seguente scheda mostra la posizione di Theropoda all'interno di Dinosauria.\nTassonomia.\nLa seguente scheda mostra una classificazione semplificata dei principali cladi di Theropoda."}
{"id": "147529", "revid": "4", "url": "https://it.wikipedia.org/wiki?curid=147529", "title": "Thetanurae", "text": ""}
{"id": "147530", "revid": "1516087", "url": "https://it.wikipedia.org/wiki?curid=147530", "title": "Goodyear Tire &amp; Rubber Company", "text": "La Goodyear Tire &amp; Rubber Company \u00e8 un'azienda statunitense che produce oggetti in gomma, in particolare pneumatici, per i quali \u00e8 la terza produttrice al mondo. \nStoria.\nL'azienda \u00e8 stata fondata nel 1898 ad Akron nell'Ohio da Frank Seiberling; il nome fu scelto in onore dell'inventore Charles Goodyear che ide\u00f2 la gomma vulcanizzata, anche se l'azienda non era direttamente collegata a lui.\nDal 1916 la Goodyear inizi\u00f2 a coltivare la propria gomma a Sumatra e nelle Filippine.\nLa produzione decoll\u00f2 negli anni '20, e nel solo 1929 furono realizzati 23 milioni di pneumatici in sette stabilimenti (situati negli USA, in Canada, in Australia e nel Regno Unito), con un utile netto di 25,6 milioni di dollari dell'epoca. In quegli anni, l'azienda consumava circa 1/6 della gomma utilizzata globalmente. All'epoca la Goodyear era inoltre tra i maggiori costruttori di aeronavi al mondo.\nDal 1924 l'azienda fu attiva in ambito aeronautico con la \"Goodyear Aircraft Company\", che produceva anche aerei sperimentali, come il Goodyear Inflatoplane. La divisione fu ceduta alla Loral nel 1987.\nL'azienda produceva inoltre cotone, coltivato in Arizona.\nNel 1966 rilev\u00f2 l'azienda tedesca di pneumatici Fulda. Nel 1999, Goodyear acquis\u00ec la societ\u00e0 britannica Dunlop, tranne il comparto aeronautico \"Dunlop Aircraft Tyres\".\nOggi Goodyear \u00e8 presente nel mondo con 80 stabilimenti distribuiti in 28 paesi e impiega 80\u00a0000 dipendenti; possiede 4 centri di ricerca e sviluppo (due in Europa, uno negli Stati Uniti e uno in Giappone) e 7 piste di prova attrezzate.\nAltre attivit\u00e0.\nGrazie all'invenzione del processo di elasticizzazione della gomma senza romperla di Charles Goodyear (\"brevettato nel 1839\"), nel 1844 furono lanciati i \"rubbers\", i primi profilattici in gomma. Nel 1920 furono prodotti e distribuiti per la massa.\nNel 1889, il chirurgo statunitense William Stewart Halsted commission\u00f2 alla fabbrica dei guanti di gomma per proteggere le mani di una sua infermiera allergica ai disinfettanti adoperati in sala operatoria. Questi guanti sarebbero stati successivamente utilizzati dai chirurghi che fino ad allora avevano operato a mani nude.\nSport.\nFormula 1.\nLa Goodyear era la casa produttrice di pneumatici con pi\u00f9 presenze e vittorie nel Campionato mondiale di Formula 1.\nDopo alcune partecipazioni con la Scarab nel 1960 e una singola presenza al Gran Premio d'Italia 1964 con la Derrington-Francis, il vero debutto avviene dall'inizio della stagione 1965 prima con la Brabham e via via con le altre squadre. Lo stesso anno arriva la prima vittoria, al Gran Premio del Messico con Richie Ginther sulla Honda.\nLa Goodyear si \u00e8 ritirata dalla Formula 1 alla fine della stagione 1998."}
