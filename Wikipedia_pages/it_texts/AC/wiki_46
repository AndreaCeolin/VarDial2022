{"id": "112945", "revid": "125300124", "url": "https://it.wikipedia.org/wiki?curid=112945", "title": "Super Nintendo Entertainment System", "text": "Il Super Nintendo Entertainment System (SNES), comunemente abbreviato in Super NES o Super Nintendo, \u00e8 una console per videogiochi a 16 bit sviluppata dalla giapponese Nintendo e commercializzata nel 1990 in Giappone e Corea del Sud, nel 1991 in Nord America, nel 1992 in Europa e Oceania e nel 1993 in Sud America. In Giappone, la console \u00e8 chiamata col nome di (SFC); in Corea del Sud, dov'\u00e8 \u00e8 stata distribuita da Hyundai Electronics, \u00e8 conosciuta invece come Super Comboy ().\nDurante il suo ciclo di vita lo SNES ebbe un importante successo commerciale e divenne ben presto la console pi\u00f9 venduta e diffusa dell'epoca dei 16-bit, nonostante un inizio a rilento dovuto alla popolarit\u00e0 del concorrente Sega Mega Drive, macchina con la quale compet\u00e9 per buona parte della sua storia.\nLo SNES rimase popolare anche durante l'epoca dei 32-bit, grazie ad una nutrita schiera di appassionati, collezionisti e produttori di videogiochi \"homebrew\", tanto che la sua dismissione definitiva avvenne soltanto nel 2003, dopo oltre tredici anni dalla messa in vendita originale.\nStoria.\nIl progetto e la collaborazione iniziale con Sony.\nVerso la fine degli anni '80 le prime console a 16 bit come ad esempio il TurboGrafx-16/PC Engine prima ed il Sega Mega Drive dopo, macchina decisamente pi\u00f9 potente, iniziarono rapidamente a rubare quote di mercato a Nintendo. Nelle prime fasi di progettazione dello SNES, Nintendo mise a punto un lettore esterno di CD per poter competere con le nuove macchine che arrivavano sul mercato. La Nintendo non era mai stata troppo interessata allo sviluppo di espansioni e periferiche; decise per\u00f2 di avviare le trattative con Sony nel 1988, chiamando il nuovo prototipo \"Super NES CD-ROM\" ponendo a capo del progetto Ken Kutaragi.\nLe due societ\u00e0 per\u00f2 non trovano l'accordo e Nintendo cancell\u00f2 il progetto in segreto e al CES estivo del 1991 dichiar\u00f2 l'intesa con Philips, per la produzione di un lettore CD compatibile con il nuovo formato CD-i. Al secondo tentativo le due compagnie trovano un'intesa e venne completato un prototipo del lettore esterno della console marchiato \"Play Station\". Dopo aver gi\u00e0 distribuito i kit di sviluppo per i produttori di software e poco prima del lancio sul mercato nel tardo 1992 Nintendo fece marcia indietro e decise di non commercializzare il nuovo lettore CD. Sony, delusa dal partner commerciale, prosegu\u00ec lo sviluppo del prodotto ideato per conto della Nintendo che port\u00f2 all'ideazione della PlayStation.\nIl lancio sul mercato.\nLa soluzione fu la messa a punto di una nuova console a 16 bit tecnicamente all'avanguardia, che debutt\u00f2 in Giappone il 21 novembre 1990 con il nome di \"Super Famicom\", messa in vendita al prezzo di 25.000 yen. La console riscosse immediatamente un successo incredibile: le 300.000 unit\u00e0 distribuite per il lancio vennero esaurite in pochissime ore. A trascinare le vendite della console contribu\u00ec anche il gioco Super Mario World, incluso gratuitamente all'interno della confezione.\nIl 13 agosto 1991 la console viene presentata negli USA con il nome di \"Super Nintendo Entertainment System\" e con un aspetto pi\u00f9 squadrato rispetto a quello della versione giapponese ed europea nonch\u00e9 coi pulsanti dei gamepad realizzati in due sfumature di viola anzich\u00e9 di quattro colori. Anche su questo mercato la console ottiene da subito un buon successo ma per riguadagnare il terreno perso nei confronti del Mega Drive, arrivato con un anno di anticipo, Nintendo fu costretta a rivedere le politiche commerciali con gli sviluppatori software, permettendo loro di non dover pi\u00f9 attendere almeno 2 anni prima di poter pubblicare un gioco per un'altra console se questo \u00e8 sviluppato per una console Nintendo: una politica, questa, nata ai tempi del NES.\nIn Europa lo SNES giunge nella primavera del 1992 (nella versione giapponese e non nordamericana) ma qui l'accoglienza \u00e8 leggermente differente: il ritardo di 2 anni dell'uscita dello SNES rispetto al Mega Drive costringe la console Nintendo a dover rincorrere la rivale Sega, che si \u00e8 costruita una solida base di giocatori. Grazie alle campagne pubblicitarie che mostrano la potenza dei chip grafici della console nonch\u00e9 la conversione del famoso gioco arcade lo SNES non solo recupera il terreno ma scavalca anche il Mega Drive, vincendo alla lunga la cosiddetta \"guerra delle console\" con Sega. Nelle prime versioni venne incluso il gioco \"Super Mario World\" mentre in seguito furono abbinati altri titoli come \"Donkey Kong Country\" e \"Street Fighter 2\". La macchina raggiunge quasi gli stessi livelli di vendite del Mega Drive nella stagione natalizia del 1992 e nel 1993 li supera, divenendo la console pi\u00f9 popolare negli USA.\nIl successo e la diffusione.\nLa console al pari del NES ebbe un successo mondiale; in Giappone il Mega Drive non riusc\u00ec mai a decollare e mai costitu\u00ec una minaccia: lo SNES aveva la fetta pi\u00f9 grande del mercato all'epoca del boom delle macchine a 16 bit mentre la seconda posizione era appannaggio del PC Engine della NEC. La fine dell'era dei 16 bit vide il Super Nintendo ottenere un successo mondiale maggiore rispetto alla concorrenza, e diventare quindi la console casalinga pi\u00f9 venduta della sua epoca. Titoli come \"Donkey Kong Country\" e \"Star Fox\", usciti quando stavano comparendo le console di nuova generazione come la Sony Playstation ed il Sega Saturn, permisero allo SNES di poter dire ancora la sua nei confronti dei sistemi a 32 bit.\nLa seconda versione e la dismissione.\nNintendo nel 1997 commercializz\u00f2 in Giappone una versione aggiornata dello SNES modificata solo esteriormente ma perfettamente compatibile con la libreria giochi esistente chiamata \"Super Nintendo Slim/Super Nintendo jr\". Gli switch a slitta di accensione e reset del primo modello sono stati sostituiti con pulsanti pi\u00f9 affidabili e spostati sulla sinistra, le cartucce possono essere estratte manualmente senza l'uso del pulsante Eject, l'architettura interna \u00e8 stata rivista con l'impiego di componenti pi\u00f9 recenti che, pur non migliorando la performance del sistema, hanno permesso al produttore di risparmiare notevolmente sui costi; ed includeva il gioco . L'anno successivo viene messa in vendita una versione aggiornata del Famicom denominata \"Super Famicom Jr.\", del quale sono state realizzate versioni pirata dello Snes jr, che differiscono dall'originale per una componentistica interna differente (rimangono per\u00f2 compatibili con tutti i giochi per SNES) e alcune minime differenze esteriori. Nonostante la sua dismissione nel 1998 in Europa e il 30 novembre 1999 nel Nord America, in Giappone rimase commercializzata fino al 25 settembre 2003.\nLa versione \"mini\" del 2017.\nIl 26 giugno 2017 Nintendo ha ufficializzato il rilascio di una riedizione dello SNES chiamata Nintendo Classic Mini Super Nintendo Entertaiment System. La console \u00e8 stata poi messa in vendita a partire dal 29 settembre 2017 e include 21 giochi pre-installati come nel NES Classic Mini.\nImportanza e riconoscimenti.\nLa commercializzazione della console \u00e8 terminata in Occidente il 30 novembre 1999 mentre in Giappone si \u00e8 protratta fino al 25 settembre 2003. Nell'arco della sua carriera il Super Nintendo ha venduto 49,10 milioni di unit\u00e0, di cui 23,35 milioni in America, 17,17 milioni in Giappone e le restanti in Europa e Australia. Sebbene non sia riuscito a ripetere il successo del NES, il quale ha venduto quasi 62 milioni di unit\u00e0, il Super Nintendo \u00e8 stata la console pi\u00f9 venduta della sua era ed ha ottenuto vari riconoscimenti da parte della critica specializzata:\nVideogiochi.\nSecondo una banca dati vennero pubblicati ufficialmente 1756 giochi per SNES, in numero variabile a seconda delle regioni Giappone, Europa e Nordamerica.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Super Nintendo sono \"Super Mario World\", ', \"Super Metroid\", \"Super Mario Kart\", \"Street Fighter II\", \"F-Zero\", \"Donkey Kong Country\", \"Star Fox\", ', \"Super Ghouls 'n Ghosts\".\nIn una selezione successiva, basata sul sondaggio dei lettori, vennero nominati anche \"Street Fighter II Turbo\", ', \"Secret of Mana\", \"Pilotwings\", \"Super Castlevania IV\", \"Final Fantasy VI\", \"Chrono Trigger\", \"Super Bomberman\", \"Super Tennis\", \"Super Mario All-Stars\", \"EarthBound\", \"Super Aleste\", ', \"Zombies Ate My Neighbors\", \"Cybernator\", \"ActRaiser\", \"SimCity\".\nMolti titoli originari della console sono ancora ricordati dalla critica come alcuni dei pi\u00f9 celebri videogiochi di tutti i tempi. \"\", considerato da IGN il miglior gioco in assoluto per Super Nintendo, si attest\u00f2 come uno dei capitoli pi\u00f9 memorabili della serie.\n\"Super Metroid\", il terzo capitolo della saga, grazie alla commistione d'elementi di azione, avventura ed esplorazione, fu un grande successo di critica e pubblico, e ancora oggi \u00e8 spesso ricordato come uno dei pi\u00f9 grandi videogiochi, e uno dei migliori titoli disponibili per Super Nintendo.\n\"Final Fantasy VI\", pubblicato da Square nel 1994, sconvolse radicalmente lo schema di tutti i giochi di ruolo, introducendo nel genere una trama ricca, complessa, matura e narrata da molteplici punti di vista, un'ambientazione steampunk (che deviava rispetto ai mondi fantasy presenti in precedenza nel genere), un vasto cast di complessi personaggi privo di un vero e proprio protagonista, un gameplay rivoluzionario e una colonna sonora che venne ripetutamente nominata la migliore della storia videoludica. \u00c8 considerato da IGN come il pi\u00f9 grande gioco di ruolo in assoluto e in generale uno dei pi\u00f9 celebri titoli videoludici di sempre, mentre il sito web RPGamer arriver\u00e0 a definirlo il miglior videogioco di tutti i tempi.\nCaratteristiche.\nIl caricamento delle cartucce-gioco avviene nella parte superiore della macchina con un meccanismo che si \u00e8 dimostrato molto pi\u00f9 affidabile e a prova di polvere di quello che caratterizzava il NES. Le porte dei controllers (2) sono sul davanti; gli sliders \"Power\" e \"Reset\" sono in alto e ben riconoscibili per il loro colore viola. Fra i due sliders c'\u00e8 il pulsante di espulsione meccanica della cartuccia. Le confezioni in vendita sono state varie, con 1 o 2 controllers inclusi e giochi differenti (Super Mario World o Killer Instinct e Super Mario All-Stars).\nL'uscita video della macchina funziona anche in modalit\u00e0 RGB attraverso un cavo SCART (versioni PAL e NTSC) o attraverso un cavo S-video (solo versione NTSC) collegato all'uscita MULTI-OUT della console la qualit\u00e0 ottenibile \u00e8 cos\u00ec maggiore rispetto all'utilizzo di un cavo composito (sempre collegato all'uscita MULTI-OUT) o di un cavo RF.\nEffetti e tecniche.\nLo SNES \u00e8 dotato di sette \"hardware modes\" come la rotazione, la trasparenza e lo scaling (che permette di variare la dimensione degli sprite). Essi sono routine speciali programmate nell'hardware grafico della console, che effettuano queste complesse operazioni senza gravare direttamente sul carico di lavoro della CPU.\nRotazione.\nAi tempi del NES, gli effetti di rotazione erano difficili da realizzare perch\u00e9 per produrre movimenti fluidi sono necessarie animazioni costituite da un gran numero di frames, con gran dispendio di spazio di memorizzazione. Lo SNES pu\u00f2 ruotare ogni sprite via hardware in tempo reale, con un risultato estremamente fluido. La rotazione pu\u00f2 essere utilizzata anche nei giochi in cui l'azione viene ripresa dall'alto e lo sfondo si muove in tutte le direzioni in funzione dei movimenti del personaggio.\nScaling.\nLo scaling consiste nel variare le dimensioni di uno sprite o sfondo. Partendo da uno sprite e ingrandendolo diventano macroscopici i singoli pixel e l'immagine diviene cubettosa. Se la definizione dello sprite \u00e8 molto alta, per\u00f2, quest'effetto negativo \u00e8 meno evidente, ma il consumo di memoria \u00e8 considerevole. Per ottenere lo scaling su NES era necessario disegnare tanti sprites/frames quante diverse grandezze si volevano riprodurre; di conseguenza era un effetto nemmeno pensabile a meno che lo sprite di partenza non fosse minuscolo. Un buon esempio di scaling su SNES \u00e8 in Contra 3, dove un aereo compare dall'orizzonte e vola verso il giocatore sganciando bombe a ripetizione.\nTrasparenza.\nLo SNES \u00e8 in grado di rendere gli sfondi e gli sprites semitrasparenti. Sono possibili effetti spettacolari come la rappresentazione di nuvole, laser, pioggia, fuoco e effetti d'acqua. Un esempio \u00e8 la nebbia che circonda la casa dei fantasmi in Super Mario World.\nMode 6.\nUna modalit\u00e0 video interlacciato - noto come Mode 6 - pu\u00f2 supportare una risoluzione simulata di 512x448 pixel con fino a 128 colori.\nMode 7.\nIl \"Mode 7\" riesce a manipolare grossi sfondi ruotandoli o scalandoli per creare illusioni tridimensionali come ad esempio il volo su un paesaggio. Questa tecnica \u00e8 impiegata in molti giochi come \"F-Zero\", \"Super Mario Kart\",\" Final Fantasy VI\", \"Pilotwings\", \"Secret of Mana\" e \"Secret of Evermore\". Alcuni di questi titoli utilizzano anche il chip DSP aggiuntivo.\nChip speciali.\nUn'altra caratteristica dello SNES \u00e8 la possibilit\u00e0 di avere chip aggiuntivi direttamente sulle cartucce gioco. Tali chip potenziano la macchina mettendola in grado di eseguire operazioni altrimenti impossibili. Inoltre tale soluzione consente di tenere bassi i costi costruttivi della console.\nProdotto da Capcom, \u00e8 utilizzato per creare effetti di trasparenza ancora migliori (ad es. effetti subacquei o pioggia) e effetti 3D in \"Mega Man X2\" e \"Mega Man X3\", gli unici giochi che lo utilizzano.\nIl chip Super Accelerator 1 (SA1) viene utilizzato in 34 giochi SNES, incluso il popolare gioco di ruolo .\nQuesto DPS \u00e8 Simile alla CPU 5A22 nella console SNES ma con un clock di 10,74 MHz, RAM pi\u00f9 veloce ed aggiuntiva condivisa, nuove modalit\u00e0 DMA come il trasferimento da bitmap a bit plane, capacit\u00e0 di mappatura della memoria e funzioni aritmetiche (moltiplicazione, divisione e cumulativa).\nL'SA1 contiene un core del processore basato sul 65C816 con diversi timer programmabili. L'SA1 non funziona come CPU slave per il 5A22; entrambi possono interrompersi a vicenda indipendentemente.\nIl DSP (Digital Signal Processor), creato dalla stessa Nintendo, \u00e8 il pi\u00f9 utilizzato dei chip aggiuntivi ed \u00e8 stato implementato per la prima volta nel gioco \"Pilotwings\".\nIl chip usa un coprocessore matematico che consente di gestire calcoli complessi in termini di scaling e sfondo in Mode 7, velocizzando i giochi che utilizzano queste funzionalit\u00e0. Il chip viene utilizzato pi\u00f9 di 15 titoli, come \"Votoms - The Battling Road\", \"Ballz\", \"\", \"Pilotwings\", \"Super Mario Kart\", \"Super Air Diver,\" e \"Dungeon Master\"\n\u00c8 una versione avanzata del chip DSP per aumentare la velocit\u00e0 del processore da 3,58\u00a0MHz a 8\u00a0MHz. Una delle prime cartucce a essere dotate del DSP2 \u00e8 stata \"Ace no Nerae \"(1993). Il suo scopo principale \u00e8 convertire i dati dell'immagine bitmap Atari ST nel formato bitplane SNES . Fornisce inoltre capacit\u00e0 di ridimensionamento dinamico ed effetti di trasparenza.\nUsato solo nella cartuccia \"SD Gundam GX\" principalmente per il rendering dei titoli del gioco, il chip aiuta la CPU nelle attivit\u00e0 come il calcolo della prossima mossa AI, la decompressione bitstream Shannon \u2013 Fano e la conversione bitplane della grafica.\nUsato nella cartuccia \"Top Gear 3000\" per il rendering dei tracciati soprattutto nei periodi in cui la pista si dirama in pi\u00f9 percorsi.\nS-DD1 \nIl chip S-DD1 \u00e8 un decompressore ASIC realizzato da Nintendo per l'utilizzo in alcune game pak del Super Nintendo Entertainment System . Progettato per gestire i dati compressi dall'algoritmo ABS Lossless Entropy Algorithm, una forma di codifica aritmetica sviluppata da Ricoh, il suo utilizzo \u00e8 necessario nei giochi in cui vengono compresse enormi quantit\u00e0 di dati sprite con un limite di progettazione totale di 32 megabit. I dati vengono decompressi dinamicamente dall'S-DD1 e forniti direttamente all'unit\u00e0 di elaborazione delle immagini. L'S-DD1 media tra la CPU Ricoh 5A22 del Super NES e la ROM del gioco tramite due bus. Tuttavia, il processore 5A22 di controllo potrebbe ancora richiedere dati normali non compressi dalla ROM del gioco anche se l'S-DD1 \u00e8 gi\u00e0 impegnato con un'operazione di decompressione. Questa forma di parallelismo consente di decomprimere i dati dello sprite mentre altri tipi di dati vengono passati rapidamente alla CPU principale. Star Ocean e Street Fighter Alpha 2 sono gli unici giochi che utilizzano questo chip. \nIl chip Super FX \u00e8 un coprocessore matematico sviluppato dall'europea Argonaut Software, specializzato nell'aiutare lo SNES nella rappresentazione di mondi 3D fatti da poligoni, texture e gestione delle sorgenti luminose. Le cartucce con il chip FX portano la velocit\u00e0 del processore da 3,58\u00a0MHz a 10,5\u00a0MHz. Il chip migliora anche i normali giochi in due dimensioni. \u00c8 stato impiegato in \"Star Fox\", \"Stunt Race FX\", \"Dirt Trax FX\" e \"Vortex\".\nCome il precedente, ma ancor pi\u00f9 potente, spinge la velocit\u00e0 del processore a 21,0\u00a0MHz. Il chip \u00e8 costituito da due chip ognuno con una velocit\u00e0 di 10,5\u00a0MHz, capace di renderizzare un massimo di 2.048 Poligoni al secondo. I giochi che lo utilizzano sono: \"\", \"Dirt Racer\", \"Doom\", \"Winter Gold\" e il mai pubblicato \"Star Fox 2\".\nPeriferiche.\nProdotte da Nintendo.\nSNES Mouse.\nPeriferica pubblicata il 14 luglio 1992 in Giappone e l'anno successivo nel resto del mondo, consiste in un mouse simile a quello del PC, inizialmente concepito per il gioco \"Mario Paint\". In seguito vennero pubblicati vari titoli compatibili con questa periferica.\nSuper Scope.\nSi tratta della pistola ottica del Super Nintendo, prodotta dalla Nintendo nel 1992. A differenza della precedente NES Zapper e delle precedenti pistole ottiche per console in generale, che presentano di solito le fattezze di una pistola o un fucile, l'aspetto del Super Scope ricorda una specie di bazooka di colore grigio, completo di appoggio per la spalla e pulsante di fuoco posto sulla parte superiore. Con i suoi 58,4\u00a0cm di lunghezza, era molto pi\u00f9 ingombrante di una tipica pistola ottica. Altra importante novit\u00e0 era il collegamento wireless a infrarossi, che richiede per\u00f2 ben sei batterie.\nIl lancio della periferica avvenne negli Stati Uniti, con una cartuccia allegata contenente sei videogiochi, al prezzo di 59,99 dollari. Risult\u00f2 per\u00f2 poco pratica per via del suo ingombro e del pulsante collocato in alto, scomodo per i giochi pi\u00f9 frenetici, e il consumo di batterie era relativamente costoso. In ogni caso, dal punto di vista economico, probabilmente il Super Scope non fu un grosso fallimento, infatti spinse la concorrente Sega a produrre un accessorio simile, il Menacer. Ma anche per chi apprezz\u00f2 il Super Scope, uscirono soltanto otto giochi compatibili subito dopo il lancio, e altri due successivamente. Secondo la testimonianza di Ste Pickford, uno degli sviluppatori di \"Tin Star\", la stessa Nintendo era ben poco interessata al progetto del gioco, commissionato solo per formare il parco titoli necessario del Super Scope.\nNintendo Power.\nCartuccia particolare pubblicata nel solo Giappone, contenente al suo interno una memory card, nella quale era possibile scaricare, attraverso dei chioschi pubblici predisposti, vari giochi per poco prezzo.\nSuper Game Boy.\nCartuccia che permette l'esecuzione dei videogiochi sviluppati per Game Boy.\nSatellaview.\nSatellaview \u00e8 una periferica per il Super Nintendo, commercializzato solo in Giappone a partire dal 1995 fino al 2000. Permetteva di ricevere il segnale criptato della stazione radio satellitare St.GIGA, sussidiaria della televisione satellitare WOWOW. Le trasmissioni avvenivano in una certa fascia oraria, chiamata \"Super Famicom Hour\", durante la quale gli abbonati potevano ricevere videogiochi (sia titoli gi\u00e0 commercializzati, sia appositamente realizzati per il sistema), riviste elettroniche e contenuti addizionali per alcuni titoli. I dati venivano archiviati in una apposita cartuccia dotata di una memoria riscrivibile di 8 megabit.\nSNES CD.\nProgetto di accessorio mai realizzato, consiste in un lettore CD-ROM per Super Nintendo che include anche un proprio chip grafico e avrebbe permesso giochi con superiori capacit\u00e0 audio e video. Inizialmente venne sviluppato in collaborazione con Sony. Da questo progetto mai realizzato deriv\u00f2 la PlayStation.\nProdotte da terze parti.\nSi tratta di un accessorio sviluppato dalla ASCII Corporation, e consiste in un dispositivo esterno che permette di salvare le proprie partite. La prima versione usc\u00ec per Famicom nel 1986.\nCartuccia di espansione in grado di modificare le caratteristiche dei videogiochi.\nSi tratta di un particolare controller a forma di mazza da baseball.\nCartuccia speciale per attivare alcuni trucchi.\nSi tratta di una pistola ottica sviluppata da Konami nei primi anni '90. Simile a una Colt Python, \u00e8 di colore blu o rosa.\nTastiera MIDI, compatibile solo con l'omonimo videogioco \"Miracle Piano Teaching System\" del 1990.\nPeriferica che permette di giocare i giochi del Nintendo Entertainment System su Super Nintendo.\nSviluppato da Koei, consiste in un ricevitore a infra-rossi da inserire nella seconda porta controller della console, collegato a un riproduttore di CD audio. Interagisce con alcuni giochi.\nUn modem non ufficiale per collegare la console a internet.\nUn controller non ufficiale, definito da IGN il nono peggior gamepad della storia."}
{"id": "112946", "revid": "339392", "url": "https://it.wikipedia.org/wiki?curid=112946", "title": "Sisley Volley Belluno", "text": ""}
{"id": "112947", "revid": "964", "url": "https://it.wikipedia.org/wiki?curid=112947", "title": "MeV/c\u00b2", "text": ""}
{"id": "112949", "revid": "1386897", "url": "https://it.wikipedia.org/wiki?curid=112949", "title": "WonderSwan", "text": "Il WonderSwan \u00e8 una console portatile creata per il mercato orientale e particolarmente per quello giapponese nel 1999. \u00c8 stato sviluppato dalla Bandai e dalla Koto, societ\u00e0 di Gunpei Yokoi.\nUna sua caratteristica \u00e8 la possibilit\u00e0 di usarla orientata in orizzontale o in verticale in base al gioco.\nStoria.\nNell'agosto 1996 Gunpei Yokoi, uno dei principali progettisti del Game Boy, lasci\u00f2 la Nintendo dopo aver realizzato il Game Boy Pocket. Si mise in proprio e fond\u00f2 la KOTO Corporation, dedita a ricerca e sviluppo hardware. La Bandai, decisa a entrare nel settore delle console portatili, propose alla KOTO la creazione di un sistema che sarebbe entrato in concorrenza con l'allora predominante Game Boy. Yokoi lavor\u00f2 tra il 1996 e il 1997 al progetto del Bandai WonderSwan, che usc\u00ec infine a marzo 1999; un'opera postuma, poich\u00e9 Yokoi mor\u00ec nel 1997 in un incidente stradale.\nUscirono due successori della console:\nDopo l'uscita del Game Boy Advance, superiore a tutti i modelli, Bandai abbandon\u00f2 la linea WonderSwan, che era riuscita a guadagnare il 10% del mercato giapponese.\nCaratteristiche.\nRispetto al concorrente Game Boy Color, uscito nel frattempo l'anno prima, il WonderSwan \u00e8 meno ingombrante, ma ha uno schermo a di alta qualit\u00e0, sebbene monocromatico. Come controlli \u00e8 dotato di due croci direzionali (ciascuna a quattro tasti separati), due tasti azione e due tasti funzione. Pu\u00f2 essere ruotato per giocarci anche in verticale (idea gi\u00e0 sfruttata dall'Atari Lynx), modalit\u00e0 chiamata in gergo \"Tate Mode\", spesso molto adatta per le conversioni di arcade. Usa una sola batteria stilo per la notevole durata di 40 ore di gioco. Ha una porta per il collegamento via cavo per il multigiocatore.\nVideogiochi.\nI giochi erano distribuiti su cartucce orizzontali e con contatti esterni protetti da un tappo semitrasparente. Le cartucce erano distribuite in contenitori di cartone insieme ai libretti di istruzioni. Visto che la Bandai \u00e8 da sempre legata a quel mondo, e che la console era pensata per il mercato giapponese, molti giochi sono ispirati ad anime e manga, ad esempio \"Gundam\" e \"Ultraman\". In particolare la Bandai punt\u00f2 sui Digimon, rivali storici dei Pok\u00e9mon della Nintendo.\nIn tutto uscirono oltre 100 giochi per WonderSwan.\nSecondo una selezione fatta dalla rivista \"Retro Gamer\", i pi\u00f9 grandi giochi per WonderSwan sono \"Gunpey\", ', \"Ganso Jajamaru-kun\", ', \"Tane wo maku tori\".\nLe cartucce WonderSwan sono compatibili con i modelli successivi, mentre solo una quindicina di titoli a colori sono retrocompatibili con la WonderSwan originale."}
{"id": "112957", "revid": "834", "url": "https://it.wikipedia.org/wiki?curid=112957", "title": "Ismail Kadar\u00e9", "text": ""}
{"id": "112963", "revid": "1994", "url": "https://it.wikipedia.org/wiki?curid=112963", "title": "Sofar", "text": ""}
{"id": "112971", "revid": "111765291", "url": "https://it.wikipedia.org/wiki?curid=112971", "title": "Lingua sami di Kildin", "text": "La lingua sami di Kildin \u00e8 una lingua sami parlata in Russia. \nDistribuzione geografica.\nSecondo l'edizione 2009 di \"Ethnologue\", nel 2007 risultavano 500 locutori di sami di Kildin nella Federazione Russa.\nSistema di scrittura.\nPer la scrittura viene utilizzato l'alfabeto cirillico."}
{"id": "112973", "revid": "469589", "url": "https://it.wikipedia.org/wiki?curid=112973", "title": "Fernando Botero", "text": "Biografia.\nNasce da David Botero (1895-1936), uomo d'affari, e dalla sarta Flora Angulo (1895-1972), secondo di tre figli. Il fratello minore, Rodrigo, venne alla luce poco tempo dopo la morte del padre. Da bambino subisce il fascino dell'architettura barocca e delle illustrazioni della Divina Commedia di Gustave Dor\u00e9. Successivamente dichiarer\u00e0 di \"non aver mai dipinto nulla di diverso dal mondo come lo conosceva a Medell\u00edn\". A 16 anni gi\u00e0 disegna le illustrazioni per i supplementi di \"El Colombiano\", il giornale pi\u00f9 importante della sua citt\u00e0 natale. Giovanissimo, nel 1948 espone per la prima volta a Medell\u00edn.\nNel 1952 vince, con \"Sulla costa\", il secondo premio al IX Salone degli artisti colombiani, organizzato presso la Biblioteca Nazionale di Bogot\u00e0: investe il denaro del premio per un viaggio di studio in Europa. In Spagna visita il Museo del Prado di Madrid, dove conosce fra gli altri anche le opere di Francisco Goya e Tiziano. A Parigi medita sull'arte d'avanguardia francese e decide di interessarsi degli antichi pittori. Giunge infine in Italia, dove entra in contatto con le maggiori opere del Rinascimento italiano, soprattutto di Giotto e di Andrea Mantegna che lo ispirano particolarmente tanto da riprodurre diverse copie dei loro capolavori, pur non disdegnando gli altri autori della scuola senese, e della Toscana, in generale.\nNel 1955 Fernando Botero ritorna in patria dove si sposa con Gloria Zea, poi ministro della cultura della Colombia, ed inizia ad esporre le sue opere, ma riceve forti critiche poich\u00e9 all'epoca l'ambiente colombiano \u00e8 fortemente influenzato dall'avanguardia francese, che Botero aveva invece respinto. Incompreso dall'ambiente colombiano, Botero si trasferisce in Messico, dove scopre per la prima volta le possibilit\u00e0 di espandere e dilatare il volume delle forme in modo personale. Una caratteristica che fortemente influenzer\u00e0 la sua opera. Ma \u00e8 nel 1957 che scopre l'espressionismo astratto, nel corso di una mostra personale a Washington, grazie alla visita dei musei di New York. Sempre nel 1957 fa ritorno a Bogot\u00e1, dove vince il secondo premio al X Salone degli artisti colombiani.\nNel 1958 ottiene la cattedra di pittura all'Accademia d'arte di Bogot\u00e1. Vince finalmente il primo premio al XI Salone con l'opera \"La camera degli sposi\". Nello stesso anno, espone nuovamente a Washington, alla Gres Gallery. Le sue opere vengono vendute tutte il giorno stesso dell'inaugurazione. Dal 1959 inizia lo studio di Diego Vel\u00e1zquez: Botero realizza infatti molte versioni del \"Ni\u00f1o de Vallecas\", dove il suo stile molto incisivo risente dell'influenza dell'espressionismo astratto.\nLa sua nomina alla Biennale colombiana viene contestata, per cui Botero \u00e8 costretto ad abbandonare il suo Paese, in precarie condizioni economiche. La Gres Gallery di Washington, che fino ad allora l'aveva sostenuto, chiude e l'artista, in forti difficolt\u00e0 finanziarie, divorzia dalla moglie. Nel 1961 sembra cambiare qualcosa: il Museum of Modern Art di New York decide di acquistare il suo \"Monna Lisa all'et\u00e0 di dodici anni\", ma la sua prima mostra newyorkese si dimostra un fallimento.\nNel 1963 si trasferisce nell'East Side dove affitta un nuovo studio. \u00c8 qui che emerge il suo stile plastico in molte opere di questo periodo, dai colori tenui e delicati. Si appassiona a Pieter Paul Rubens e diviene come lui un importante collezionista di opere d'arte, che pi\u00f9 tardi doner\u00e0 al museo di Bogot\u00e1 che porta il suo nome. Nel 1964, dopo quattro anni dal divorzio, si sposa con Cecilia Zambrano. Nel 1966 viene organizzata la sua prima mostra personale in Europa, e precisamente in Germania. Una nuova esposizione, organizzata al Milwaukee Art Center, riceve critiche entusiastiche. Inizia ad esporre regolarmente in Europa, a New York e anche a Bogot\u00e1. Studia le opere di Albrecht D\u00fcrer, \u00c9douard Manet e Pierre Bonnard.\nNel 1969 espone a Parigi, dove si stabilisce nel 1973 e continua a dedicarsi alla scultura. A met\u00e0 degli anni settanta si dedica per un certo periodo quasi esclusivamente alla scultura, e presenta i suoi lavori a Parigi nel 1977. Nel 1983 ritorna in Italia e apre uno studio a Pietrasanta, dove soggiorna per alcuni mesi dell'anno, per essere vicino alle cave di marmo. Nella cittadina versiliese realizza due affreschi sul tema del \"Paradiso\" e dell\"'Inferno\" nella chiesa della Misericordia . \nNel 1975 si conclude il suo secondo matrimonio dopo la morte, nel 1974, in un incidente stradale, del terzo figlio Pedro al quale dedicher\u00e0 molte sue opere. Nello stesso evento Fernando Botero perde l'ultima falange del mignolo della mano destra, e questo lo indurr\u00e0 a scolpire spesso enormi mani. Il primogenito, Fernando Botero Zea, \u00e8 stato ministro della difesa della Colombia. Nel 1978 Botero si sposa con Sophia Vari. Tra gli avvenimenti di maggior rilievo si ricordano la mostra delle sue enormi sculture negli Champs-Elys\u00e9es nel 1992, e altre negli spazi pubblici di alcune citt\u00e0 europee nel 1994. Il comune di Siena gli affida nel 2002 la realizzazione del drappellone del Palio del 16 agosto.\nIl 21 ottobre 2007 vengono rubate dal suo studio di Pietrasanta sette statue di bronzo ( \"Adamo\", \"Il cane\", \"Gatto codone\", \"Donna con mano nei capelli\", \"Ballerina vestita\", \"Ballerina in movimento\" e \"Passero\" ) per un valore complessivo di circa 4 milioni di euro. Nel maggio 2008 tre delle statue sono ritrovate e i responsabili arrestati. Nel 2012 dona al museo colombiano di Antioquia le ventisette tele dedicate al tema della Via Crucis , esposte a New York, Medell\u00edn, Lisbona, Panama e Palermo. Nel 2020 dona un dipinto al Comune di Pietrasanta per beneficenza verso le persone in difficolt\u00e0 per l'epidemia Covid-19.\nStile artistico.\nSecondo Botero, il dipingere deve essere inteso come una necessit\u00e0 interiore, un bisogno che porta ad un'esplorazione ininterrotta verso il quadro ideale. Tuttavia, questo bisogno rimane sostanzialmente inappagato. Il colore rimane tenue, mai esaltato, mai febbrile, generalmente steso in campiture piatte ed uniformi, senza contorni. Da notare l'assenza totale delle ombreggiature nei suoi dipinti, perch\u00e9 essi, secondo Botero \"... \"sporcherebbero l'idea del colore che desidero trasmettere\".\"\nCaratteristica della sua pittura \u00e8 l'insolita dilatazione che subiscono i suoi soggetti, che acquistano forme insolite, quasi irreali, ma con un proprio fascino. Ma \u00e8 un passaggio necessario per ben far comprendere la necessit\u00e0 di colore delle sue opere. L'artista si rivela sostanzialmente distante dai suoi soggetti. Ed \u00e8 proprio questa freddezza che fa scomparire dai personaggi la dimensione morale e psicologica. Gli sguardi sono sempre persi nel vuoto, gli occhi non battono, sembra quasi che osservino senza guardare.\nInteressante anche la rappresentazione del tempo, elemento presente in molte opere di Botero, in cui lo stesso soggetto pu\u00f2 essere raffigurato in momenti diversi; in altre il tempo \u00e8 simboleggiato da orologi.\nImportante anche la trattazione dei temi sacri, cui Botero dedica molte sue creazioni, permeando l'intera produzione: dai suoi paesaggi urbani emergono regolarmente grandi cattedrali, campanili, cupole; cos\u00ec come appare spesso considerato il soggetto della maternit\u00e0, nel quale talvolta l'autore identifica la Madonna con il Bambino. In un disegno del 2006, l'artista riprende una scena gi\u00e0 dipinta in precedenza, rimuovendo tuttavia alcuni dettagli moderni a lui cari (l'orologio della madre, la poltrona) e rappresentando il bambino con una ferita sul costato. Frequenti anche i ritratti di religiosi ed ecclesiastici.\nAltro problema sociale affrontato costantemente \u00e8 quello della violenza, derivato dalla vita quotidiana della Colombia negli anni quaranta dello scorso secolo; pi\u00f9 in generale, Botero dipinge conservando le impressioni della sua infanzia, che sfociano in forme grandi e sproporzionate, come quelle avvertite da un bambino."}
{"id": "112978", "revid": "486946", "url": "https://it.wikipedia.org/wiki?curid=112978", "title": "Macromedia Flash", "text": ""}
{"id": "112981", "revid": "124881177", "url": "https://it.wikipedia.org/wiki?curid=112981", "title": "Veio", "text": "Veio (in latino Veii) fu un'importante citt\u00e0 etrusca, situata nel centro della penisola italiana le cui rovine sono situate presso il borgo medievale di Isola Farnese, circa 15\u00a0km a N-O di Roma, all'interno dei confini del Parco regionale di Veio nella Valle del Tevere. Sorta non lontano dalla riva destra del Tevere durante il X secolo a.C., entr\u00f2 fin dall'VIII secolo a.C. in competizione con Roma per il controllo dei \"septem pagi\" e delle saline alla foce del fiume (\"campus salinarum\"), da cui dipendeva parte della sua prosperit\u00e0. Fu conquistata dai Romani dopo un lungo assedio all'inizio del IV secolo a.C. (data tradizionale: 396 a.C.), rifondata come colonia romana durante il I secolo a.C. e trasformata in municipio da Augusto (\"Municipium Augustum Veiens\"). L'estensione e l'importanza della citt\u00e0 romana furono tuttavia assai minori rispetto al periodo etrusco. Fu definitivamente abbandonata, in base a quanto suggerito dai dati archeologici ed epigrafici, durante il IV secolo d.C.\nDefinita \"pulcherrima urbs\" (\"citt\u00e0 splendida\") dallo storico latino Tito Livio, considerata da Dionigi \"la pi\u00f9 potente citt\u00e0 dei Tirreni\" al tempo di Romolo e \"grande quanto Atene\", fu tra i maggiori centri politici e culturali dell'Italia centrale in particolare tra il VII ed il VI secolo a.C. e con Caere (Cerveteri) la pi\u00f9 popolosa citt\u00e0 dell'Etruria meridionale. Sede di fiorenti botteghe artigiane gi\u00e0 in epoca orientalizzante, svilupp\u00f2 durante l'et\u00e0 arcaica una rinomata scuola di coroplastica (scultura in terracotta) il cui pi\u00f9 celebre esponente fu l'etrusco Vulca, chiamato a realizzare le sculture acroteriali del Tempio di Giove Capitolino a Roma. Stando alle attuali conoscenze archeologiche fu anche la citt\u00e0 che introdusse in Italia l'uso di decorare con pitture le pareti delle tombe a camera: la Tomba dei Leoni Ruggenti (circa 690 a.C.) e la Tomba delle Anatre (circa 670 a.C.), rinvenute nelle necropoli poste attorno all'altopiano, sono considerati gli esempi pi\u00f9 antichi dell'intera penisola.\nL'area della citt\u00e0 antica riveste oggi grande interesse storico e naturalistico ed \u00e8 oggetto di indagini archeologiche da parte di istituzioni sia italiane che estere. Il fascino dei luoghi l'ha resa inoltre meta di escursioni da parte di turisti e cittadini romani, in particolare durante i giorni festivi.\nIl sito.\nL'area archeologica \u00e8 situata nel territorio nord-occidentale del comune di Roma (XV municipio), a circa 15\u00a0km di distanza dal centro e non lontano dal confine con il comune di Formello. La legge regionale n. 29 del 1997 ha istituito il Parco regionale di Veio con lo scopo di preservare l'ambiente naturale dell'area della citt\u00e0 antica e di altri territori confinanti posti lungo la riva destra del Tevere. Malgrado la carenza della segnaletica stradale, il sito archeologico \u00e8 comodamente raggiungibile dalla Capitale tramite la via Cassia (svolta a destra in via dell'Isola Farnese presso la frazione di La Storta) o la via Cassia Veientana (uscita Formello, poi via Formellese in direzione La Storta, svolta a sinistra in via dell'Isola Farnese). L'accesso per i visitatori avviene di norma dal parcheggio a valle del borgo di Isola Farnese, da cui si raggiungono agevolmente le rovine del santuario di Portonaccio.\nLa citt\u00e0 antica si estendeva su un altopiano di forma vagamente triangolare con una superficie di circa 190 ettari (1,9\u00a0km2), delimitato a sud dal Fosso Piordo (o Fosso dei Due Fossi) e a nord dal Torrente Valchetta (anche noto come Valca, Varca o Fosso di Formello), identificato con l'antico fiume Cremera. Oggi poco pi\u00f9 che un ruscello, il Cremera aveva in antico una portata d'acqua lievemente maggiore in quanto emissario del Lago di Baccano, originariamente sito nell'omonima valle e prosciugato nel XIX secolo (si veda in proposito la \"Mappa della Campagna\" \"romana \"di Eufrosino della Volpaia del 1547). Presso il punto pi\u00f9 a nord del pianoro il percorso del fiume fu alterato mediante un'importante opera di ingegneria idraulica, realizzata in un'epoca imprecisata (ma presumibilmente piuttosto antica): il cosiddetto Ponte Sodo altro non \u00e8 che una galleria artificiale etrusca della lunghezza di circa 70 m per 3 m di larghezza, scavata nella roccia al fine di canalizzare il percorso delle acque del Cremera; con tale opera fu evitato il pericolo di inondazione causato da un'ampia ansa naturale del fiume (che fu cos\u00ec \"bypassata\") e si garant\u00ec un pi\u00f9 comodo attraversamento del corso d'acqua in corrispondenza di una delle porte della citt\u00e0 (creando di fatto un \"ponte di roccia\"). Il peculiare fascino dell\u2019opera la rende una delle principali attrazioni del luogo. Poco pi\u00f9 a valle del fiume s'incontrano i resti della strada romana che usciva dalla citt\u00e0 in direzione di Capena e, ancora oltre, le rovine di un impianto termale romano di et\u00e0 augustea o tiberiana (i Bagni della Regina), sorto in corrispondenza di una sorgente di acque termali calde. Il pi\u00f9 piccolo Fosso Piordo, che lambisce la citt\u00e0 sul lato meridionale separando il pianoro di Veio dall'altura di Isola Farnese, forma in prossimit\u00e0 di un vecchio mulino (attivo fino alla met\u00e0 del XX secolo) la Cascata della Mola: da qui ha inizio generalmente il percorso di visita all'area archeologica.\nI bordi scoscesi del pianoro, che in alcuni tratti divengono pareti quasi verticali, costituivano un'ottima difesa naturale a tutela degli abitanti, in particolare in corrispondenza della propaggine meridionale oggi detta Piazza d'Armi: qui, sull'altura che dominava strategicamente il punto di confluenza tra il fiume Cremera e il Fosso Piordo, fu posta l'acropoli della citt\u00e0, la cittadella fortificata in cui erano alcuni dei pi\u00f9 antichi templi dell'abitato e che fu protagonista degli ultimi drammatici momenti di vita della Veio etrusca in occasione dell'assedio romano. La citt\u00e0 antica era racchiusa da una cinta muraria in opera quadrata di tufo, pi\u00f9 volte restaurata; alla base le mura avevano uno spessore di oltre 2\u00a0m e si assottigliavano verso l'alto, raggiungendo un'altezza stimabile tra i 5 e gli 8\u00a0m. Il perimetro della fortificazione supera gli 8\u00a0km e se ne conservano tuttora alcuni tratti.\nViabilit\u00e0 antica e porte urbiche.\nLa citt\u00e0 era collegata a Roma tramite la via Veientana e la via Trionfale. La via Cassia transitava (e transita ancora) oltre un chilometro ad ovest del pianoro, poich\u00e9 al tempo della costruzione della strada dell'antica citt\u00e0 etrusca non restavano che sparse rovine e la colonia romana non era stata ancora fondata. Nel tratto in cui la via Veientana scendeva nella valle del Cremera, poco a sud di Piazza d'Armi, \u00e8 ancora visibile una breve galleria scavata nella roccia dagli Etruschi (oggi detta Arco del Pino) al fine di rendere pi\u00f9 agevole il percorso della strada. Da qui la via Veientana proseguiva fino alla base di Piazza d'Armi e piegando a destra saliva alla cittadella (porta a \"dypilon\") e alla porta meridionale del pianoro di Veio (\"Porta Romana\"; Canina, Porta I). Poco pi\u00f9 a nord da un varco nelle mura alla base di una tagliata con orientamento S-E (\"Porta Fidene\"; Canina, Porta VIII) aveva inizio la strada che attraversava la valle del Cremera in direzione della confluenza del fiume nel Tevere (oggi presso il Labaro) ove, sulla sponda opposta del fiume, raggiungibile con un traghetto, sorgeva la citt\u00e0 etrusca di Fidene. Proseguendo in senso antiorario, una strada usciva dalla porta E (\"Porta Crustumerium\"; Canina, Porta VII) e costeggiando il Tumulo della Vaccareccia si inoltrava tra le colline in direzione del Tevere e dell'abitato latino di Crustumerium (Settebagni). Un altro importante percorso si sviluppava dalla porta N-E (\"Porta Capena\", dal Canina detta \"Porta Spezzeria\" o Porta VI) in direzione di Capena: il tratto di basolato romano che dall'antico ponte sul Cremera sale all'abitato \u00e8 ancora visibile e in ottimo stato di conservazione. Una strada connessa ad una porta secondaria correva forse verso nord al di sopra del Ponte Sodo, utilizzabile in caso di piena del Cremera. Dalla porta nord (\"Porta Falerii\"; Canina, Porta V) usciva invece la strada per Falerii (Civita Castellana), capoluogo dei Falisci. La Porta N-O (oggi vicolo Formellese; Canina, Porta IV) costituiva uno dei principali accessi alla citt\u00e0 e metteva in comunicazione Veio con l'area dei laghi di Bracciano, Martignano e Baccano e da qui con il cuore dell'Etruria (Blera, Tuscania). Dalla porta ovest (\"Porta Caere\") prendeva avvio il tracciato che conduceva a Careiae (Galeria) e Caere (Cerveteri). La strada per le saline alla foce del Tevere cominciava dalla porta S-O (\"Porta di Portonaccio\"; Canina, Porta III) e collegava la citt\u00e0 al santuario di Portonaccio alla base del pianoro. Dalla porta S-S-O (\"Porta trionfale\"; Canina, Porta II) usciva la via Trionfale in direzione del Campidoglio. Altre postierle erano probabilmente presenti.\nCampetti (complesso idrotermale).\nSubito al di sopra della Cascata della Mola, in localit\u00e0 Campetti presso la porta S-O dell'abitato (cosiddetta \"Porta di Portonaccio\"), una serie di indagini archeologiche susseguitesi a partire dal 1940 hanno messo in luce un vastissimo complesso termale di et\u00e0 romana (circa 10.000 m2) connesso allo sfruttamento di acque salutari. La prima occupazione di quest'area del pianoro a fini abitativi risale agli ultimi decenni del IX secolo a.C., come testimoniano le tracce di capanne e i materiali rinvenuti. Dalla fine del VII secolo a.C. si assiste ad una monumentalizzazione dell'area con l'erezione di edifici con muri in opera quadrata di tufo, alcuni a carattere abitativo e altri forse relativi ad un \"temenos \"(recinto sacro) corredato di edifici cultuali. Al principio del IV secolo, concordemente con la tradizione sulla conquista romana della citt\u00e0, il sito risulta abbandonato. Verso la fine del II secolo a.C. si ha una nuova fase edilizia con la realizzazione di un vasto complesso per il quale la funzione cultuale pu\u00f2 essere solo presunta. Dagli ultimi decenni del I secolo a.C. il complesso viene totalmente ristrutturato e ampliato, articolandosi su due livelli separati da un terrazzamento e corredati di ambienti coperti e ampie vasche alimentate da cisterne, elementi che contribuiscono a delineare l'immagine di un grande sanatorio per cure idrotermali. A partire dalla fine del I secolo d.C. il complesso viene nuovamente riorganizzato comprendendo impianti per il riscaldamento dell'acqua. Non sono state rinvenute testimonianze relative al secolo IV e all'inizio del V. Successivamente sulle rovine del complesso si impianta un'abitazione privata che riutilizza parte dei materiali delle fasi precedenti. Per l'alto medioevo \u00e8 attestata l'esistenza di una calcara.\nMacchiagrande-Vignacce (foro romano).\nLo scavo scientifico dell'area centrale del municipio romano, gi\u00e0 frugato nella prima met\u00e0 del XIX sec. (quando furono asportate le 11 grandi colonne ioniche ora reimpiegate nel Palazzo Wedekind a Roma, varie iscrizioni e una statua di Tiberio in trono), \u00e8 stato avviato nel 1996 da Sapienza - Universit\u00e0 di Roma e ha riportato alla luce una piazza lastricata (\"forum\") di 40 x 80 m. La prima fase di occupazione dell'area \u00e8 stata datata alla met\u00e0 del IX secolo a.C.: sono stati rinvenuti resti di capanne edificate in materiali deperibili (buche di alloggiamento di pali, fosse, canalette e battuti pavimentali). Verso la met\u00e0 del VII secolo a.C. una capanna viene demolita e sostituita con un edificio in blocchi di opera quadrata di tufo rosso. Durante il VI secolo a.C. tutte le altre capanne vengono sostituite da strutture in muratura (tufo grigio) di pianta rettangolare e orientate secondo i limiti imposti da una rigida griglia ortogonale che tiene conto della direzione dei principali assi viari. Questo quartiere abitativo \u00e8 affiancato ad est da un'area cultuale dominata da un maestoso edificio che risale alla seconda met\u00e0 del VII secolo a.C. corredato di un pozzo rinvenuto ricolmo di frammenti ceramici che giungono fino al V secolo a.C. Tale area di culto viene obliterata solo alla fine del IV secolo a.C. e gli edifici abitativi sembrano mantenersi in vita fino alla met\u00e0 circa del II secolo a.C. In questo settore della citt\u00e0 pertanto la conquista romana non sembra lasciare tracce tangibili. La distruzione delle abitazioni arcaiche comporta l'impianto di una \"domus \"con atrio e cisterna circondata da un \"hortus \"che sopravvive allo stravolgimento della topografia dell'area determinato dalla creazione del \"municipium \"augusteo. Si distinguono ora due settori, uno pubblico e uno privato: il primo \u00e8 rappresentato dalla piazza del foro circondata su tutti i lati da un portico colonnato su cui si affacciano un sacello e altri edifici di carattere pubblico; alle spalle del sacello era collocato un impianto termale. Nel IV secolo d.C. l'intera area \u00e8 in abbandono e occupata da sepolture; poco dopo viene realizzata una calcara per ottenere calce pregiata dalla cottura dei marmi spoliati.\nPiazza d'Armi (acropoli di Veio).\nLa propaggine meridionale dell'altopiano, oggi denominata Piazza d'Armi, separata dal resto del pianoro da una valletta parzialmente artificiale (valicata anticamente da un ponte di legno), costituiva l'\"arx\" (acropoli) della citt\u00e0, il luogo maggiormente difeso in cui erano collocati i pi\u00f9 vetusti edifici sacri della comunit\u00e0 (attualmente in fase di esplorazione da parte di Sapienza - Universit\u00e0 di Roma). Gli scavi qui condotti a partire dal 1996 hanno messo in luce una prima fase di occupazione, risalente al IX secolo a.C. ed estesa fino alla met\u00e0 circa del VII secolo a.C., contraddistinta da gruppi di abitazioni sparse (capanne a pianta circolare con tetto conico sorretto da palo centrale o a pianta ellittica e fondo ribassato, precedute da un avancorpo - una porta o una tettoia - e con la copertura impostata sul muro perimetrale fatto di terra e scaglie di tufo); degna di nota la presenza nell'abitato - in deroga al divieto assoluto di seppellire i morti all'interno dello spazio urbano - di una sepoltura pertinente ad un maschio inumato di circa 25-30 anni (datazione delle ossa al radiocarbonio: 940-810 a.C.), apparentemente sormontata da una piccola capanna a sua volta inserita in una struttura ellittica allungata, interpretabile con buona probabilit\u00e0 come un \"heroon\", un sacello destinato al culto di un eroe o pi\u00f9 verosimilmente del fondatore della citt\u00e0. Nella seconda fase, durante la seconda met\u00e0 del VII secolo a.C., si assiste all'abbandono della capanna circolare o ellittica in favore di unit\u00e0 abitative quadrangolari impostate all'interno di una maglia ortogonale di vicoli e strade, secondo uno schema razionalmente definito che preannuncia quello ippodameo. Poco prima del termine del VII secolo a.C. (terza fase) l'area indagata manifesta un primo fenomeno di monumentalizzazione che implica la pavimentazione delle strade e l'erezione di edifici a destinazione pubblica e di piccoli templi; si individuano anche abitazioni aristocratiche decorate da terrecotte architettoniche. Alla prima met\u00e0 del VI secolo a.C. (quarta fase) si data un primo rifacimento della pavimentazione stradale e l'erezione di una imponente cinta muraria che comprende un grande varco a \"dypilon \"(doppia porta) in corrispondenza dell'unico punto di accesso all'acropoli. Le mura vengono ulteriormente rafforzate tra la fine del VI secolo a.C. e gli inizi del secolo successivo (fasi quinta-settima), presumibilmente a causa dell'inasprirsi del conflitto con Roma, liberatasi dal giogo della monarchia etrusca; sono localizzate sull'acropoli anche alcune attivit\u00e0 artigianali. Dai decenni centrali del V secolo a.C. l'area non mostra tracce di vita e si presume che in quel periodo sia cessata la sua frequentazione. Alla fine del IV secolo a.C. si hanno invece evidenze di uno sfruttamento agricolo del terreno, indizio della completa scomparsa della struttura urbana. Sull'acropoli \u00e8 stata rinvenuta un'iscrizione sepolcrale romana (CIL XI, 3840).\nAree extraurbane: il santuario di Portonaccio.\nVicino a una sorgente di acqua sulfurea presso il Fosso Piordo sorge il santuario extraurbano di Portonaccio, dedicato alla dea Menerva (Minerva) e probabilmente ad Apollo. Al santuario apparteneva la celebre scultura in terracotta dell'Apollo di Veio, attribuita allo scultore Vulca, oggi esposta presso il Museo nazionale etrusco di Villa Giulia.\nOpere idriche.\nIn aggiunta al gi\u00e0 citato Ponte Sodo, nei territori circostanti la citt\u00e0 di Veio, e in particolare nella zona di Formello (il cui nome deriverebbe proprio dalla parola latina \"forma\",\" \"con cui si indicavano gli acquedotti), \u00e8 stata rinvenuta una vasta rete di cunicoli idrici, di cui rimangono attualmente circa 50\u00a0km complessivi di percorso, tutti realizzati in epoca etrusca e impiegati per favorire un migliore drenaggio dei terreni collinari soprastanti, controllare la portata delle acque torrentizie e per migliorarne la distribuzione nei periodi siccit\u00e0; per ottenere tali scopi i cunicoli erano associati ad un complesso sistema di chiuse, canalizzazioni, dighe e laghetti artificiali. Particolare rilevanza hanno, tra questi manufatti:\nSecondo il racconto di Tito Livio, fu attraverso i cunicoli sotterranei che si aprivano alla base del pianoro di Veio che Furio Camillo, dopo un assedio durato dieci anni, riusc\u00ec a penetrare nella citt\u00e0 e a impadronirsene.\nLe necropoli.\nLe colline e le valli che circondano la citt\u00e0 furono utilizzate fin dall'epoca della fondazione per ospitare vasti nuclei di sepolture. Numerose necropoli sono state identificate e scavate durante il XIX e il XX secolo, rivelando che gi\u00e0 nel IX e nell'VIII secolo a.C. la citt\u00e0 aveva raggiunto una popolazione assai consistente. Proseguendo da nord in senso orario esse sono:\nIn aggiunta a queste \u00e8 nota la presenza nelle alture circostanti la valle del Cremera di alcuni tumuli di dimensioni talvolta considerevoli, posizionati nei punti di massima visibilit\u00e0 in relazione alla viabilit\u00e0 antica. Alcuni di essi sono stati spianati in et\u00e0 moderna per aumentare la superficie coltivabile. Due sono attestati in localit\u00e0 Bamboccio-Torre Vergata, dove transitava la via Veientana, parzialmente conservata; un altro pi\u00f9 vicino alla citt\u00e0 era sull'altura immediatamente a sud di Piazza d'Armi presso l'Arco del Pino. Risalendo il corso del Cremera se ne individua uno maestoso sulla destra in localit\u00e0 Vacchereccia/Vaccareccia (da cui il nome di Tumulo della Vaccareccia), esplorato nel 1935 e datato dal corredo ceramico verso il 640-630 a.C. Anche la Tomba Campana (620-600 a.C.) aveva forse al di sopra un tumulo. Un altro era in localit\u00e0 Grotta Gramiccia. Sulle colline ad occidente della citt\u00e0 erano i due Tumuli di Oliveto Grande. Altri tumuli sono pi\u00f9 distanti da Veio (Tumulo Pisciacavallo, Tumulo di Monte Oliviero presso via di Santa Cornelia, Tumulo di Olgiata/Monticchio, Tumulo di Monte Aguzzo), forse connessi ad abitati minori o al possesso del territorio da parte di gentes aristocratiche. Nel complesso se ne conoscono una dozzina ma non \u00e8 escluso che nell'antichit\u00e0 il loro numero fosse maggiore. Dai dati di scavo sembrano tutti databili nella seconda met\u00e0 del VII secolo a.C.\nRiti funebri.\nFasi IA-IB (circa 900-820 a.C.).\nPer gran parte del IX secolo a.C. il rito funebre esclusivo \u00e8 costituito dall'incinerazione: le ceneri sono deposte con il corredo in un ossuario biconico con semplice decorazione geometrica, coperto generalmente da una scodella rovesciata; l'ossuario viene calato in un pozzetto sul fondo del quale sono stati gettati preventivamente alcuni residui carbonizzati del rogo; la cavit\u00e0 viene poi colmata con terra e scaglie di tufo. In alcune deposizioni maschili la scodella \u00e8 sostituita da un elmo fittile con apice (questo spesso a sua volta conformato come il tetto di una capanna, a sottolineare il doppio ruolo del defunto, guerriero e \"pater familias\"). Il corredo che accompagna il morto in questa fase \u00e8 molto esiguo se non del tutto assente: solitamente si limita ad un'unica fibula per i maschi e ad una coppia di fibule accompagnate da una fuseruola per le femmine.\nFasi IC-IIA (circa 820-770 a.C.).\nNegli ultimi decenni del IX secolo a.C. i pozzetti sono realizzati secondo tipologie pi\u00f9 complesse (con risega, loculo e custodia litica) e si affianca il rito inumatorio (circa il 10% delle sepolture, percentuale che aumenta gradualmente nel corso dei primi decenni dell'VIII secolo): i defunti inumati vengono deposti all'interno di fosse inizialmente strette e lunghe, tendenti ad allargarsi e ad approfondirsi con il passare del tempo. Nelle incinerazioni i vasi biconici assumono forme pi\u00f9 articolate e gli elmi fittili che coprono alcune sepolture maschili divengono di tipo crestato. Compaiono talvolta i rasoi e i bastoni del comando, costituiti da una verghetta di bronzo decorata con grani d'ambra. Rarissimi i ritrovamenti di armi. In alcune circostanze si nota una continuit\u00e0 topografica tra le sepolture, determinata dalla volont\u00e0 di accostare pi\u00f9 deposizioni relative a membri di una stessa famiglia.\nFasi IIB-IIC (circa 770-725 a.C.).\nNel corso dell'VIII secolo a.C. le inumazioni diventano gradualmente preponderanti (raggiungendo circa il 70% delle attestazioni intorno alla met\u00e0 del secolo). Compaiono fosse pi\u00f9 elaborate con risega e successivamente con loculo laterale per il corredo. Alcune sepolture infantili sono contraddistinte dall'uso di un sarcofago di tufo, calato all'interno della fossa. Nel terzo quarto del secolo alcune fosse con loculo raggiungono grande ampiezza assumendo forme simili ad una pseudo-camera. Dal secondo quarto dell'VIII secolo a.C., le sepolture mostrano inoltre segni evidenti di differenziazione sociale, appena apprezzabile nelle fasi precedenti, e si assiste ad un generale arricchimento quantitativo e qualitativo dei corredi.\nFase IIIA (circa 725 a.C.).\nNei decenni finali dell'VIII secolo un'aristocrazia ormai consolidata fa sfoggio nei corredi di oggetti di prestigio, spesso di origine esotica (giunti in particolare tramite il commercio fenicio; da qui il nome di et\u00e0 \"orientalizzante\"), e di fosse dai caratteri monumentali: tra queste ha particolare rilevanza la tomba n. 871 di Casale del Fosso, per un inumato maschile, contigua alla deposizione femminile n. 872.\nI corredi delle sepolture delle necropoli mostrano generalmente i segni di una sistematica razzia degli oggetti preziosi attuata in et\u00e0 romana.\nLa storia.\nLa protostoria e la prima et\u00e0 del Ferro.\nRecenti indagini sul terreno hanno testimoniato una limitata frequentazione dell'area durante la tarda et\u00e0 del Bronzo (circa 1200-900 a.C.) e la probabile localizzazione di un abitato sull'altura oggi occupata da Isola Farnese. Nel momento di passaggio tra l'et\u00e0 del Bronzo e la prima et\u00e0 del Ferro (tra X e IX secolo a.C.) le mutate condizioni socio-economiche o l'instabilit\u00e0 politica, determinata verosimilmente dall'arrivo in Italia di genti straniere (Indoeuropei? Si noti che la cultura laziale, espressione del popolo indoeuropeo dei Latini, \u00e8 archeologicamente attestata nell'adiacente Latium vetus proprio a partire dal X secolo a.C.), spinsero le popolazioni circostanti a cercare forme di maggiore aggregazione: vennero repentinamente abbandonati numerosi villaggi di piccola e media estensione localizzati nelle vicinanze e si avvi\u00f2 un processo di sinecismo (concentrazione della popolazione) che condusse al rapido accrescimento del numero di residenti sul pianoro di Veio, scelto in conseguenza delle sue qualit\u00e0 strategiche (ottime difese naturali, abbondanza di acqua e di terre coltivabili, relativa vicinanza al Tevere e al mare). Forse contestualmente fu abbandonato anche il villaggio di Isola Farnese.\nLe ricognizioni di superficie hanno dimostrato che durante il IX e l'VIII secolo a.C. il pianoro ospitava grandi nuclei di capanne a pianta circolare o ellittica, separati gli uni dagli altri e collocati lungo i margini dell'altopiano, verosimilmente allo scopo di controllarne i varchi di accesso garantendo al contempo spazi adeguati per un'agricoltura di sussistenza e l'allevamento sia nelle aree centrali che nei terreni giustapposti tra un \"villaggio\" e l'altro. Tale modello di insediamento viene generalmente definito un aggregato proto-urbano perch\u00e9 i \"villaggi\", pur in qualche modo federati, non costituiscono ancora un organismo unitario. Le necropoli di tali abitati erano collocate all'esterno del pianoro, sulle colline al di l\u00e0 del Fosso Piordo e del Valchetta, e solo in minima parte nelle valli alla base dell'altopiano (sepolcreto di Valle la Fata). I sepolcreti mostrano tra loro lievi differenze per quanto concerne i materiali rinvenuti, circostanza che suggerisce la pertinenza di ciascuna necropoli ad uno soltanto dei villaggi posti lungo i margini del pianoro. Una tomba molto antica (datata al radiocarbonio tra il 940 e l'810 a.C.) \u00e8 stata individuata all'interno dell'abitato di Piazza d'Armi (in quella che sar\u00e0 l'acropoli della citt\u00e0), in deroga ai precetti igienici e religiosi che vietavano la presenza di sepolture in abitato, circondata da una duplice struttura capannicola idonea a qualificare l'insieme come un \"heroon\", la tomba venerata di un eroe o forse pi\u00f9 verosimilmente del fondatore della citt\u00e0.\nLa posizione geografica permetteva al grande centro proto-urbano di dominare tutta la zona sulla riva destra del Tevere, all'incirca dall'odierna Riano fino alla foce del fiume, dove gli antichi stagni costieri erano stati convertiti nelle principali saline dell'Italia centrale (\"campus salinarum\"). Per tale ragione i Latini, stanziati sulla sponda sinistra e arroccati sulle alture dei Colli Albani, si riferivano all'altra riva con l'appellativo di \"litus Tuscus\" (\"la sponda etrusca\") o di \"ripa Veiens\" o \"Veientana \"(\"la riva veiente\"). Il controllo del territorio era assicurato da un certo numero di villaggi satelliti, cui la tradizione romana fa riferimento attraverso la locuzione \"septem pagi\" (\"i sette villaggi\"). Il possesso di questi avamposti e della risorsa economica del sale furono all'origine della costante rivalit\u00e0 con Roma (le fonti riportano 14 conflitti nell'arco di due secoli); e gi\u00e0 nel primo passo in cui la citt\u00e0 di Veio viene citata da Tito Livio (in occasione di un conflitto tra i Romani e Fidene di poco successivo alla fondazione tradizionale di Roma nell'VIII secolo a.C.), Romolo appare determinato a giungere ad una \"dimicatio ultima\", ad una battaglia risolutiva:\nStando alle fonti storiche il successo dell'impresa militare romulea port\u00f2 all'incorporazione nell'\"ager Romanus\", gi\u00e0 nella seconda met\u00e0 dell'VIII secolo a.C., di parte del territorio veiente, per il quale fu creata una trib\u00f9 rustica denominata \"Romulia\".\nLe guerre contro Roma.\nTra la fine dell'VIII e la prima met\u00e0 del VII secolo a.C. i villaggi sul pianoro andarono incontro ad un progressivo incremento demografico: si fanno pi\u00f9 nette le differenze sociali tra i vari nuclei familiari (un'aristocrazia affermata fa sfoggio del proprio status attraverso l'adozione di modelli culturali e artistici provenienti dal Vicino Oriente; la tomba a camera, che si diffonde a partire da circa il 700 a.C., diviene espressione del proprio potere economico) e si cementa l'idea di un'unit\u00e0 spaziale del territorio urbano, nel quale le capanne a pianta ovale e circolare cominciano ad essere gradualmente sostituite da capanne a pianta rettangolare e poi, nel corso del VII secolo a.C., dai primi edifici in muratura. Alla met\u00e0 del VII secolo (regno di Tullo Ostilio) risale, secondo la tradizione romana, un nuovo scontro tra i due popoli, causato ancora una volta dalla situazione dell'etrusca Fidene, entrata oramai sotto il controllo di Roma. Con Anco Marcio si assiste, dopo la vittoria presso il \"campus salinarum\", alla sottrazione ai Veienti della \"silva Maesia\" (un'area boschiva non identificata sulla sponda destra del Tevere). Una nuova guerra si ebbe durante il regno di Servio Tullio (per Dionigi, di Tarquinio Prisco) nel VI secolo, ancora una volta favorevole ai Romani. Dopo la cacciata di Tarquinio il Superbo (509 a.C.), i Veienti alleati del re di Chiusi Porsenna attaccarono i Romani presso la \"silva Arsia\" ed ebbero la peggio. La guerra riprese nel 482 a.C. perdurando con vari episodi, stavolta in parte favorevole agli Etruschi, fino al 477 a.C. quando, sulle sponde del fiume Cremera (Battaglia del Cremera), fu quasi totalmente distrutta la romana gens Fabia, che pochi anni prima si era stanziata col proprio esercito di \"clientes \"in una roccaforte che dominava la vallata. A quel punto i Veienti giunsero a minacciare le stesse mura di Roma ma furono presto ricacciati nel loro territorio. Altri scontri si ebbero negli anni successivi finch\u00e9, nel 438 a.C., il re di Veio \"Lars Tolumnius\" spinse la colonia romana di Fidene alla rivolta: nella battaglia che ne segu\u00ec (Battaglia di Fidene) perse la vita lo stesso sovrano veiente. Nel 435 a.C. l'esercito di Veio si ripresent\u00f2 davanti alle mura di Roma ma la guerra si concluse con la riconquista romana di Fidene. Pochi anni dopo (426 a.C.) Fidene si ribell\u00f2 ancora una volta ai Romani con l'aiuto dei Veienti ma nello scontro successivo (Battaglia di Fidene) la citt\u00e0 fu assalita, saccheggiata e distrutta.\nLa presa di Veio.\nNel 406 a.C., secondo il racconto tradizionale modellato sulle vicende della Guerra di Troia, Roma, stanca dei continui e logoranti saccheggi delle proprie campagne perpetuati dai Veienti, strinse d'assedio Veio con il proposito di conquistarla, distruggerla e deportarne gli abitanti. Le altre citt\u00e0 etrusche rifiutarono di correre in suo aiuto. L'assedio fu assai difficile per i Romani e le continue sortite degli abitanti li costrinsero a mantenere costantemente l'esercito a presidio della citt\u00e0, tanto da trovarsi per la prima volta nella necessit\u00e0 di istituire una retribuzione per i soldati (\"stipendium\"). Dopo 10 anni di assedio, nel 396 a.C., sotto il comando di Marco Furio Camillo, la citt\u00e0 fu definitivamente conquistata e il culto di Giunone Regina, divinit\u00e0 poliadica, fu trasferito dall\"'arx\" (acropoli, oggi Piazza d'Armi) di Veio a Roma (Tempio di Giunone Regina sull'Aventino). La tradizione narra che il generale romano abbia risolto la guerra grazie ad un astuto stratagemma: fece scavare un cunicolo sotterraneo per superare la cinta muraria e introdurre i soldati direttamente in citt\u00e0.\nIn seguito alla conquista da parte di Marco Furio Camillo Veio venne totalmente saccheggiata, gli abitanti deportati e il territorio (\"ager Veientanus\") fu suddiviso tra i cittadini romani. Negli anni successivi all'incendio gallico di Roma del 390 a.C., che ridusse gran parte dell'Urbe ad un cumulo di cenere, si apr\u00ec un dibattito sulla possibilit\u00e0 di costruire una nuova Roma nel sito dell'antica Veio, fertile e meglio difeso naturalmente. La proposta fu tuttavia rigettata dallo stesso Marco Furio Camillo.\nVeio romana (\"Municipium Augustum Veiens\").\nL\"'ager Veientanus\" fu oggetto di una intensa colonizzazione a seguito della conquista romana: piccole fattorie repubblicane si diffusero capillarmente sul territorio mentre il pianoro della citt\u00e0 rimase presumibilmente quasi del tutto disabitato, ad eccezione di alcuni santuari, durante tutta l'et\u00e0 ellenistica. Verso la met\u00e0 del I secolo a.C. con una \"lex Iulia\" Giulio Cesare assegn\u00f2 ai suoi veterani parte dei terreni e dedusse sull'altipiano una colonia romana. Il nuovo abitato fu impegnato in uno scontro militare durante la guerra di Perugia (41-40 a.C.) e fu trasformato in municipio con l'immissione di veterani augustei (\"Municipium Augustum Veiens\"). La nuova citt\u00e0 romana rimase di limitata estensione, gravitante attorno all'incrocio degli assi viari principali sulla sommit\u00e0 del pianoro. Aveva un piccolo foro dal quale furono asportate le 11 grandi colonne ioniche poi reimpiegate nell'edificazione del portico del Palazzo Wedekind in Piazza Colonna a Roma, come ricorda l'iscrizione sulla facciata. Furono tratte anche una gran quantit\u00e0 di statue e di iscrizioni integre e frammentarie. Nella gola formata dal Torrente Valchetta, a N di Piazza d'Armi, si individuano i resti di un complesso termale di et\u00e0 augustea o tiberiana (i Bagni della Regina) sorto in corrispondenza di una sorgente di acque termali calde. Un pi\u00f9 importante e vasto complesso, con evidenti finalit\u00e0 curative, \u00e8 stato messo in luce in localit\u00e0 Campetti. In vari tratti si conservano porzioni di basolato delle antiche vie romane. Piccole necropoli ad incinerazione del periodo romano e resti di alcuni mausolei sono attestati rispettivamente all'esterno dell'antica porta N-E e nei pressi di Isola Farnese. Non \u00e8 certo che la citt\u00e0 fosse servita da un acquedotto: l'aqua Traiana transitava comunque poco distante e presso Isola Farnese furono rinvenute tre \"fistulae \"(tubi) plumbee con l'indicazione \"[rei]public(ae) Veientanorum \"(CIL XI, 3817; 3818). I cittadini del municipio erano registrati nella trib\u00f9 Tromentina. L'ultima testimonianza epigrafica riferibile alla citt\u00e0 romana \u00e8 datata al periodo compreso tra il 293 e 305 d.C., quando il senato locale dedic\u00f2 una statua a Costanzo Cloro (CIL XI, 3796). Il centro abitato risulta ancora presente sulla Tabula Peutingeriana con il nome di \"Veios\", 6 miglia oltre la localit\u00e0 \"ad Sextum \"(oggi Tomba di Nerone sulla via Cassia) provenendo da Roma e a 9 miglia di distanza da \"ad Vacanas \"(Baccano)."}
{"id": "112983", "revid": "124979334", "url": "https://it.wikipedia.org/wiki?curid=112983", "title": "Kate Winslet", "text": "Ottenne la sua prima candidatura all'Oscar a vent'anni, per la sua interpretazione in \"Ragione e sentimento\" (1995); nel 1997 raggiunse l'apice della popolarit\u00e0 grazie al ruolo di protagonista femminile nel colossal \"Titanic\" (1997), che all'epoca divenne il film di maggior successo commerciale di tutti i tempi. Le sue successive interpretazioni in \"Iris\" (2001), \"Se mi lasci ti cancello\" (2004), \"Neverland\" (2004), \"Little Children\" (2006), \"Revolutionary Road\" (2008), \"Mildred Pierce\" (2011), \"Steve Jobs\" (2015), \"The Dressmaker\" (2016) e \"Omicidio a Easttown\" (2021) hanno incontrato il favore della critica.\nHa ricevuto complessivamente sette candidature agli Oscar, aggiudicandosi il riconoscimento come migliore attrice per il suo ruolo in \"The Reader\" (2008); nell'arco della sua carriera le sono stati inoltre attribuiti cinque Golden Globe, tre Premi BAFTA, tre Screen Actors Guild Award, un Critics Choice Award e un Premio C\u00e9sar. Avendo vinto anche un Grammy Award (nella categoria \u00abmiglior album parlato per bambini\u00bb) e due Premi Emmy, Kate Winslet \u00e8 annoverata fra i pochi artisti che hanno conseguito almeno tre dei quattro maggiori riconoscimenti statunitensi nell'ambito dello spettacolo; nel 2012 l'attrice \u00e8 stata insignita dell'onorificenza di Commendatore dell'Ordine dell'Impero Britannico.\nBiografia.\nLe origini e gli inizi.\nKate Winslet nasce il 5 ottobre 1975 a Reading, nel Berkshire, seconda di quattro figli. Il padre e la madre sono attori teatrali, la fanno crescere nell'ambiente artistico e culturale trasmettendole la passione per la recitazione. Fin da adolescente prende parte a piccole compagnie teatrali e recita in alcune serie TV oltre che lavorare part time per un negozio di generi alimentari. \u00c8 proprio mentre sta lavorando in negozio che riceve la telefonata del suo agente che le comunica che \u00e8 stata scelta per interpretare un ruolo nel film \"Creature del cielo\".\nDal 1994 al 1999.\nAll'et\u00e0 di 18 anni viene scelta da Peter Jackson tra 175 attrici per il ruolo da protagonista nel film \"Creature del cielo\". Nel 1995 Ang Lee la sceglie per il ruolo di Marianne Dashwood nel film \"Ragione e sentimento\", trasposizione cinematografica dell'omonimo romanzo di Jane Austen, in cui recita con Emma Thompson, Alan Rickman e Hugh Grant. Per questo ruolo, a 20 anni, riceve la sua prima candidatura agli Oscar come Migliore attrice non protagonista.\nNel 1996 recita in \"Jude\", diretta da Michael Winterbottom, trasposizione cinematografica di \"Jude l'Oscuro\", romanzo di Thomas Hardy. Kenneth Branagh le offre la parte di Ofelia nel film \"Hamlet\", trasposizione per il grande schermo della tragedia shakespeariana. Nel 1997 viene scelta per la parte di Rose DeWitt Bukater nel film \"Titanic\", di James Cameron, in cui recita al fianco di Leonardo DiCaprio, ruolo per cui riceve la sua seconda candidatura agli Oscar, come Migliore attrice. Nei giorni di uscita del film, l'attore britannico Stephen Tredre, suo ex compagno, muore di cancro.\nA seguito del clamoroso successo repentino che la investe dopo \"Titanic\", decide di rifiutare ruoli in film di alto budget e grandi produzioni quali \"Anna and the King\" e \"Shakespeare in Love\", e accetta invece un ruolo in un film indipendente, \"Ideus Kinky - Un treno per Marrakech\", tratto dal semi-autobiografico racconto di Esther Freud e diretto da Gillies MacKinnon. Nel 1999 recita in \"Holy Smoke - Fuoco sacro\", diretto da Jane Campion, a fianco di Harvey Keitel e Pam Grier e in \"Quills \u2013 La penna dello scandalo\", diretto da Philip Kaufman, accanto a Geoffrey Rush, Michael Caine e Joaquin Phoenix.\nDal 2000 al 2006.\nNell'estate del 2000 presta la voce a una serie di audio-libri di fiabe per bambini, tra i quali \"Listen to the Storyteller\", per il quale vince un Grammy. Mentre \u00e8 al sesto mese di gravidanza, inizia le riprese di \"Enigma\", tratto dall'omonimo best seller di Robert Harris, diretto da Michael Apted. Nel marzo del 2001 accetta il ruolo della giovane Iris Murdoch in \"Iris - Un amore vero\", diretto dal regista teatrale Richard Eyre, biografia della filosofa contemporanea inglese malata di Alzheimer, ricevendo la terza candidatura agli Oscar, come Migliore Attrice non protagonista.\nPresta la sua voce per il film di animazione \"Christmas Carol \u2013 The Movie\", e ne incide la colonna sonora. Successivamente recita in \"The Life of David Gale\", del regista Alan Parker, accanto a Kevin Spacey e Laura Linney. Nel gennaio del 2003 \u00e8 in \"Se mi lasci ti cancello\", scritto da Charlie Kaufman e diretto da Michael Gondry, a fianco di Jim Carrey e ottiene la sua quarta candidatura agli Oscar, nella categoria Migliore attrice protagonista.\nNel 2004 \u00e8 nel cast di \"Neverland - Un sogno per la vita\", diretto da Marc Forster e basato sul romanzo \"The Man Who Was Peter Pan\", al fianco di Johnny Depp: \u00e8 Sylvia, la madre dei quattro bambini che ispirarono lo scrittore James Matthew Barrie per \"Peter Pan\". L'anno seguente prende parte a \"Romance &amp; Cigarettes\", un musical scritto e diretto da John Turturro, con James Gandolfini e Susan Sarandon.\nNel 2006 compare in quattro film: il remake di \"Tutti gli uomini del re\", insieme a Sean Penn, Anthony Hopkins, James Gandolfini e Jude Law; \"Little Children\", che le porta la quinta candidatura all'Oscar nella categoria Migliore attrice protagonista; \"Gi\u00f9 per il tubo\", in cui presta la voce alla topolina Rita, e la commedia romantica \"L'amore non va in vacanza\", a fianco di Cameron Diaz, Jude Law e Jack Black. Quest'ultimo film, nonostante le critiche non entusiastiche, ottiene una buona accoglienza da parte del pubblico e si rivela un successo commerciale arrivando ad incassare oltre 200 milioni di dollari.\nDal 2007 al 2012.\nNell'estate del 2007, dopo un anno di pausa, torna sul set nel film \"Revolutionary Road\" con Leonardo DiCaprio, per cui vince il Golden Globe e viene nominata ai Premi BAFTA e allo SAG Award. Nel 2008 \u00e8 protagonista di \"The Reader\" di Stephen Daldry con Ralph Fiennes, sostituendo l'attrice Nicole Kidman, che rinuncia al film a causa della gravidanza. Grazie a questo ruolo vince l'Oscar alla miglior attrice, il Golden Globe per la migliore attrice non protagonista, il BAFTA, lo Screen Actors Guild Award, l'European Film Award e il Critics' Choice Movie Award.\nNel 2011 interpreta Mildred Pierce nell'omonima miniserie della HBO e riceve un Emmy Award, un Satellite Award e un Golden Globe per la miglior attrice in una mini-serie o film per la televisione. Lo stesso anno fa parte del cast di \"Contagion\", di Steven Soderbergh, uscito il 9 settembre 2011, ed \u00e8 testimonial dell'azienda cosmetica francese Lanc\u00f4me. Inoltre \u00e8 nel cast, insieme a Jodie Foster, John C. Reilly e Christoph Waltz, di \"Carnage\" di Roman Pola\u0144ski, film che le frutta una candidadura ai Golden Globe. Nello stesso anno riceve il Premio C\u00e9sar alla carriera.\nA giugno 2012 inizia le riprese, a fianco Josh Brolin, dell'adattamento di Jason Reitman del romanzo di Joyce Maynard, \"Labor Day\", edito nel 2009, per cui riceve una nomination ai Golden Globe 2014 come miglior attrice in un film drammatico. Incide un audiobook in cui legge il romanzo di \u00c9mile Zola Th\u00e9r\u00e8se Raquin, pubblicato da Audible.com. Il 21 novembre 2012 l'attrice \u00e8 stata insignita dalla regina Elisabetta II del titolo Commendatore dell'Ordine dell'Impero Britannico per il suo contributo all'arte.\nDal 2013.\nNel 2013 viene distribuito \"Comic Movie\", una commedia a episodi. Kate gira il suo episodio nel 2009 ma il progetto ha una lunghissima gestazione ed esce nelle sale 4 anni dopo; il film viene stroncato da critica e pubblico. Nel 2014 \u00e8 la protagonista, insieme a Matthias Schoenaerts, di \"Le regole del caos\", diretta da Alan Rickman, che racconta la storia di due paesaggisti rivali, ai quali viene commissionata da Luigi XIV la costruzione di una fontana a Versailles.\nTerminate le riprese partecipa a \"Divergent\", di Neil Burger, trasposizione della quadrilogia futurista scritta da Veronica Roth in cui interpreta una degli antagonisti della protagonista, la fredda e spietata Jeanine Matthews. Il 17 marzo 2014 riceve la stella 2520 sulla \"Hollywood Walk of Fame\" di Los Angeles. Nel 2015 prende parte a \"\", diretto da Robert Schwentke.\nNel 2015 \u00e8 nel cast della pellicola \"Steve Jobs\", diretto da Danny Boyle, accanto a Michael Fassbender, Seth Rogen e Jeff Daniels. Le riprese del film si sono svolte a San Francisco nel gennaio dello stesso anno. Grazie a questa interpretazione vince il Golden Globe come miglior attrice non protagonista.Riceve inoltre la sua settima candidatura Oscar.\nL'anno successivo \u00e8 nel cast del film \"Codice 999\", dove interpreta la moglie di un boss della mafia russa, nonch\u00e9 una donna spietata che incarica un gruppo di poliziotti corrotti di commettere delle rapine.. Sempre nel 2016 partecipa al film drammatico Collateral Beauty, accanto a Will Smith, nel ruolo di protagonista, e ad un cast che comprende Keira Knightley, Helen Mirren, Edward Norton e Naomie Harris\nNel 2017 \u00e8 una delle protagoniste del Calendario Pirelli fotografata da Peter Lindbergh, accanto a lei molte altre attrici di Hollywood come Jessica Chastain e Rooney Mara. \u00c8 protagonista, accanto all'attore inglese Idris Elba, del film \"Il domani tra di noi\", presentato al Toronto Film Festival. La pellicola narra la storia di due estranei che, in seguito a un tragico incidente aereo, uniscono le loro forze per sopravvivere alle condizioni estreme di un massiccio montuoso innevato e lontano dalla civilt\u00e0. Nello stesso anno viene diretta da Woody Allen nella pellicola \"La ruota delle meraviglie\", dove recita accanto a Jim Belushi, Juno Temple e Justin Timberlake e per cui ottiene ottime recensioni.\nNel 2021 recita nella miniserie televisiva di HBO \"Omicidio a Easttown\", nei panni di una detective di polizia. Winslet apparir\u00e0 anche nel film \"Avatar 2\", sequel di \"Avatar\" e sempre diretto da James Cameron, che uscir\u00e0 nel dicembre 2022.\nVita privata.\nDopo essere stata legata all'attore Stephen Tredre (morto nel 1997 per un cancro alle ossa), il 22 novembre 1998 sposa Jim Threapleton, conosciuto sul set del film \"Ideus Kinky - Un treno per Marrakech\", dove lui lavorava come assistente alla regia. Hanno avuto una figlia, Mia Honey, nata il 12 ottobre 2000. Nel dicembre 2001 viene ufficializzato il divorzio. \nIl 24 maggio 2003 sposa in seconde nozze il regista Sam Mendes, da cui ha il suo secondo figlio, Joe Alfie, nato il 22 dicembre 2003. La coppia annuncia il divorzio consensuale nel marzo 2010.\nNel 2011, dopo un periodo a New York, Kate torna in Inghilterra per iscrivere i figli ad una scuola inglese e per permettere loro di stare pi\u00f9 vicino ai rispettivi padri, entrambi residenti a Londra.\nNel dicembre 2012 si sposa per la terza volta a New York con Edward Abel Smith, nipote del patron della Virgin Records Richard Branson, in una cerimonia privata. Ad accompagnarla all'altare \u00e8 stato l'amico di lunga data Leonardo DiCaprio. La coppia vive dal settembre 2012 nel West Sussex, in Inghilterra. Il 7 dicembre 2013 d\u00e0 alla luce un bambino di nome Bear.\nNell'agosto del 2011, l'attrice ha tratto in salvo la madre novantenne dell'imprenditore Richard Branson dall'incendio scatenatosi nella villa in cui erano ospiti lei e la sua famiglia.\nAttivismo.\nKate Winslet \u00e8 vegetariana.\nNel 2010 collabora con la PETA: \u00e8 la voce narrante di un documentario che denuncia le crudelt\u00e0 che oche e anatre devono subire nel processo di produzione del Foie gras. Supporta diverse iniziative umanitarie e di beneficenza, \u00e8 la fondatrice e portavoce della associazione Golden Hat (che aiuta le persone autistiche) ed \u00e8 sostenitrice dei diritti gay.\nIl 25 settembre 2015 viene lanciata in tutto il mondo l'iniziativa \"The Global Goals\" in cui \u00e8 tra le protagoniste insieme a tanti altri attivisti ed artisti come Malala Yousafzai, Anastacia, Stephen Hawking, Stevie Wonder, Bill Gates e Melinda Gates, la regina Rania di Giordania, Jennifer Lopez, Meryl Streep e molti altri. I leader mondiali si sono impegnati a rispettare 17 obiettivi globali da realizzare nei prossimi 15 anni, tre dei pi\u00f9 importanti: eliminare la povert\u00e0 estrema, combattere la disuguaglianza, le ingiustizie e il cambiamento climatico.\nPrimati.\nDue delle sue sette candidature le ha ricevute per avere recitato il ruolo pi\u00f9 giovane di un'altra candidata per lo stesso film, gli unici due esempi nella storia di due differenti attori che recitano lo stesso ruolo e ricevono entrambi una candidatura. Ha infatti recitato il ruolo da giovane della candidata all'Oscar Gloria Stuart in \"Titanic\" e di Judi Dench in \"Iris - Un amore vero \".\nDetiene il record di attrice pi\u00f9 giovane ad aver conquistato 10 nomination ai Golden Globe e 5 e poi 6 nomination agli Oscar, battendo il record precedentemente detenuto da Bette Davis.\nAi Golden Globe 2009 diventa uno di quei pochi artisti, insieme a Sigourney Weaver, Joan Plowright e Helen Mirren, ad aggiudicarsi due statuette attoriali nella stessa edizione.\nNel 2011 \u00e8 protagonista di due film e una miniserie televisiva, tre produzioni presentate alla Mostra Internazionale d'Arte Cinematografica.\nRiconoscimenti.\nNel corso della sua carriera Kate Winslet ha ricevuto diversi premi e nomination tra cui 7 nomination agli Oscar di cui uno vinto nel 2009 per la sua interpretazione in The Reader, 8 ai BAFTA, 4 agli Emmy, 11 ai Golden Globe, 12 agli Screen Actors Guild Awards.\nDoppiatrici italiane.\nNelle versioni in italiano dei suoi lavori, Kate Winslet \u00e8 stata doppiata da:\nCome doppiatrice, viene sostituita da:"}
{"id": "112985", "revid": "2149966", "url": "https://it.wikipedia.org/wiki?curid=112985", "title": "Eura Editoriale", "text": "La Eura Editoriale \u00e8 stata una casa editrice italiana di fumetti con sede in Roma, attivA dal 1974 al 2009. Le sue pubblicazioni vengono proseguite poi dalla Editoriale Aurea fondata nel 2010. Fra le sue principali e pi\u00f9 note pubblicazioni ci sono \"Lanciostory\" e \"Skorpio.\"\nStoria.\nAnni settanta.\nVenne fondata nel 1974 da Michele Mercurio, Filippo Ciolfi e Stelio Rizzo, per pubblicare il settimanale di fumetti \"Lanciostory\" che esord\u00ec nella primavera del 1975 e che venne affiancato due anni pi\u00f9 tardi dal settimanale \"Skorpio\"; entrambe le testate, simili per formato e contenuti, innovano la concezione del fumetto in Italia, ancora un genere rigidamente ripartito in fumetto popolare e fumetto d'autore, pubblicando fin dall'inizio serie a fumetti di qualit\u00e0 opera soprattutto di autori sudamericani - per i quali non esisteva una separazione netta tra \"fumetto popolare\" e \"fumetto d'autore -\" in precedenza poco noti al pubblico italiano come gli sceneggiatori H\u00e9ctor Oesterheld, Robin Wood, Carlos Trillo, Guillermo Saccomanno, e i disegnatori Enrique Breccia, Juan Zanotto, Domingo Mandrafina, Enrique Alcatena.\nAnni ottanta - 2000.\nAlle due testate storiche della casa nel 1988 si affiancano \"Euracomix,\" una collana di volumi cartonati, e tre serie di albi monografici editi dal 1993 al 1995 e dedicati a fumetti di particolare successo come \"Dago\", \"Martin Hel\" e \"Cybersix\". Nel 1997 nasce la collana \"I giganti dell'avventura\" che ripropone in singolo volume una selezione di serie apparse su Skorpio e Lanciostory e, nel 2000, la \"Euramaster\", dedicata alle opere di autori del fumetto francese e belga.\nEura Editoriale ha iniziato nel 2003 la pubblicazione della serie \"John Doe\", che ha riscosso un discreto consenso di pubblico e critica a livello nazionale. Analoga operazione ha svolto nel 2005, con \"Detective Dante\", nell'identico formato bonellide di \"John Doe\". Nel 2008 viene lanciata una nuova serie italiana in formato bonellide: \"Unit\u00e0 Speciale\", scritto da Cinzia Tani. Nel 2009 \u00e8 la volta di \"Phantom\", un antologico in formato comic book, che presenta storie dell'eponimo personaggio, attinte dalla vastissima produzione svedese della Egmont. Nello stesso anno la casa editrice cessa le pubblicazioni, che vengono riprese nel 2010 da Editoriale Aurea.\nSerie principali.\nNegli anni, Eura Editoriale ha pubblicato sulle sue testate oltre venticinquemila storie, fra cui:"}
{"id": "112987", "revid": "287204", "url": "https://it.wikipedia.org/wiki?curid=112987", "title": "Plicometria", "text": "La plicometria \u00e8 un metodo di misurazione del grasso corporeo. Si attua mediante uno strumento, chiamato plicometro, che permette di rilevare lo spessore delle pliche cutanee.\nTecnica di misurazione.\nLa misurazione manuale si effettua prendendo la plica tra pollice ed indice ed applicando lo strumento. Per evitare errori, si effettuano misurazioni su entrambi i lati del corpo, poich\u00e9 potrebbero esserci delle asimmetrie, e si effettuano tre rilevamenti sullo stesso punto per poi ricavarne una media. \nLe pliche di repere.\nLe pliche cutanee, interessate alle misure, sono quattro:\nQueste misurazioni permettono di valutare, mediante gli schemi plicometrici di Durnin, la massa grassa, la massa magra ed il peso ideale.\nAltri strumenti di misura.\nIl grasso corporeo, oltre che essere valutato con il plicometro, pu\u00f2 anche essere misurato tramite strumenti elettronici, quali il bioimpedenziometro e il \"Body fat meter\", che forniscono vari altri parametri."}
{"id": "112994", "revid": "6923", "url": "https://it.wikipedia.org/wiki?curid=112994", "title": "Aretha Franklin", "text": "\u00c8 stata soprannominata \"La Regina del Soul\" o \"Lady Soul\" per la sua capacit\u00e0 di aggiungere una vena \"soul\" a qualsiasi cosa cantasse, e per le sue enormi qualit\u00e0 vocali. Lo Stato del Michigan ha ufficialmente dichiarato la sua voce \"una meraviglia della natura\".\nMolto nota per la sua vasta produzione di musica soul, gospel e R&amp;B ma anche blues, jazz e Rock &amp; Roll, si \u00e8 aggiudicata ben ventuno premi Grammy (otto dei quali vinti consecutivamente nella stessa categoria dal 1968 al 1975; in quel periodo infatti il premio veniva chiamato \"The Aretha Award\", ossia \"Il premio Aretha\").\nIl 3 gennaio 1987 \u00e8 stata la prima donna a entrare a far parte della \"Rock and Roll Hall of Fame\".\nIn una classifica stilata nel 2004 dalla rivista \"Rolling Stone\" Aretha \u00e8 stata classificata al nono posto tra i 100 artisti pi\u00f9 grandi nella storia della musica, e dal 2010 \u00e8 stata spostata al quinto, che \u00e8 anche il piazzamento pi\u00f9 alto per una donna. Sempre la stessa rivista in una speciale classifica sui \"100 Greatest Singers\" del 2010 l'ha piazzata al primo posto assoluto.\n\u00c8 riconosciuta come una delle pi\u00f9 influenti interpreti della storia della musica. Numerosi artisti, tra cui Anastacia, Alicia Keys, Beyonc\u00e9, Mary J. Blige, Fantasia, Joss Stone, Jennifer Hudson, Usher, Giuni Russo, Giorgia ed Elisa hanno citato Aretha nelle loro principali ispirazioni e hanno eseguito cover dei suoi brani pi\u00f9 famosi.\nBiografia.\nLa formazione e i primi passi.\nIl padre, predicatore battista famoso a livello nazionale, aveva educato i figli a una cultura religiosa solida, ma non era riuscito ad evitare il naufragio del suo matrimonio con Barbara, anch'essa cantante gospel, che and\u00f2 via di casa quando la figlia Aretha aveva sei anni. Dopo la separazione, il nucleo familiare and\u00f2 a vivere a Detroit, dove frequent\u00f2 future stelle del mondo musicale fra le quali Smokey Robinson, e dove il padre divenne ministro di una comunit\u00e0 religiosa che ospitava ben fedeli e volle Aretha e le sue due sorelle Carolyn ed Erma fra i musicisti della parrocchia.\nLe sorelle Franklin cantavano nel coro e Aretha suonava anche il piano durante le funzioni religiose. Malgrado due maternit\u00e0 precoci (il primo figlio Clarence avuto a dodici anni e il secondo, Edward, a quattordici), Aretha mostr\u00f2 passione per il gospel e grande determinazione nel voler entrare nel mondo della musica come professionista: le prime registrazioni di Aretha Franklin furono realizzate attraverso l'incisione delle funzioni religiose del padre da parte della JVB/Battles.\nQuattordicenne, Aretha segu\u00ec il padre che compiva un viaggio di predicazione, sfoggiando il proprio repertorio gospel. Negli anni cinquanta il produttore discografico Berry Gordy cerc\u00f2 senza successo di arruolare la cantante nella scuderia Motown; successivamente, con il sostegno artistico di Clara Ward, Mahalia Jackson, James Cleveland e Sam Cooke, la cantante fu vicina a firmare un contratto con la RCA ma, dietro sollecitazione di John Hammond, decise infine di legarsi alla Columbia. Il repertorio prevalentemente pop impostole dalla casa discografica non le permise per\u00f2 di esprimere tutto il proprio potenziale di cantante di soul e di rhythm and blues. Aretha incise cinque album di scarso successo, ispirandosi ad artiste come Mahalia Jackson, Clara Ward e l'amica di famiglia Dinah Washington.\nNei primi anni sessanta la Franklin riusc\u00ec a portare al successo alcuni 45 giri, tra i quali \"Rock-a-bye Your Baby with a Dixie Melody\". Nel 1961 spos\u00f2 Ted White, che divenne suo manager alla Columbia Records. Nel 1965 esegu\u00ec anche \u2013 in chiave di gospel \u2013 lo standard di Pete Seeger \"If I Had a Hammer\".\nGli anni del successo: la svolta del 1967.\nPassata all'Atlantic Records nel 1967, collabor\u00f2 con i produttori Jerry Wexler e Arif Mardin che impressero alle nuove registrazioni una venatura soul e alcuni loro lavori \u2013 ad esempio \"I Never Loved a Man (The Way I Love You)\" \u2013 influenzarono grandemente lo scenario R&amp;B degli anni a venire, facendole meritare subito il titolo di \"The Queen of Soul\" (la Regina del Soul). In quegli anni Aretha consegu\u00ec anche notoriet\u00e0 internazionale e divenne motivo di orgoglio per le minoranze afroamericane, soprattutto con la sua interpretazione del brano \"Respect\" di Otis Redding, che divenne un inno dei movimenti femministi e per i diritti civili.\nIn questo periodo Aretha dominava le classifiche, ottenendo numerosi album d'oro e di platino e piazzando quasi tutti i suoi singoli nella top 10 della Billboard Hot 100. Ricordando quel periodo, la Franklin racconta che \"\u00abWhen I went to Atlantic, they just sat me down at the piano and the hits started coming\u00bb\" (\"quando giunsi all'Atlantic mi fecero sedere al pianoforte ed i successi cominciarono ad arrivare\").\nDopo una relazione tempestosa che la condusse all'alcolismo, nel 1969 divorzi\u00f2 da Ted White, che si era dimostrato persona violenta e dai comportamenti equivoci.\nTra la fine degli anni sessanta e gli inizi degli anni settanta numerosi suoi dischi scalarono le classifiche USA finendo spesso ai primi posti. Questi dischi spaziavano dalla musica gospel al blues, dalla musica pop alla musica psichedelica ed al rock and roll. Indimenticabili sono alcune cover dei Beatles (\"Eleanor Rigby\"), The Band (\"The Weight\"), Simon &amp; Garfunkel (\"Bridge over Troubled Water\"), Sam Cooke e dei The Drifters.\n\"Live at Fillmore West\" e \"Amazing Grace\" sono due dei suoi pi\u00f9 influenti LP. Il secondo \u00e8 un doppio live di musica gospel registrato in una chiesa Battista di Los Angeles che risulta essere il lavoro di maggior successo della cantante e il disco gospel pi\u00f9 venduto nella storia, con oltre due milioni di copie vendute. Nonostante i suoi successi, non \u00e8 mai arrivata al numero uno delle classifiche britanniche, raggiungendo solo un quarto posto nel 1968 con la sua versione di \"I Say a Little Prayer\" di Burt Bacharach. Detiene tuttavia il record di numero 1 nella classifica americana R'n'B (18) e ha raggiunto due volte la prima posizione della classifica Billboard Hot 100.\nOltre alla gi\u00e0 citata \"Respect\", che \u00e8 diventata la sua canzone simbolo, tra i singoli di successo di quegli anni si ricordano \"Chain of Fools\", \"(You Make Me Feel Like) A Natural Woman\", \"Think\" e \"Baby I Love You\". Dopo l'istituzione della categoria R&amp;B in seno ai Grammy Award nel 1968, divenne imbattibile meritandosi per otto anni consecutivi quello della categoria \"Best Female R&amp;B Vocal Performance\" e guadagnandone altri tre anche negli anni ottanta, per un totale di ventitr\u00e9 \"nomination\".\nAnni settanta: il declino commerciale.\nNei primi anni settanta, Aretha Franklin scelse di utilizzare sonorit\u00e0 pi\u00f9 dolci, senza perdere nulla della sua potenza vocale. Pur continuando il sodalizio artistico con Wexler e Mardin, cominci\u00f2 ad assumere un ruolo sempre pi\u00f9 importante nel produrre i suoi lavori. Nel 1973 Quincy Jones collabor\u00f2 al suo nuovo album \"You\" ma il disco, nonostante il singolo \"Angel\" scritto dalla sorella Carolyn sia diventato un classico della musica soul, non ebbe fortuna. I personaggi legati alla emergente disco music stavano monopolizzando il mercato e la Atlantic concedeva sempre meno spazio e meno materiale alla Franklin, privilegiando artiste emergenti quali Roberta Flack.\nDopo l'esperienza di \"You\", Aretha ritorn\u00f2 a farsi produrre da Wexler fino a che questi abbandon\u00f2 nel 1976 l'Atlantic Records, ponendo fine alla loro prolifica e fruttuosa collaborazione. Successivamente, nonostante le collaborazioni con artisti della caratura di Curtis Mayfield, i consensi di critica e pubblico cominciarono a scemare.\nGli anni ottanta: la rinascita.\nNel 1980 Aretha Franklin ritorn\u00f2 all'attenzione del pubblico con la partecipazione al film \"The Blues Brothers\", che divent\u00f2 un cult movie. Nella pellicola interpretava la parte della moglie di Matt \"guitar\" Murphy ed eseguiva il suo vecchio successo \"Think\". Nello stesso anno, il produttore Clive Davis la mise sotto contratto con la sua Arista Records e le fece incidere i singoli \"United Together\" e \"Love All the Hurt Away\", quest'ultimo in duetto con George Benson, che la riportarono in classifica.\nNel 1982 l'album \"Jump to It\", prodotto da Luther Vandross, suo ammiratore da sempre, le restitu\u00ec popolarit\u00e0 e la riport\u00f2 in cima alle classifiche. Le pi\u00f9 note incisioni di quegli anni furono \"Freeway of Love\", canzone-dance del 1985, e i duetti \"Sisters Are Doing for Themselves\" con gli Eurythmics e \"I Knew You Were Waiting (For Me)\" con George Michael, che divenne la sua seconda numero uno americana. Molti critici giudicano, comunque, la sua produzione di quegli anni qualitativamente molto inferiore alle leggendarie registrazioni degli anni sessanta.\nNel 1984 fu denunciata per inadempienza contrattuale, quando non riusc\u00ec a partecipare al musical di Broadway \"Sing, Mahalia, Sing\", principalmente a causa della sua paura di volare.\nAnni novanta e duemila.\nAlla cerimonia dei Grammy Awards del 1998, dovendo sostituire Luciano Pavarotti colpito da un malessere, improvvis\u00f2 in 20 minuti un'interpretazione del \"Nessun dorma\" in tonalit\u00e0 originale e cantando la prima strofa in italiano. La performance \u00e8 considerata una delle pi\u00f9 grandi esibizioni di sempre ai Grammy. Freddie Mercury era un suo grande fan, come racconta il suo assistente personale Peter Freestone nel suo libro biografico sul \"frontman\" dei Queen.\nNel 2000 Aretha ha partecipato anche al sequel \"\", interpretando \"Respect\". Aretha Franklin viveva a Detroit e, per la sua nota paura di prendere l'aereo, non effettuava grandi spostamenti esibendosi solo nelle localit\u00e0 a portata d'auto. Continu\u00f2 a pubblicare dischi in cui cercava di affiancare classiche ballate soul a pezzi pi\u00f9 attuali e moderni, collaborando con gli artisti pi\u00f9 talentuosi dell'R&amp;B contemporaneo, come Fantasia Barrino, Lauryn Hill e Mary J. Blige, e con i produttori hip hop pi\u00f9 alla moda, come Jermaine Dupri o Diddy. Il 20 gennaio 2009 ha cantato a Washington alla cerimonia di insediamento del 44\u00ba Presidente degli Stati Uniti d'America, Barack Obama, in diretta televisiva mondiale e davanti a pi\u00f9 di due milioni di persone.\nIl 29 dicembre 2015 si \u00e8 esibita con il suo successo \"(You Make Me Feel Like) A Natural Woman\" durante la cerimonia per il conferimento del Kennedy Center Honors a Carole King, autrice del brano, ottenendo la commozione del pubblico tra cui quella del presidente degli Stati Uniti d'America Barack Obama.\nIl 9 febbraio 2017 ha annunciato a una radio di Detroit che non avrebbe pi\u00f9 tenuto concerti.\nIl 7 dicembre 2017 Aretha Franklin tiene la sua ultima performance dal vivo, cantando \"I Say a Little Prayer\" al venticinquesimo anniversario della Elton John AIDS Foundation.\nLa morte.\nIl 13 agosto 2018 viene diffusa la notizia che la cantante \u00e8 ricoverata in ospedale a Detroit in gravi condizioni. Tre giorni pi\u00f9 tardi, la cantante \u00e8 morta nella propria abitazione per complicanze del cancro al pancreas. Il 29 agosto 2018 \u00e8 stata allestita la camera ardente nel museo Charles H. Wright di Detroit dove hanno partecipato numerosi fan della cantante venuti a renderle omaggio. I funerali si sono svolti nella chiesa pentecostale Greater Grace Temple a Detroit, presenti numerosi personaggi del mondo dello spettacolo, dello sport e della politica, tra i quali Bill Clinton e sua moglie Hillary Clinton, Stevie Wonder, Ariana Grande, Jesse Jackson. Successivamente la bara \u00e8 stata scortata da numerose Cadillac rosa, tributo alla sua canzone del 1985, fino al cimitero di Woodlawn, dove \u00e8 stata sepolta.\nProfilo della voce.\nLo sviluppo della voce di Aretha si pu\u00f2 dividere in due periodi: il primo va dall'inizio della sua carriera fino ai primi anni ottanta, il secondo da questi ultimi in poi (pi\u00f9 o meno dall'uscita dell'album \"Jump to It\" nel 1982). All'inizio degli anni ottanta infatti, la voce di Aretha a causa del fumo sub\u00ec un drastico cambiamento. All'apice della carriera, la sua voce era squillante, pulita e brillante, caratteristiche che l'hanno resa una delle pi\u00f9 riconoscibili del panorama musicale mondiale, e queste peculiarit\u00e0 porterebbero a classificarla come soprano, pur nel contesto del canto moderno.\nLa sua \u00e8 una voce potente che affonda nella tradizione evangelica e dunque nella musica gospel. Si tratta di una cantante principalmente emotiva, che lega il suo canto, la sua innata musicalit\u00e0 e improvvisazione alla musica e all'esperienza nel jazz e generalmente nella musica nera, diventando cos\u00ec una delle fondatrici, se non probabilmente la principale, della musica soul. Non a caso infatti viene definita \"the Queen of Soul\". Aretha Franklin \u00e8 in grado di cantare tracce vocali complesse, che possono estendersi nella parte superiore della sua gamma fino al fondo, e ci\u00f2 spiega anche la capacit\u00e0 di tenere note per lunghi periodi. La sua voce \u00e8 dotata di un'estrema connessione in tutte le parti della sua estensione, dalle note pi\u00f9 basse fino al registro di testa.\nAll'inizio della carriera Aretha dimostra, nonostante la brillantezza della sua voce, di possedere una grande padronanza anche delle note pi\u00f9 basse della sua estensione, che esegue con grande appoggio e agilit\u00e0. La gamma pi\u00f9 alta delle note in registro di petto \u00e8 incredibilmente elastica e potente, grazie anche all'abilit\u00e0 di utilizzare all'estremit\u00e0 dell'estensione la voce mista, arrivando a toccare addirittura il Re5/D6 (in base alla numerazione italiana o statunitense delle ottave).\nAretha \u00e8 stata in grado di combinare l'emotivit\u00e0 del canto con la tecnica, il che rendeva la sua versatilit\u00e0 e padronanza nella note alte quasi ineguagliata. Questa speciale parte dell'estensione \u00e8 una caratteristica facilmente attribuibile ad Aretha Franklin e a tutti i cantanti successivi o seguaci di Ella, che hanno seguito il suo nuovo modo di cantare nella musica nera, scollandosi dal modello di impostazione canoro stilistico jazz ispirato dal bel canto o dalla concezione di far riflettere nel canto un sentimento esclusivamente pessimista sulla visione di una vita ingiusta e drammatica, cio\u00e8 il canto come espressione di sofferenza (espressionismo). Invece Aretha \u00e8 una delle artefici (se non la principale) che ha dato origine a un nuovo modo di cantare pi\u00f9 ribelle, basato pi\u00f9 sull'esclamazione. Caratteristica canora che si afferm\u00f2 in seguito nel rock e nella musica pop. Dunque in generale la straordinaria voce di Aretha \u00e8 dovuta in gran parte al suo mutevole vibrato (arioso, jazzista e teatrale), ma principalmente al suo grandioso e inimitabile timbro, ricco di varie chiarezze, punti focali scuri e caratteri diversi.\nAgli inizi degli anni ottanta la voce di Aretha subisce un drastico cambiamento, dovuto ai danni del fumo, perdendo la sua brillantezza e chiarezza e diventando pi\u00f9 pesante e con un riconoscibile timbro affumicato. In questo periodo, Aretha acquista una maggiore estensione delle note basse che diventano estremamente scure e pesanti, arrivando a toccare picchi come il Sol1/G2; tuttavia perde agilit\u00e0, versatilit\u00e0 ed estensione nelle note pi\u00f9 alte, sia in registro di petto sia di testa, che avevano costituito la sua firma inconfondibile. Nelle note pi\u00f9 alte la sua voce perde un po' di controllo e in particolare la chiarezza del timbro.\nAretha smetter\u00e0 di fumare tra il 1991 e il 1992, e ci\u00f2 giover\u00e0 notevolmente alla sua voce, che riacquister\u00e0 pi\u00f9 controllo e brillantezza nelle note pi\u00f9 alte e nel vibrato, che, sebbene non eguaglino quelle degli anni sessanta e settanta, le consentiranno di mostrare una nuova e migliore forma vocale.\nRiconoscimenti.\nGrammy Awards.\nAretha \u00e8 la terza donna pi\u00f9 premiata nella storia dei Grammy, avendo ricevuto 21 premi in totale, contando anche quelli speciali alla carriera."}
{"id": "112997", "revid": "599013", "url": "https://it.wikipedia.org/wiki?curid=112997", "title": "Pecorino siciliano", "text": "Il Pecorino Siciliano, in siciliano \"tumazzu\", \u00e8 un formaggio a Denominazione di origine protetta prodotto esclusivamente con latte di pecora nel territorio siciliano.\nStoria.\nIl Pecorino siciliano \u00e8 un formaggio che proviene dal mondo greco classico.\nIl 12 giugno 1996 la Commissione europea riconosce la DOP con decreto CE n. 1107/96.\nCaratteristiche principali.\n\u00c8 un formaggio a pasta semidura bianca, dal colore e sapore forte. Di forma cilindrica, con una faccia leggermente concava, la forma tipo ha un peso variabile di kg 12 pi\u00f9 o meno il 15%.\nProcesso di produzione.\nIl \"pecorino siciliano\" viene prodotto unicamente con latte di pecora crudo \"intero\" a cui viene aggiunto il caglio in un tino di legno. Si passa poi all\"'incanestratura\" e successivamente alla salatura. \nPu\u00f2 essere consumato ad un livello pi\u00f9 o meno alto di stagionatura. Le sue caratteristiche cambiano secondo il livello di stagionatura, anche se per poter essere marchiato necessita di un minimo di quattro mesi di stagionatura.\nZone di produzione.\nViene prodotto in tutta la Sicilia.\nPecorino Siciliano DOP.\nIl Consorzio Ricerca Filiera Lattiero-Casearia (Corfilac) \u00e8 l'organismo di controllo autorizzato a certificare la conformit\u00e0 ai requisiti del Disciplinare per il Pecorino Siciliano DOP e quindi a poter rilasciare il marchio DOP.\nIl Consorzio di Ricerca ha elaborato un Piano di Controllo che illustra i requisiti necessari per caratterizzare il Pecorino Siciliano.\nCome ottenere la marchiatura DOP del formaggio Pecorino Siciliano:\nAltri formaggi pecorini siciliani.\nAccanto al pecorino siciliano il ministero delle politiche agricole e forestali (Mipaaf) ha riconosciuto ad altri formaggi pecorini siciliani la denominazione \"prodotti agroalimentari tradizionali italiani\" (P.A.T):"}
{"id": "113011", "revid": "3732", "url": "https://it.wikipedia.org/wiki?curid=113011", "title": "Paolo Monelli", "text": "Biografia.\nFormazione.\nNacque il 15 luglio 1891 a Fiorano Modenese, figlio del tenente colonnello Ernesto Monelli e di Maria Antonini, registrata all'anagrafe come \"massaia possidente\". La sua famiglia si trasfer\u00ec presto a Bologna, dove Ernesto era direttore dell'Ospedale militare.\nDopo aver frequentato il Liceo classico \"Minghetti\" di Bologna, decise di intraprendere la carriera militare, ma fu bocciato all'esame di ammissione all'Accademia di Torino; come ripiego, inizi\u00f2 a studiare Giurisprudenza all'Universit\u00e0 di Bologna, dove consegu\u00ec la laurea. Fin da giovane Monelli collabor\u00f2 con il \"Resto del Carlino\". Per aggirare il divieto del padre di uscire di casa, ancora da liceale, aveva frequentato un corso serale di stenografia. Con l'attestato ottenuto, nel 1912 Fu assunto come stenografo nella redazione del principale quotidiano bolognese. Non si trattava di un'assunzione a tempo pieno, ma solamente di due ore al giorno.\nMario Missiroli, che era al tempo il curatore della pagina culturale del giornale, lo chiamava \u201c\"al stenograf intelettu\u00e8l\"\u201d, poich\u00e9, diversamente dai colleghi, Monelli aveva frequentato il liceo e leggeva regolarmente le riviste letterarie \"il Marzocco\" e \"Lacerba\". Oltre al lavoro di stenografo, Monelli scrisse per il \"Carlino\", non retribuito, alcuni articoli sulla terza pagina, riguardanti sport invernali e scalate alpinistiche, passioni che aveva coltivato durante le vacanze in montagna. Come egli stesso afferm\u00f2, allora non gli sembrava d'avere una particolare attitudine per il giornalismo e mai avrebbe pensato che proprio questo sarebbe diventato il suo mestiere per tutta la vita.\nLa Prima guerra mondiale.\nQuando scoppi\u00f2 la prima guerra mondiale Monelli si schier\u00f2 dalla parte degli interventisti; cos\u00ec, al momento dell'entrata in guerra, bench\u00e9 militesente in quanto unico figlio maschio (il fratello era morto nel 1913), si arruol\u00f2 come volontario, chiedendo esplicitamente nella domanda di nomina a sottotenente, di combattere negli Alpini.\nDopo essere stato destinato al Battaglione alpini \"Val Cismon\" del 7\u00ba Reggimento Alpini, ebbe il battesimo del fuoco il giorno di Natale del 1915. Combatt\u00e9 quindi in Valsugana, ottenendo la sua prima medaglia di bronzo al valor militare nel marzo del 1916 e in seguito, il 10 agosto di quell'anno, la promozione a tenente.\nPartecip\u00f2 alla battaglia dell'Ortigara, conseguendo una seconda decorazione (25 giugno 1917).\nPosto al comando della 301\u00aa compagnia del Battaglione Alpini Sciatori \"Monte Marmolada\" e promosso capitano (31 ottobre 1917), Monelli si ritrov\u00f2 coinvolto nei tentativi di respinta della violenta offensiva austriaca, che ebbe la sua battaglia decisiva nella disfatta di Caporetto (fine ottobre 1917).\nIl coraggio dimostrato sul Monte Tondarecar fu premiato il 15 novembre 1917 con una terza medaglia di bronzo.\nIl 5 dicembre Monelli cadde prigioniero degli austriaci insieme ai pochi superstiti della sua compagnia, stremati dal gelo e dalla fame. Fu condotto a piedi prima a Trento, poi al castello di Salisburgo da cui tent\u00f2 invano due volte la fuga.\nQuale significato ha avuto per Monelli la guerra del 1915/1918? Come egli stesso sostenne, parteciparvi volontariamente gli era sembrata una splendida avventura per un ragazzo di vent'anni; se fosse rimasto a casa, inoltre, si sarebbe vergognato nei confronti dei suoi coetanei, esposti, non per loro scelta, ad un rischio cos\u00ec grande. Durante il periodo trascorso al fronte il giovane capitano Monelli instaur\u00f2 con i suoi soldati uno stretto rapporto: egli era infatti legato da affetto e da stima a quegli uomini, che svolgevano il loro compito con estrema semplicit\u00e0 e \"virile coscienza\", con la stessa abnegazione che avevano dimostrato nei loro lavori quotidiani. Monelli conserv\u00f2 vivi i ricordi di questi uomini provati, della loro umanit\u00e0 e della fiducia che essi avevano riposto in lui, ancora ragazzo, che doveva portarli a morire. Cos\u00ec afferm\u00f2:\nGli anni venti e trenta.\nIl primo dopoguerra (1919-1920).\nMonelli rimpatri\u00f2 nel dicembre 1919 e fu congedato il primo gennaio 1920. Torn\u00f2 a lavorare per il \"Resto del Carlino\", dove ritrov\u00f2 Mario Missiroli, che nel contempo era stato promosso direttore. Missiroli lo assegn\u00f2 come inviato speciale in Cecoslovacchia e Polonia, luoghi che Monelli aveva conosciuto a fondo per ragioni militari.\nIn seguito Missiroli gli affid\u00f2 l'incarico di seguire, in prima linea, la Guerra sovietico-polacca. Fu poi corrispondente per il giornale a Berlino, dove mostr\u00f2 anche la sua passione per la fotografia, che gi\u00e0 lo aveva catturato fin dai giorni di guerra. Sempre nel 1920 Monelli compose, elaborando le note prese durante l'esperienza al fronte \"Le scarpe al sole\" da cui fu tratto liberamente anche l'omonimo film del 1935. Quest'opera deline\u00f2 definitivamente il futuro del giornalista Monelli: con essa sent\u00ec chiara la propria vocazione per la scrittura, decidendo di sottrarsi alla sua professione di avvocato.\nIl libro, tradotto nel 1930 a Londra, Parigi e New York, viene considerato uno dei pi\u00f9 intensi libri di guerra di quel periodo.\n\"La Stampa\" e il \"Corriere della Sera\" (1921-1930).\nNel 1921 Monelli inizi\u00f2 una collaborazione con il principale quotidiano torinese, \"La Stampa\", diretta all'epoca da Luigi Salvatorelli. Monelli scrisse vari \"reportage\"; inoltre pubblica l'opera \"Viaggio alle isole Freddazzurre: da Oslo a Hammerfest, Caponord e Spitsbergen\" edita da Alpes (Milano, 1926), nata dalla raccolta di una serie di articoli sui Paesi scandinavi. Nel 1926 Monelli abbandon\u00f2 \"La Stampa\", che stava attraversando un periodo difficile a causa delle misure di controllo imposte dal governo in seguito all'attentato a Benito Mussolini. Istitu\u00ec, insieme ad alcuni letterati, il Premio Bagutta.\nApprod\u00f2 quindi al \"Corriere della Sera\" di Ugo Ojetti; a questo periodo appartiene l'opera \"Io e i Tedeschi\", distribuita da Treves (Milano, 1927), nata dai \"reportage\" che analizzavano le dinamiche politiche della Germania del dopoguerra: la Repubblica di Weimar, il dramma dell'inflazione e la \"societ\u00e0 della crisi economica\". Fu poi pubblicata, sempre da Treves, una raccolta di articoli celebrativi del decennale della Vittoria, \"Sette battaglie\" (Milano, 1928). Ancora a Milano, dopo aver frequentato la redazione del giornale \"L'Alpino\", Monelli conobbe e strinse amicizia con il reduce Giuseppe Novello, con cui collabor\u00f2 alla stesura del libro illustrato \"La guerra \u00e8 bella ma scomoda. 46 tavole di Giuseppe Novello con commento di Paolo Monelli\" (Milano, Treves, 1929).\nI viaggi.\n la vita di Monelli tra il 1927 e il 1929 si distinse per un susseguirsi di viaggi in tutto il Mediterraneo e nell'Europa continentale.\nIn particolare, in seguito a un articolo in cui criticava il regime di Miguel Primo de Rivera (dittatore di Spagna dal 15 settembre 1923 al 28 gennaio 1930) si ritrov\u00f2 \"licenziato\". Nonostante ci\u00f2 continu\u00f2 a collaborare tra il 1930 e 1933 con alcune riviste dirette dallo stesso Ojetti (quali Pegaso e Pan), come testimoniato dallo stesso giornalista con la raccolta di reportage \"Questo mestieraccio\", pubblicata da Treves (Milano, 1930).\nFu un viaggio in Germania a lanciare le basi per la nuova prospettiva di Monelli che, impressionato dalla corrente dell'espressionismo e dalla Nuova Oggettivit\u00e0 (\"Neue Sachlichkeit\"), una volta tornato in patria (1929), tradusse per Treves il libro \"La Guerra\", scritto da Arnold Friedrich Vieth von Golssenau con lo pseudonimo di Ludwig Renn. Questo componimento fu redatto in forma di diario dall'autore, immaginatosi soldato semplice in mezzo al conflitto.\nConobbe inoltre il \"poeta vagabondo\" Alfred \"Klabund\" Henschke, autore di canzoni per cabaret e di opere popolari per i cantastorie, considerato uno degli antecedenti immediati di Bertolt Brecht.\nAlla \"Gazzetta del Popolo\".\nDopo il licenziamento da Via Solferino, Monelli fu assunto dalla torinese \"Gazzetta del popolo\", che segn\u00f2 la sua entrata, fuori dai margini di ambiguit\u00e0 ancora possibili al \"Corriere\" di Ojetti, in un organo di stampa inequivocabilmente organico alla politica culturale del regime. Ne era direttore politico Ermanno Amicucci, ex-fervente dannunziano, segretario del Sindacato nazionale fascista dei giornalisti, deputato, tra i fautori della legislazione sulla stampa voluta da Mussolini e da Galeazzo Ciano.\nMonelli avvi\u00f2 nel 1932 sulla \"Gazzetta del Popolo\" una rubrica a salvaguardia della lingua italiana. Le sue riflessioni confluirono in un volume dal titolo significativo: \"Barbaro dominio\" (sottotitolo: \"Cinquecento esotismi esaminati, combattuti e banditi dalla lingua con antichi e nuovi argomenti, storia ed etimologia delle parole e aneddoti per svagare il lettore\"), pubblicato a Milano da Hoepli nel 1933, che fu ristampato anche nel dopoguerra.\nSempre per la \"Gazzetta del Popolo\" Monelli e Novello pubblicarono dal 1930 alcune tavole e vignette su \"Fuorisacco\", la rubrica umoristica del quotidiano, alla quale collaboravano anche Alberto Camerini e Achille Campanile. Questa collaborazione diede alla luce \"Il ghiottone errante\" (Treves, 1935), in cui i due sono protagonisti e narratori di un singolare \"tour\" eno-gastronomico in tutta la penisola italiana. Tale opera si rif\u00e0 al genere introdotto in Italia da \"Osteria\" di Hans Barth, una \"Guida spirituale alle osterie italiane\" comparsa in Italia gi\u00e0 nel 1910.\nMonelli riprese anche il suo ruolo di corrispondente dall'estero per conto di tale quotidiano: a New York, nel 1933, in occasione della trasvolata oceanica guidata da Italo Balbo (alla sua morte Monelli scriver\u00e0 anche un opuscolo commemorativo); in Etiopia, tra il 1935 e il 1936, come inviato di guerra; a Ginevra, dove si era riunita la Societ\u00e0 delle Nazioni il 30 giugno 1936. \u00c8 proprio in questa circostanza che Monelli e altri sette giornalisti delle maggiori testate italiane diedero vita ad una \"bravata patriottica\", coprendo con fischi il discorso del delegato del Negus d'Etiopia. Monelli e i compagni furono per tale azione detenuti nelle carceri svizzere per due giorni, esperienza che Monelli raccont\u00f2 poco tempo dopo (\"Le nostre prigioni\", \"Gazzetta del Popolo\", 3 luglio 1936).\nIl ritorno al Corriere della Sera (1937-1943).\nNel 1937 Monelli fu invitato da Aldo Borelli, direttore del \"Corriere della Sera\", a sovrintendere all'ufficio di corrispondenza del quotidiano milanese a Parigi. Nello stesso anno si lasci\u00f2 coinvolgere dalla campagna lanciata dal regime, polemizzando con la politica francese di apertura verso l'immigrazione. In questo periodo fu redatto il \"reportage\" giornalistico \"In Corsica\", uscito presso Garzanti nel 1939, dotato anche delle xilografie di Francesco Giammari. Tra le frequentazioni di Monelli vi era Giuseppe Bottai, al quale egli si rivolse, sempre nel 1937, per ottenere il trasferimento a Roma della studiosa di storia dell'arte Palma Bucarelli che dal 1941 divenne sovrintendente della Galleria Nazionale di arte moderna della capitale (Monelli la sposer\u00e0 il 27 giugno 1963, dopo aver ottenuto l'annullamento del precedente matrimonio con Augusta Severi, avvenuto nel dicembre 1926). Sempre grazie a Bottai, inizi\u00f2 una collaborazione con il periodico \"Primato\". A questa fase risalgono: \"L'A.B.C del vocabolario\" (15 dicembre 1942), \"Lingua, dialetto e gergo\" (1\u00ba luglio 1942), la rubrica \"Le parole della guerra\", che costituir\u00e0 una parte del volume \"Naja parla\", edito da Longanesi &amp; C. nel 1947.\nLa Seconda guerra mondiale.\nAvendo l'Italia preso parte al secondo conflitto mondiale, Monelli torn\u00f2 all'uniforme e ai ritmi della vita militare. Dopo l'addestramento di gennaio e febbraio 1940, fu richiamato, il 23 giugno di quell'anno, dal Ministero della Marina, con il ruolo di corrispondente di guerra, pur continuando ad essere membro del Corpo degli Alpini. Promosso maggiore (27 luglio 1940) e in seguito tenente colonnello (9 marzo 1942), il suo incarico di giornalista arruolato lo impegn\u00f2 su vari fronti, soprattutto in Africa settentrionale. Fu posto a congedo il 22 febbraio 1943, all'et\u00e0 di 52 anni. In seguito cominci\u00f2 a maturare un senso di critica verso il fascismo che lo port\u00f2 a riprendere la sua attivit\u00e0 di inviato di guerra al seguito del Corpo Italiano di Liberazione.\nDopo aver vissuto in prima persona, presso la sede del quotidiano romano \"Il Messaggero\", gli sconvolgimenti conseguenti al voto del Gran Consiglio del 25 luglio 1943, pubblic\u00f2 \"Roma 1943\", edito da Migliaresi nel febbraio 1945. L'opera tratta gli avvenimenti che intercorrono dalla fine del fascismo all'occupazione nazista di Roma, fino alla sua liberazione (8 giugno del 1944). di Monelli fu condivisa anche dallo scrittore e alpino Carlo Emilio Gadda con l'opera antimussoliniana \"Eros e Priapo\". Dopo la liberazione di Roma, Monelli partecip\u00f2 attivamente alla vita culturale della citt\u00e0, costituendo l'11 giugno 1944 il gruppo degli Amici della Domenica insieme con Massimo Bontempelli, Paola Masino, Carlo Bernari, Palma Bucarelli e Alberto Savinio. Il gruppo presiedette alla fondazione del Premio Strega costituendone il nucleo originario della giuria.\nDopo il 1945.\nMonelli collabor\u00f2 con la rivista \"Mercurio\", mensile di politica, scienze e arti diretto da Alba de C\u00e9spedes. Ricostru\u00ec, con una certa dose di voyeuristica superficialit\u00e0, la vita privata e pubblica di Mussolini con la biografia \"Mussolini piccolo borghese\" edita da Garzanti (Milano, 1950), assecondando i gusti di una popolazione ormai dimentica delle rovine della guerra nella quale il regime aveva precipitato il Paese, e che Monelli stesso aveva cos\u00ec ben descritto appena qualche anno addietro in \"Roma 1943\". Approd\u00f2 al mondo del cinema, recitando nella commedia di Renato Castellani \"Mio figlio professore\". Prese poi parte, nell'anno successivo, alla commedia \"La primula bianca\" di Carlo Ludovico Bragaglia.\nSi dedic\u00f2 poi al genere narrativo, privilegiando il racconto. Le opere di questo periodo furono: \"Sessanta donne\" (Garzanti, 1947), \"Morte del diplomatico\" (Mondadori, 1952) e \"Nessuna nuvola in cielo\" (Mondadori, 1957). Nel 1958 Monelli speriment\u00f2 il genere del romanzo storico con \"Avventura nel primo secolo\", ambientato in un allegorico Impero romano. Riprese poi la carriera di giornalista, dapprima a \"La Stampa\", dove ritrov\u00f2 l'amico Novello; poi, dal 1967, di nuovo al \"Corriere della Sera\". Furono pubblicate negli anni successivi altre sue opere, tra cui: \"O.P. ossia il vero bevitore\", itinerario gastronomico ed enologico dotato di 13 tavole di Novello (Longanesi, 1963) e \"Ombre Cinesi: scrittori al girarrosto\" (Mondadori, 1965). Continu\u00f2 a lavorare come giornalista, finch\u00e9 la malattia lo costrinse all'inattivit\u00e0. Ha scritto e pubblicato nel 1968 un articolo anche sulla rivista Pioniere Noi Donne dal titolo: \"L'antica Roma alle urne\" (n\u00b0 14/1968).\nPaolo Monelli mor\u00ec a Roma il 19 novembre 1984. Il giorno della sua morte fu definito dal New York Times \u00abper mezzo secolo uno dei giornalisti pi\u00f9 illustri e dei romanzieri pi\u00f9 famosi d'Italia\u00bb. Nel 2001 fu dato alle stampe \"Ricordi di naja alpina\", edito da Mursia a cura di Luciano Viazzi, che lo defin\u00ec \u00abun ricordo vivace di Paolo Monelli, della sua carriera di scrittore soldato, di alpino e letterato arguto, attraverso i suoi taccuini vergati negli anni della grande guerra\u00bb.\nFondo Monelli.\nIl giornalista, ancora in vita, lasci\u00f2 la sua biblioteca, 11000 volumi, l'archivio personale e le raccolte dei giornali per cui aveva collaborato (20 contenitori di quotidiani e 180 volumi di giornali) alla biblioteca statale \"Antonio Baldini\" di Roma. Il materiale, suddiviso in tre distinti blocchi (biblioteca, emeroteca e archivio personale), venne raccolto e ordinato dalla dottoressa Pasquarelli che si era occupata dell'acquisizione dello stesso. Dal marzo 2021 il complesso chiamato \"Fondo Monelli\" non \u00e8 purtoppo consultabile, a causa dei prolungati lavori di ristrutturazione della biblioteca."}
{"id": "113017", "revid": "6923", "url": "https://it.wikipedia.org/wiki?curid=113017", "title": "Blackjack", "text": "Il blackjack (in italiano chiamato anche ventuno) \u00e8 un gioco d'azzardo di carte che si svolge tra il banco, rappresentato dal casin\u00f2, e i giocatori. Vincono i giocatori che realizzano un punteggio pi\u00f9 alto del banco e non superiore a 21.\nStoria.\nIl blackjack \u00e8 uno dei giochi di casin\u00f2 pi\u00f9 famosi e diffusi al mondo, le prime tracce di un gioco di carte simile al blackjack moderno arrivano dalla Francia del XVII secolo, con il nome di \"Vingt-et-un\" (ossia \"ventuno\")\nUna volta approdato negli Stati Uniti, quando nel 1931 il Nevada liberalizza il gioco d'azzardo, il gioco del ventuno venne denominato \"black jack\" (fante nero) con l'introduzione di una variante: qualora il giocatore facesse 21 con un asso e un jack di picche, veniva pagato con un bonus di dieci volte la posta. Anche se attualmente il bonus \u00e8 stato abolito, il nome comunque \u00e8 rimasto.\nLe carte.\nPer il gioco del blackjack viene usato un sabot formato da 2 mazzi di carte francesi, per un totale di 104 carte ; vengono comunque fabbricate apposite carte per questo gioco, nelle quali, rispetto alle pi\u00f9 tradizionali carte francesi, gli indici sono soltanto due (uno solo per ogni lato orizzontale) e stampati in caratteri pi\u00f9 grossi del normale, con al centro di ciascuna carta un rettangolo verticale entro cui \u00e8 collocata o la figura o il seme di ogni valore numerico. Inoltre per il gioco serve anche un apposito tappeto verde con i riquadri stampati a forma di carte e una casella rettangolare per collocarvi le puntate e l'eventuale assicurazione di ciascun giocatore. Nel gioco l'asso pu\u00f2 valere 11, o 1, le figure valgono 10, mentre le altre carte da gioco valgono il loro valore nominale. I semi non hanno alcuna influenza, o valore. La somma dei punti, al fine del calcolo del punteggio, avviene per semplice calcolo aritmetico.\nSvolgimento del gioco.\nUna volta che i giocatori hanno fatto la loro puntata, il banchiere procedendo da sinistra verso destra assegna a ciascuno dei giocatori una carta scoperta in ogni postazione giocata, assegnando l'ultima al banco. Effettua poi un secondo giro di carte scoperte, senza per\u00f2 attribuirne una a se stesso. Avvenuta la distribuzione, il mazziere (in inglese \"dealer\") legge in ordine il punteggio di ciascun giocatore invitandoli a manifestare il loro gioco: essi potranno chiedere carta o stare, a loro discrezione. Se un giocatore supera il 21 perde e il mazziere incasser\u00e0 la puntata. Una volta che i giocatori hanno definito i loro punteggi il mazziere sviluppa il suo gioco seguendo la \"regola del banco\": egli deve tirare carta con un punteggio inferiore a 17. Una volta ottenuto o superato 17 si deve fermare. Se oltrepassa il 21 il banco \"sballa\" e deve pagare tutte le puntate rimaste sul tavolo. Una volta definiti tutti i punteggi, il mazziere confronta il proprio con quello degli altri giocatori, paga le combinazioni superiori alla sua, ritira quelle inferiori e lascia quelle in parit\u00e0. Il pagamento delle puntate vincenti \u00e8 alla pari. \nIl black jack.\nIl giocatore che fa 21 con le prime carte assegnategli dal mazziere, cio\u00e8 riceve un Asso (11) e una figura, forma il cosiddetto \"black jack\", e ha diritto al pagamento di 3 a 2 (una volta e mezzo la posta, cio\u00e8, la somma scommessa x 1,5); se anche il mazziere realizza il black jack la mano \u00e8 considerata alla pari, infatti questo \u00e8 uno dei pochi giochi dove si gareggia per battere il \"banco\".\nIl raddoppio della puntata (\"double down\").\nI giocatori hanno una particolare opzione di giocata: se con le prime due carte hanno realizzato da 9 a 11 punti, possono \"raddoppiare\" la puntata al momento della chiamata ma impegnandosi a chiedere una sola carta, e dopo aver ricevuto questa carta il giocatore \u00e8 obbligato a fermarsi.\nLa divisione (\"split\").\nSe nella prima distribuzione il giocatore riceve due carte dello stesso valore pu\u00f2 effettuare lo \"split\" e cio\u00e8:\nNel caso di due Assi il gioco doppio \u00e8 consentito ma con diritto a una sola chiamata.\nStrategia per lo split.\n Un buon giocatore di blackjack potr\u00e0 all'occorrenza \"splittare\" i quattro e i cinque ma \"mai\" dovrebbe azzardare lo split di due figure.\nL'assicurazione (\"insurance\").\nQuando il mazziere si serve un Asso come carta scoperta, vi \u00e8 la possibilit\u00e0 che faccia Black Jack con la seconda carta, quindi i giocatori possono ricorrere all'Assicurazione. La posta dell'Assicurazione equivale alla met\u00e0 della puntata di base (quella sulla casella, per esempio: se il giocatore ha puntato 100 l'Assicurazione vale 50). Nel caso il banco realizzi Black Jack il giocatore perder\u00e0 tutta la puntata iniziale, ma verr\u00e0 risarcito con il doppio del valore dell'assicurazione (2:1): in pratica \u00e8 come se la mano si concludesse con un \"pari\". Nel caso il banco non realizzi un Black Jack l'assicurazione viene comunque persa indipendentemente dal risultato della mano.\nLe diverse versioni.\nIn Europa le carte sono scoperte: due per ciascun giocatore, una per il banco. Negli USA inoltre, il banco, oltre alla sua carta scoperta, prende subito l'altra, che rimane per\u00f2 coperta.\nIn vari casin\u00f2 si possono \"splittare\" (separare) le carte uguali fino a tre volte, eccetto gli assi che possono essere separati solo una volta. Dopo lo split si pu\u00f2 spesso (ma non dappertutto) raddoppiare la puntata. In genere non si possono raddoppiare le mani soft (un asso con una carta che non sia figura). Esistono tuttavia dei casin\u00f2 che permettono di raddoppiare con qualsiasi combinazione iniziale.\nDel blackjack esistono anche alcune versioni per essere giocate tra tutti i giocatori, in cui la parte del mazziere viene alternata tra i vari giocatori. All'interno delle case da gioco invece il ruolo del mazziere \u00e8 sempre tenuto dal personale della casa.\nStrategia.\nLa strategia del gioco varia a seconda delle regole locali e del numero dei mazzi usati, le probabilit\u00e0 di vincita vengono influenzate dal numero di mazzi, quindi un minor numero di mazzi avvantaggia il giocatore.\nAl di l\u00e0 della scelta se partecipare o meno al gioco, e alla posta puntata nella singola mano e alla possibilit\u00e0 di raddoppiare la posta, l'unica scelta lasciata al giocatore \u00e8 quella di stabilire se chiedere un'altra carta (e, se le prime due carte sono uguali, di effettuare uno split, cio\u00e8 di dividere la propria mano in due).\nIl banco \u00e8 fortemente avvantaggiato perch\u00e9 \u00e8 l'ultimo a parlare, cio\u00e8 attende la decisione del giocatore prima.\nStrategia base.\nPer effettuare i calcoli delle probabilit\u00e0 nelle varie situazioni sono stati utilizzati anche alcuni dei primi computer a disposizione delle universit\u00e0. In particolare al MIT sono stati realizzati parecchi studi in questo campo. In base a questi calcoli risulta ora possibile, basandosi soltanto sulle carte che si hanno in mano sapere quali sono le probabilit\u00e0 che esca ogni tipo di carta. Basandosi su tali probabilit\u00e0, \u00e8 stata calcolata una regola (strategia base) che stabilisce quale sia la decisione migliore da effettuare nelle varie circostanze.\nLegenda:\nQuesta strategia si applica con 3 o pi\u00f9 mazzi di carte, il banco sta sui 17 soft, raddoppio su tutte le coppie, raddoppio dopo la suddivisione consentito e blackjack che paga 3:2.\nContare le carte.\nIl conteggio delle carte si basa soltanto sulle carte in gioco in quel momento. Tuttavia \u00e8 possibile sviluppare un'ulteriore strategia dovuta al fatto che il numero di carte presenti al tavolo da gioco (cio\u00e8 il numero dei mazzi utilizzati) \u00e8 fisso e al fatto che le carte vengono mescolate soltanto all'inizio del gioco e si continua a giocare tra una mano e l'altra senza rimescolare le carte, ma continuando ad utilizzare le carte rimanenti nel mazzo. Le carte vengono rimescolate soltanto quando si raggiunge il cartoncino divisorio che di solito \u00e8 posto intorno alla met\u00e0 del sabot. Tale carta divisoria determina la percentuale di penetrazione del mazzo, cio\u00e8 il numero di carte che verranno distribuite (rispetto alla totalit\u00e0 presente nei mazzi) prima che abbia luogo la mischiata. Pi\u00f9 tale percentuale \u00e8 alta e maggiori saranno i vantaggi per il giocatore.\nRisulta pertanto possibile, anche se particolarmente difficile, ricordarsi quali carte sono gi\u00e0 uscite e sapere quindi quali rimangono nel mazzo. L'alto numero delle carte utilizzate rende difficile ricordare individualmente le singole carte; risulta per\u00f2 possibile (anche se rimane difficile) ricordare se dal mazzo sono uscite pi\u00f9 carte di basso valore che carte di alto valore e di conseguenza calcolare la probabilit\u00e0 che dal mazzo venga pescata una carta di valore alto o basso. Tale tecnica viene indicata con il nome di \"contare le carte\".\nUna situazione con un mazzo di carte con pi\u00f9 carte alte che basse \u00e8 favorevole al giocatore e sfavorevole al banco (perch\u00e9 aumenta la probabilit\u00e0 del banco di superare il 21, dal momento che il banco agisce in modo fisso, che consiste nel continuare a prendere un'ulteriore carta finch\u00e9 non arriva a 17, e per altri motivi). Questa difficile tecnica permette pertanto di conoscere quale sia il momento pi\u00f9 propizio per effettuare puntate pi\u00f9 alte.\nKen Uston fu un famoso giocatore americano di blackjack che utilizz\u00f2 con grande successo questa tecnica.\nOpere dedicate.\nIl film \"21\" del 2008 si basa sullo sfruttamento del conto delle carte per ottenere vincite sicure. Altri film sul blackjack includono \"Black Jack\" (1986), \"Rain Man - L'uomo della pioggia\" (1988), \"The Gambler\" (2014).\nI principali videogiochi: \"Blackjack\" (1977, uno dei titoli di lancio dell'Atari 2600) \"Blackjack Academy\" (1987), \"\" (2008, uno dei titoli di lancio del WiiWare).\nNella storia a fumetti di \"Mister No\" \"Makakaraua\" (giugno - agosto 1985, numeri 121, 122, 123) Mister No perde ripetutamente a blackjack (definito in questo caso \"Black Jack\") contro un prete esperto nell'arte di barare.\nNel film interpretato da Jason Statham, \"Joker\", il protagonista riesce a vincere mezzo milione di dollari ma ripuntandoli li perde."}
{"id": "113018", "revid": "125996186", "url": "https://it.wikipedia.org/wiki?curid=113018", "title": "Sviluppo sostenibile", "text": "Per sviluppo sostenibile si intende uno sviluppo che soddisfi sia le nostre esigenze d'oggi sia quelle delle generazioni future. Tante sono le organizzazioni pubbliche e private che adottano i bilanci sociali o report di sostenibilit\u00e0 e misurano gli impatti generati dalle proprie attivit\u00e0 economiche per essere in linea con gli obiettivi di sviluppo sostenibile delle Nazioni Unite.\nL\u2019economia sostenibile non \u00e8 orientata soltanto al profitto, ma al benessere e al miglioramento della qualit\u00e0 della vita, alcune organizzazioni internazionali sono arrivate ad adottare il cosiddetto \u2018bilancio integrato\u2019 che unisce la rendicontazione delle attivit\u00e0 finanziarie con quella delle attivit\u00e0 non finanziarie (bilanci sociali). In questo approccio il concetto di sostenibilit\u00e0 deve essere parte centrale e fondamentale dello sviluppo sociale, economico e ambientale di tutte le Nazioni. \nI Paesi a economia in via di sviluppo sono quelli che pi\u00f9 necessitano di modelli di economia circolare e, allo stesso tempo, di tutela dei diritti .\nStoria.\nNel 1973 la crisi petrolifera scosse l'economia mondiale, poich\u00e9 a seguito della guerra fra Israele e Paesi arabi, questi ultimi decisero di diminuire le esportazioni di petrolio verso l'Occidente e di aumentarne il prezzo per fare pressioni sugli Stati Uniti e l'Europa in favore della causa palestinese. \nDiversi Paesi del mondo si trovarono ad affrontare una grave crisi finanziaria; infatti come conseguenza dell'aumento del costo del petrolio aumentarono i costi dell'energia e quindi l'inflazione. La conseguenza della crisi energetica del '73 fu l'applicazione di politiche di austerit\u00e0 da parte di vari Paesi nel mondo, che presero misure drastiche per limitare il consumo di energia.\nLa crisi petrolifera rappresent\u00f2 per l'Occidente un'occasione di riflessione sull'uso delle fonti rinnovabili che vennero per la prima volta prese in considerazione in alternativa ai combustibili fossili come il petrolio. La crisi, dunque, port\u00f2 i paesi occidentali a interrogarsi per la prima volta riguardo ai fondamenti della civilt\u00e0 industriale e riguardo alla problematicit\u00e0 del suo rapporto con le risorse limitate del pianeta. Nel 1972, inoltre, era stato pubblicato da parte di alcuni studiosi del Massachusetts Institute of Technology il rapporto sui \"Limiti dello sviluppo\", commissionato dal Club di Roma. Tale rapporto riportava l'esito di una simulazione al computer delle interazioni fra popolazione mondiale, industrializzazione, inquinamento, produzione alimentare e consumo di risorse nell'ipotesi che queste stessero crescendo esponenzialmente con il tempo.\nDalla simulazione veniva messo in evidenza che la crescita produttiva illimitata avrebbe portato al consumo delle risorse energetiche e ambientali. Il rapporto sosteneva, inoltre, che era possibile giungere a un tipo di sviluppo che non avrebbe portato al totale consumo delle risorse del pianeta. Dunque, l'idea di un modello di crescita economica che non consumasse tutte le risorse ambientali e le rendesse disponibili anche per il futuro si fa strada a partire dalla prima met\u00e0 degli anni settanta, e infatti proprio nel giugno del 1972 si tenne la Conferenza ONU sull'Ambiente Umano.\nAlla fine degli anni ottanta l'oncologo svedese Karl-Henrik Rob\u00e8rt coordin\u00f2 un ampio processo di creazione di consenso nella comunit\u00e0 scientifica per dare una definizione sistemica-globale e operativa di sostenibilit\u00e0, le Condizioni di Sistema, che comprendono sia aspetti ecologici sia sociali. Tale definizione consente di rendere concreti i principi teorici dello sviluppo sostenibile, ed \u00e8 la base di processi partecipativi efficaci. Da quel processo emerse il Framework di Sviluppo Sostenibile Strategico, noto anche come \"The Natural Step\" \"framework\", adottato dai primi anni novanta da migliaia di organizzazioni nel mondo. La prima azienda ad adottare il \"framework\" fu IKEA, dal 1990. Circa un quarto dei comuni svedesi adottano questa definizione per la loro pianificazione. Il Comune di Whislter, Columbia Britannica, Canada, che ha ospitato le Olimpiadi invernali del 2010 e ha adottato il \"Framework\" di \"The Natural Step\" dal 2001, ha vinto il LivCom Award, come miglior esempio al mondo di pianificazione per il futuro.\nUna successiva definizione di sviluppo sostenibile, in cui \u00e8 inclusa una visione globale, \u00e8 stata fornita, nel 1991, dalla World Conservation Union, UN Environment Programme and World Wide Fund for Nature, che lo identifica cos\u00ec:\nNello stesso anno l'economista Herman Daly definisce lo sviluppo sostenibile come \u00ab [...] svilupparsi mantenendosi entro la capacit\u00e0 di carico degli ecosistemi\u00bb e quindi secondo le seguenti condizioni generali, concernenti l'uso delle risorse naturali da parte dell'uomo:\nIn tale definizione, viene introdotto anche un concetto di \"equilibrio\" auspicabile tra uomo ed ecosistema, alla base di un'idea di economia per la quale il consumo di una determinata risorsa non deve superare la sua produzione nello stesso periodo. Nel 1994, l'ICLEI (\"International Council for Local Environmental Initiatives\") ha fornito un'ulteriore definizione di sviluppo sostenibile: \u00abSviluppo che offre servizi ambientali, sociali ed economici di base a tutti i membri di una comunit\u00e0, senza minacciare l'operabilit\u00e0 dei sistemi naturali, edificato e sociale da cui dipende la fornitura di tali servizi\u00bb. Ci\u00f2 significa che le tre dimensioni, economica, sociale e ambientale, sono strettamente correlate, e ogni intervento di programmazione deve tenere conto delle reciproche interrelazioni.\nL'ICLEI, infatti, definisce lo sviluppo sostenibile come lo sviluppo che fornisce elementi ecologici, sociali e opportunit\u00e0 economiche a tutti gli abitanti di una comunit\u00e0, senza creare una minaccia alla vitalit\u00e0 del sistema naturale, urbano e sociale che da queste opportunit\u00e0 dipendono. Nel 2001, l'UNESCO ha ampliato il concetto di sviluppo sostenibile indicando che \u00ab [...] la diversit\u00e0 culturale \u00e8 necessaria per l'umanit\u00e0 quanto la biodiversit\u00e0 per la natura (...) la diversit\u00e0 culturale \u00e8 una delle radici dello sviluppo inteso non solo come crescita economica, ma anche come un mezzo per condurre una esistenza pi\u00f9 soddisfacente sul piano intellettuale, emozionale, morale e spirituale\u00bb. (Art 1 e 3, \"Dichiarazione Universale sulla Diversit\u00e0 Culturale\", UNESCO, 2001). In questa visione, la diversit\u00e0 culturale diventa il quarto pilastro dello sviluppo sostenibile, accanto al tradizionale equilibrio delle tre E.\nIl rapporto Brundtland dal 1987 ha ispirato alcune importanti conferenze delle Nazioni Unite, documenti di programmazione economica e legislazioni nazionali e internazionali. Per favorire lo sviluppo sostenibile sono in atto molteplici attivit\u00e0 ricollegabili sia alle politiche ambientali dei singoli Stati e delle organizzazioni sovranazionali sia a specifiche attivit\u00e0 collegate ai vari settori dell'ambiente naturale. In particolare, il nuovo concetto di sviluppo sostenibile proposto dall'UNESCO ha contribuito a generare approcci multidisciplinari sia nelle iniziative politiche sia nella ricerca.\nDescrizione.\nTale processo lega quindi, in un rapporto di interdipendenza, la tutela e la valorizzazione delle risorse naturali alla dimensione economica, sociale e istituzionale, al fine di soddisfare i bisogni delle attuali generazioni, evitando di compromettere la capacit\u00e0 delle future di soddisfare i propri.\nIn questo senso la \"sostenibilit\u00e0 dello sviluppo\" \u00e8 incompatibile in primo luogo con il degrado del patrimonio e delle risorse naturali (che di fatto sono esauribili) ma anche con la violazione della dignit\u00e0 e della libert\u00e0 umana, con la povert\u00e0 e il declino economico, con il mancato riconoscimento dei diritti e delle pari opportunit\u00e0.\nDefinizione condivisa di sviluppo sostenibile.\nLa definizione oggi ampiamente condivisa di sviluppo sostenibile \u00e8 quella contenuta nel rapporto Brundtland, elaborato nel 1987 dalla Commissione mondiale sull'ambiente e lo sviluppo e che prende il nome dall'allora premier norvegese Gro Harlem Brundtland, che presiedeva tale commissione: \nNel documento viene contestualmente enfatizzata la tutela dei bisogni di tutti gli individui, in un'ottica di legittimit\u00e0 universale ad aspirare a migliori condizioni di vita; cos\u00ec come viene sottolineata la necessit\u00e0 e l'importanza di una maggiore partecipazione dei cittadini, per attuare un processo effettivamente democratico che contribuisca alle scelte a livello internazionale:\nLe tre componenti della sostenibilit\u00e0.\nPer tali motivi, la sostenibilit\u00e0 ruota attorno a tre componenti fondamentali:\nL'area risultante dall'intersezione delle tre componenti, coincide idealmente con lo sviluppo sostenibile. Le intersezioni intermedie tra le componenti, dove vengono indicate le parole Vivibile, Equo, Realizzabile, si possono leggere come delle indicazioni di tipo operativo o di verifica. Ad esempio, se dovessimo analizzare una produzione artigianale, tipo di una falegnameria, lo schema potrebbe essere che, se all'interno del campo riguardante l'ambiente inseriamo la tutela delle materie prime e la conoscenza dell'origine del prodotto, e se nell'insieme riguardante l'aspetto sociale inseriamo la possibilit\u00e0 di beneficiare delle materie prime fino al loro utilizzo, allora nel campo intermedio ci potrebbe essere \"semina della vegetazione, dedicata a parco e rinnovata negli anni\". Se lo schema che stiamo analizzando \u00e8 quello di un'attivit\u00e0 di estrazione delle materie prime, dove ovviamente la parte economica riguarder\u00e0 la massimizzazione della quantit\u00e0 estratta, la parte sociale, che tra le varie potrebbe comprendere l'insegnamento, l'uso della cava per motivi terzi, ecc, avr\u00e0 una zona di equit\u00e0, che considerer\u00e0 ad esempio l'utilizzo della cava per gite istruttive, la realizzazione di un museo/scuola, la pianificazione del modo di estrazione.\nSostenibilit\u00e0 debole e sostenibilit\u00e0 forte.\nSi possono dunque individuare due diverse accezioni della sostenibilit\u00e0: quella di tipo debole e quella forte, entrambe legate al concetto di sostenibilit\u00e0 delle risorse. Queste ultime infatti si distinguono in: capitale prodotto dall'uomo e capitale naturale. Nel primo rientrano chiaramente tutte le opere dell'ingegno umano mentre nel secondo, oltre alle risorse naturali (mari, fiumi, laghi, foreste, flora, fauna, territorio) intese in senso produttivo, come i prodotti agricoli, della caccia, della pesca, comprende anche le risorse naturali fruibili sotto altri punti di vista, quali la bellezza dei paesaggi, la biodiversit\u00e0, il patrimonio artistico e culturale.\nSecondo la visione dei fautori della sostenibilit\u00e0 debole, l'auspicabile modello di sviluppo dovrebbe garantire uno \"stock\" di risorse (umane e naturali) non decrescenti fino alla generazione successiva. Il che presuppone la piena sostituibilit\u00e0 di due tipi di capitale dal momento che, per mantenere costante nel tempo la somma tra capitale umano e capitale naturale, la diminuzione di uno dei due potrebbe essere compensata dall'aumento dell'altro. Tale teoria per\u00f2 appare facilmente confutabile dalla ben pi\u00f9 affermata sostenibilit\u00e0 forte, che parte invece dal presupposto non della sostituibilit\u00e0 bens\u00ec della complementarit\u00e0 tra capitale umano e capitale naturale, per cui ciascuna componente dello \"stock\" va tenuta costante, poich\u00e9 la produzione dell'uno dipende dalla disponibilit\u00e0 dell'altro.\nNon \u00e8 ammissibile perci\u00f2 uno sfrenato utilizzo delle risorse naturali, in quanto esse non sono sostituibili come quelle umane, ma il loro depauperamento d\u00e0 luogo al contrario e nella maggior parte dei casi a processi irreversibili (ad esempio l'estinzione di specie animali) o reversibili, ma solo in un lunghissimo periodo, non coincidente con i tempi umani (come il processo di rimboschimento di foreste). Un modello di sviluppo sostenibile perci\u00f2 deve contemplare una politica di tutela e salvaguardia delle risorse naturali, che vanno gestite razionalmente contemperando l'esigenza di sviluppo socio-economico con quella di rispetto dell'ecosistema.\nSviluppo sostenibile e pianificazione ambientale.\nLa pianificazione ambientale \u00e8 un metodo di pianificazione che pone al centro della sua attenzione la compatibilit\u00e0 delle modifiche da apportare con le caratteristiche proprie dell'ambiente. Dunque, tale tipo di pianificazione si svolge nel rispetto e nella conservazione delle risorse naturali. La pianificazione ambientale \u00e8 una pianificazione sostenibile perch\u00e9 valuta le peculiarit\u00e0 del territorio e vi costruisce in base a queste; infatti con questo metodo di pianificazione si decidono gli usi di un particolare ambiente in base alle sue caratteristiche e alla sua soglia di adattamento alle trasformazioni. La pianificazione ambientale nasce intorno alla met\u00e0 degli anni sessanta e fra i suoi principali esponenti annovera Ian Mc Harg, che nel 1969 pubblic\u00f2 uno dei testi chiave per la comprensione di questo tipo di pianificazione \"Design with Nature\". Le linee guida della pianificazione ambientale sono:\nDunque, la pianificazione ambientale si rapporta con le altre discipline scientifiche affinch\u00e9 la sua azione sia pi\u00f9 efficace. Inoltre, pur agendo sulla scala locale, utilizza come scenario d'azione quello planetario; tenendo conto che le modifiche apportate all'ambiente influiranno anche sulle generazioni future. Come detto sopra, uno dei maggiori esponenti della progettazione ambientale fu Ian Mc Harg.\nIl metodo di Mc Harg consiste nel porre al centro della pianificazione i valori ambientali, cio\u00e8 le caratteristiche e le dinamiche proprie dell'ambiente. In primo luogo, dunque, egli propone un \"censimento delle risorse ambientali\", che serve all'analisi delle caratteristiche naturali e antropiche dell'ambiente. Infatti, in base alle caratteristiche del territorio si determinano le attivit\u00e0 che su di esso possono essere svolte. Una volta effettuato il censimento, si pu\u00f2 suddividere il territorio in aree aventi le medesime caratteristiche. Per ogni area andranno poi determinate le resistenze alle trasformazioni, le attitudini allo svolgimento di particolari funzioni e la suscettibilit\u00e0 rispetto alle alterazioni subite. Infatti, questi parametri dipendono strettamente dalle caratteristiche proprie dell'ambiente e per questo devono essere determinate in base a esse.\nA questo punto si possono confrontare le trasformazioni che s'intendono apportare al territorio con le sue caratteristiche, la sua resistenza alle alterazioni e la sua suscettibilit\u00e0 rispetto a queste. Si redige dunque la \"carta delle potenzialit\u00e0\", che \u00e8 una sorta di linea guida per la stesura del piano urbanistico vero e proprio perch\u00e9 individua le attivit\u00e0 che \u00e8 opportuno svolgere sul territorio in esame e quelle che invece esso non pu\u00f2 tollerare. In estrema sintesi, l'obiettivo di Mc Harg \u00e8 di conciliare le azioni dell'uomo con la natura stessa, in modo che le trasformazioni a essa apportate non compromettano le sue dinamiche e le sue risorse.\nSviluppo sostenibile e \"acquisti verdi\".\nLa Commissione europea ha in pi\u00f9 occasioni sottolineato il ruolo che, in funzione di strategie per il consumo e la produzione sostenibili, \u00e8 ricoperto dal cosiddetto \"Green Public Procurement\" (GPP) (in italiano Acquisti verdi della Pubblica amministrazione): quando si parla di GPP si fa riferimento all'adozione di criteri ambientali nelle procedure d'acquisto delle P.A, con l'obiettivo di ridurre l'impatto ambientale delle attivit\u00e0 e promuovere la diffusione di tecnologie rispettose dell'ambiente. In particolare, nel luglio del 2008, la Commissione europea ha proposto che gli Stati Membri raggiungano entro il 2010 una quota di diffusione del GPP del 50%, tramite l'adozione di criteri ambientali comuni nelle procedure d'acquisto per beni e servizi prioritari.\nStrumenti per l'attuazione dello sviluppo sostenibile.\nFra gli strumenti atti a garantire l'attuazione di uno sviluppo sostenibile, assumono un ruolo importante la VIA e la VAS:\nL'obiettivo della VAS \u00e8 di integrare considerazioni di tipo ambientale all'elaborazione del piano urbanistico, in modo da garantire l'adozione di uno sviluppo sostenibile all'interno del piano stesso. Di fatto la procedura VAS valuta in primo luogo quali piani ricadano nel suo ambito di competenza; poi stabilisce le indagini da eseguire ai fini della valutazione, raccogliendo le conoscenze utili a tali fini e definisce i probabili impatti ambientali. La procedura si basa, inoltre, sul confronto col pubblico e sull'interazione con i soggetti proponenti. Infine, essa prevede il monitoraggio degli effetti del piano o del progetto anche dopo l'effettiva adozione.\nL'applicazione della VAS riguarda i piani urbanistici concernenti:\nIn definitiva, la VAS rappresenta una parte integrante del procedimento di approvazione dei piani e dei programmi ed \u00e8 per questi ultimi un elemento valutativo e di monitoraggio, la VIA invece fornisce ai soggetti decisori gli elementi per valutare l'impatto ambientale di specifici interventi.\nQuest'ultima \u00e8 dunque uno strumento atto a individuare gli effetti di un progetto su diverse componenti ambientali, quali ad esempio l'acqua, l'aria, il suolo, la fauna, la flora e il paesaggio; nonch\u00e9 sul patrimonio culturale.\nGli obiettivi della VIA possono essere schematizzati nei seguenti punti:\nLa VIA, inoltre, deve rispondere alle seguenti esigenze:\nLe tappe fondamentali a livello internazionale: da Stoccolma a Johannesburg.\n1972, Conferenza di Stoccolma sull'Ambiente Umano.\nL'inizio del percorso culturale, politico e sociale relativo allo sviluppo sostenibile, si pu\u00f2 far coincidere con la Conferenza ONU sull'Ambiente Umano tenutasi a Stoccolma nel 1972: si afferma l'opportunit\u00e0 di intraprendere azioni tenendo conto non soltanto degli obiettivi di pace e di sviluppo socio-economico del mondo, per i quali \u00abla protezione e il miglioramento dell'ambiente \u00e8 una questione di capitale importanza\u00bb, ma anche avendo come \u00abobiettivo imperativo\u00bb dell'umanit\u00e0 \u00abdifendere e migliorare l'ambiente per le generazioni presenti e future\u00bb.\nIUCN 1980, Strategia Mondiale per la Conservazione.\nNel 1980 \"IUCN\u00a0\u2013International Union for Conservation of Nature\" elabora il documento \"Strategia Mondiale per la Conservazione\" nel quale si delineano i seguenti obiettivi:\nCommissione Mondiale su Sviluppo e Ambiente 1983 e Rapporto Brundtland 1987.\nNel 1983 viene istituita dall'ONU la \"Commissione Mondiale su Sviluppo e Ambiente\", presieduta dalla premier norvegese del tempo Gro Harlem Brundtland, la quale elabora il \"rapporto Brundtland\", a cui dobbiamo l'attuale condivisa definizione di sviluppo sostenibile.\nRio de Janeiro 1992, Summit della Terra.\nNel 1992 a Rio de Janeiro si tiene la Conferenza ONU su Ambiente e Sviluppo, nella quale vengono confermati i contenuti della Dichiarazione della Conferenza ONU di Stoccolma del 1972 \u00ab [...] cercando di considerarla come base per un ulteriore ampliamento\u00bb. Si pone l'accento su temi quali:\nDalla Conferenza di Rio de Janeiro scaturiscono due iniziative di rilievo:\nProgramma d'azione Agenda 21.\nAmpio e articolato, costituisce una sorta di manuale per lo sviluppo sostenibile del pianeta \"da qui al XXI secolo\". \u00c8 un documento di 800 pagine che parte dalla premessa che le societ\u00e0 umane non possono continuare nella strada finora percorsa aumentando il divario economico tra le varie nazioni e tra gli strati di popolazione all'interno delle nazioni stesse, incrementando cos\u00ec povert\u00e0, fame, malattia e analfabetismo e causando il continuo deterioramento degli ecosistemi dai quali dipende il mantenimento della vita sul pianeta.\nConvenzione quadro delle Nazioni Unite sui cambiamenti climatici.\nSottoscritta a New York il 9 maggio 1992 \u00e8 il primo strumento legale vincolante sui cambiamenti climatici, avente come obiettivo la stabilizzazione delle concentrazioni in atmosfera dei gas serra derivanti dalle attivit\u00e0 umane, al fine di prevenire effetti pericolosi.\nLo strumento attuativo della Convenzione \u00e8 il Protocollo di Kyoto, che verr\u00e0 sottoscritto nel 1997.\nItalia 1993, Piano Nazionale per lo Sviluppo Sostenibile.\nNel 1993 viene messo a punto, dal Ministero dell'Ambiente, il Piano Nazionale per lo Sviluppo Sostenibile per l'attuazione dell'Agenda 21, approvato dal CIPE il 28 dicembre, \u00ab [...] per realizzare uno sviluppo compatibile con la salvaguardia dell'ambiente\u00bb.\nAalborg 1994, 1\u00aa Conferenza Europea sulle Citt\u00e0 Sostenibili.\nNel 1994 ad Aalborg si tiene la \"1\u00aa Conferenza Europea sulle Citt\u00e0 Sostenibili\", dove viene approvata dai partecipanti la Carta di Aalborg, \"Carta delle citt\u00e0 europee per uno sviluppo durevole e sostenibile\": un impegno delle \u00ab [...] citt\u00e0 e regioni europee ad attuare l'Agenda 21 a livello locale e ad elaborare piani d'azione a lungo termine per uno sviluppo durevole e sostenibile, nonch\u00e9 ad avviare la campagna per uno sviluppo durevole e sostenibile delle citt\u00e0 europee\u00bb.\nLisbona 1996, 2\u00aa Conferenza Europea sulle Citt\u00e0 Sostenibili.\nNel 1996 a Lisbona si tiene la \"2\u00aa Conferenza Europea sulle Citt\u00e0 Sostenibili\", dove viene approvato dai partecipanti il \"Piano d'azione di Lisbona: dalla Carta all'azione\": una valutazione dei progressi fatti dalla 1\u00aa Conferenza di Aalborg e la discussione sull'avvio e l'impegno nel processo di attivazione di una \u00abLocal Agenda 21 e sull'attuazione del locale piano di sostenibilit\u00e0\u00bb.\nHannover 2000, 3\u00aa Conferenza Europea sulle Citt\u00e0 Sostenibili.\nNel 2000 ad Hannover si tiene la \"3\u00aa Conferenza Europea sulle Citt\u00e0 Sostenibili\" dove viene elaborato l'\"Appello di Hannover delle autorit\u00e0 locali alle soglie del XXI secolo\": un \u00ab [...] bilancio sui risultati conseguiti nel fare diventare le nostre citt\u00e0 e comuni sostenibili, nonch\u00e9 per concordare una linea d'azione comune alle soglie del XXI secolo\u00bb e, quindi, un impegno per il proseguimento nell'azione di Agenda 21 Locale.\nNew York 2000, Millennium Summit.\nGli Stati membri dell'ONU adottano all'unanimit\u00e0 la Dichiarazione del Millennio al Summit del Millennio presso la sede dell'ONU a New York. Il Summit ha portato all'elaborazione di otto Obiettivi di Sviluppo del Millennio (Millennium Development Goals, MDGs) per ridurre la povert\u00e0 estrema entro il 2015. \nJohannesburg 2002, Vertice Mondiale sullo Sviluppo Sostenibile.\nNel 2002 a Johannesburg si tiene il \"Vertice Mondiale sullo Sviluppo Sostenibile\" in cui le novit\u00e0 sono sostanzialmente le seguenti:\nAalborg +10 e gli Aalborg Commitments 2004.\nNel giugno 2004 ad Aalborg ha luogo la Quarta Conferenza Europea delle citt\u00e0 sostenibili (detta \"Aalborg + 10\"); in essa 110 comuni, appartenenti a 46 paesi diversi, confermano una visione comune per un futuro urbano sostenibile. La Conferenza \u00e8 stata l'occasione per effettuare una riflessione su dieci anni (Aalborg 1994) d'impegno per la realizzazione di azioni locali per la sostenibilit\u00e0, necessaria per fissare nuovi traguardi e assumere impegni pi\u00f9 definiti. In particolare \u00e8 stata individuata la necessit\u00e0 di fissare target qualitativi e quantitativi per l'implementazione dei principi di sostenibilit\u00e0. La visione si concretizza nei cosiddetti \"Commitments Aalborg +10\", una serie d'impegni condivisi finalizzati a tradurre la visione comune in azioni concrete a livello locale.I \"Commitments\" sono uno strumento flessibile e adattabile alle singole situazioni locali. I governi locali che vi aderiscono avviano un percorso di individuazione degli obbiettivi, che coinvolge gli stakeholders locali e che si integra con l'Agenda 21 Locale o con altri piani d'azione sulla sostenibilit\u00e0.\nCon la sottoscrizione degli Aalborg, gli enti si impegnano a:\nRio de Janeiro 2012, Conferenza delle Nazioni Unite sullo sviluppo sostenibile (Rio +20).\nNel giugno 2012, gli Stati membri dell'ONU hanno adottato il documento \"The Future We Want\" (Il futuro che vogliamo) che ha lanciato un processo per sviluppare una serie di obiettivi di sviluppo sostenibile (Sustainable Development Goals, SDGs) che si basano sugli MDGs. Viene inoltre deciso di istituire il Forum politico di alto livello sullo sviluppo sostenibile (High-level Political Forum on Sustainable Development, HLPF) come la piattaforma centrale delle Nazioni Unite per il monitoraggio e la revisione degli SDGs. \nNew York 2015, Summit delle Nazioni Unite sullo sviluppo sostenibile.\nNel settembre 2015, l'Agenda 2030 per lo sviluppo sostenibile \u00e8 stata adottata al Vertice delle Nazioni Unite sullo sviluppo sostenibile. L'Agenda 2030 contiene 17 Obiettivi di Sviluppo Sostenibile e 169 target che devono essere raggiunti entro il 2030. Si basano sugli Obiettivi di Sviluppo del Millennio e cercano di completare ci\u00f2 che questi non hanno raggiunto. Gli SDGs comprendono le dimensioni economiche, sociali e ambientali dello sviluppo sostenibile.\nEducare allo sviluppo sostenibile: il DESS.\nL'Assemblea Generale delle Nazioni Unite ha proclamato il \"DESS-Decennio dell'Educazione allo Sviluppo Sostenibile\" per il periodo 2005-2014, affidando all'UNESCO il compito di coordinarne e promuoverne le attivit\u00e0. Tale iniziativa trova origine nel Vertice Mondiale sullo Sviluppo Sostenibile di Johannesburg del 2002.\nFinalit\u00e0 del DESS.\nSensibilizzare i governi e le societ\u00e0 civili di tutto il mondo verso \u00abla necessit\u00e0 di un futuro pi\u00f9 equo ed armonioso, rispettoso del prossimo e delle risorse del pianeta, valorizzando il ruolo che in tale percorso \u00e8 rivestito dall'educazione\u00bb da intendersi \u00abin senso ampio, come istruzione, formazione, informazione e sensibilizzazione\u00bb, declinabile quindi non solo in educazione scolastica ma anche in campagne informative, formazione professionale, attivit\u00e0 del tempo libero, messaggi dei media e del mondo artistico e culturale.\nCosa s'intende per \"cultura della sostenibilit\u00e0\"?\n\u00abUna cultura basata su una prospettiva di sviluppo durevole di cui possano beneficiare tutte le popolazioni del pianeta, presenti e future, e in cui le tutele di natura sociale, quali la lotta alla povert\u00e0, i diritti umani, la salute vanno a integrarsi con le esigenze di conservazione delle risorse naturali e degli ecosistemi trovando sostegno reciproco.\u00bb\nL'importanza dell'educazione.\nSi caratterizza per i seguenti elementi:\nMisure di attuazione.\nIl protocollo di Ky\u014dto.\nL'11 dicembre 1997 viene sottoscritto il Protocollo di Ky\u014dto, strumento attuativo della Convenzione Quadro delle Nazioni Unite sui Cambiamenti Climatici, a sua volta sottoscritta a New York il 9 maggio 1992 e scaturita nello stesso anno a Rio de Janeiro. Entrato in vigore il 16 febbraio 2005, impegna 169 nazioni del mondo a ridurre, per il periodo 2008-2012, il totale delle emissioni di gas serra almeno del 5% rispetto ai livelli del 1990 (preso come anno di riferimento), al fine di rimediare ai cambiamenti climatici in atto. Grandi assenti gli Stati Uniti, primi produttori di gas a effetto serra nel mondo, che non lo hanno ratificato. Per raggiungere gli obiettivi prefissati, le azioni devono essere finalizzate in particolare a:\nISO 26000: Responsabilit\u00e0 sociale e sviluppo sostenibile.\nA novembre 2010 si \u00e8 pubblicata la norma ISO 26000 \"Guida sulla responsabilit\u00e0 sociale\" che intende fornire una guida mirata a responsabilizzare tutti i tipi di organizzazioni sull'impatto delle loro attivit\u00e0 sulla societ\u00e0 e sull'ambiente, affinch\u00e9 tali attivit\u00e0 siano condotte in una modalit\u00e0 che, in accordo con le leggi applicabili, sia basata su un comportamento etico e sia consistente con gli interessi della societ\u00e0 e di uno sviluppo sostenibile.\nISO 9004: Qualit\u00e0 verso la sostenibilit\u00e0.\nL'evoluzione dei modelli organizzativi stanno recependo con forte attenzione il tema dello sviluppo sostenibile. La nuova revisione della norma ISO 9004, da decenni di riferimento internazionale per i Sistemi di gestione per la qualit\u00e0 in ambito aziendale e non, da \"Linea guida per il miglioramento delle prestazioni\" (nella revisione 2000) sar\u00e0 intitolata \"Managing for sustainability\" (nella revisione prevista per gennaio 2009) proprio con l'intenzione di fornire alle organizzazioni una linea guida per conseguire un successo sostenibile. \nNella stessa norma vien proposta la definizione di \"sostenibile\" come \u00abcapacit\u00e0 di un'organizzazione o di un'attivit\u00e0 di mantenere e sviluppare le proprie prestazioni nel lungo periodo\u00bb attraverso un bilanciamento degli interessi economico-finanziari con quelli ambientali.\nDirettiva 2010/31/UE sulla prestazione energetica nell'edilizia.\nIl 18 giugno 2010 \u00e8 stata pubblicata sulla gazzetta ufficiale dell'Unione Europea la nuova direttiva sulla prestazione energetica nell'edilizia.\nNell'articolo 1 si legge: \u00abla presente direttiva promuove il miglioramento della prestazione energetica degli edifici all'interno dell'Unione, tenendo conto delle condizioni locali e climatiche esterne, nonch\u00e9 delle prescrizioni relative al clima degli ambienti interni e all'efficacia sotto il profilo dei costi\u00bb.\nLa direttiva, in vigore dal 9 luglio 2010, costituisce un notevole passo avanti nel raggiungimento dello sviluppo sostenibile; stabilendo, fra le altre cose, che dal 31 dicembre 2020 tutti gli edifici di nuova costruzione siano \"edifici a energia quasi zero\"; in particolare, quelli di propriet\u00e0 di enti pubblici dovranno rispettare gli stessi criteri a partire dal 31/12/2018. Per \"edificio a energia quasi zero\" s'intende: \"un edificio ad altissima prestazione energetica\"; il cui \u00abfabbisogno energetico molto basso o quasi nullo dovrebbe essere coperto in misura molto significativa da energia da fonti rinnovabili, compresa l'energia da fonti rinnovabili prodotta in loco o nelle vicinanze\u00bb.\nLe disposizioni della direttiva riguardano:\nDirettiva 2014/95/UE relativa alla comunicazione di informazioni di carattere non finanziario.\nIl 22 ottobre 2014 L\u2019Unione Europea ha approvato la Direttiva 2014/95/UE che obbliga le imprese e i gruppi di grandi dimensioni a comunicare informazioni di carattere non finanziario e informazioni sulla diversit\u00e0. La Direttiva mira a rafforzare comportamenti responsabili e migliorare la trasparenza delle informazioni sociali, ambientali e di governance da parte delle imprese.\nLa Direttiva si applica dal 1 gennaio 2017 alle imprese di grandi dimensioni che hanno in media pi\u00f9 di 500 dipendenti. Le aziende che sono soggette alla presente direttiva sono tenute a riportare le informazioni relative a questioni ambientali, sociali e relative ai dipendenti, al rispetto dei diritti umani e alla lotta contro la corruzione. Inoltre, le aziende sarebbero tenute a descrivere il loro modello di business, i risultati e i rischi delle politiche sui temi di cui sopra, e la politica di diversit\u00e0 nel campo della diversit\u00e0 del consiglio di amministrazione. \nL'importanza della manutenzione.\nLa manutenzione pu\u00f2 rappresentare una speranza per il futuro del mondo, stimolando i cittadini a conservare, a ridurre lo spreco, ad agire in sicurezza, a condurre un'esistenza sostenibile che renda vivibili le nostre citt\u00e0 ed efficienti quanto virtuose le nostre fabbriche, nel rispetto dell'ambiente e della vita umana.\nNel rapporto di Donella Meadows per il Club di Roma (\"I Limiti dello sviluppo\"), circa quaranta anni fa, si osserv\u00f2 che \u00ab [...] la cultura del mantenimento \u00e8 l'unica alternativa allo sviluppo incontrollato delle attivit\u00e0 produttive che porter\u00e0 al disastro l'umanit\u00e0\u00bb.\nLo sviluppo sostenibile secondo la legge italiana.\nIl concetto di sviluppo sostenibile in Italia, alla luce del D.Lgs. 3 aprile 2006, n. 152, in materia \"ambientale\" con le modifiche apportate dal D.lgs 16 gennaio 2008, n. 4, \u00e8 cos\u00ec definito:\nSviluppo sostenibile e legalit\u00e0.\nUn comportamento responsabile si traduce nel rispetto di un sistema di regole condiviso che orienta l'individuo verso comportamenti critici e razionali su molti aspetti del quotidiano: la gestione dei rifiuti, il rispetto di norme e principi del vivere comune, la tutela dell'ambiente, la salvaguardia e l'uso razionale delle risorse di un territorio, ecc. Lo sviluppo sostenibile, che si fonda proprio su questi aspetti, necessita prima di tutto di una presa di coscienza del cittadino che deve orientare il proprio vivere quotidiano verso comportamenti sostenibili nel tempo e fortemente orientati al rispetto delle regole. La mancanza di regole in un sistema di societ\u00e0 civile o la difficolt\u00e0 ad applicarle e farle rispettare pu\u00f2 generare comportamenti illeciti, che spesso tendono ad attivare meccanismi di sviluppo non orientati al bene comune ma a tornaconti economici e di potere personali.\nI crimini ambientali sono una delle aree di maggiore profitto nell'ambito della criminalit\u00e0 organizzata: in Italia il rapporto Ecomafia 2009 di Legambiente ha messo in evidenza come il 20% circa del fatturato mafioso faccia riferimento a delitti commessi nell'ambito ambientale. Se \u00e8 vero che i crimini sono commessi da organizzazioni criminali \u00e8 parimenti vero che tali crimini trovano la ragione d'essere come risposta a esigenze di un committente, che spesso opera secondo attivit\u00e0 legalmente autorizzate (vd. Gestione dei rifiuti)\nla Crisi dei rifiuti in Campania nel 2009, e pi\u00f9 recentemente il caso dei relitti navali affondati nel Tirreno e imbottiti di sostanze nocive, mettono in evidenza la forte correlazione tra attivit\u00e0 economica e rispetto delle regole: i rifiuti tossici, smaltiti illegalmente, hanno avuto origine da attivit\u00e0 regolarmente autorizzate. Tale circostanza, rendendo sempre pi\u00f9 centrale l'etica nelle scelte di chi produce, sottolinea quanto le azioni dell'individuo e il rispetto di regole condivise siano irrinunciabili per garantire gli equilibri ecologici e la sostenibilit\u00e0 dell'operato economico di una societ\u00e0 civile.\nNel luglio 2009 il governo nazionale ha avviato un programma di sensibilizzazione rivolto alle scuole attraverso la sottoscrizione di una carta di intenti tra il Ministero dell'Ambiente e il Ministero della Pubblica Istruzione attraverso la realizzazione del programma \"Scuola Ambiente Legalit\u00e0\"; il programma pone l'accento esattamente sulla correlazione tra questi due temi. La questione Legalit\u00e0 e Sostenibilit\u00e0 sono gli argomenti centrali attorno a cui ruota SoLeXP, il primo festival internazionale sulla legalit\u00e0 e la sostenibilit\u00e0 ambientale, organizzato in Sicilia nel luglio 2009.\nIl piano d'azione per la sostenibilit\u00e0 ambientale.\nIn Italia il \"Piano d'azione per la sostenibilit\u00e0 ambientale dei consumi della pubblica amministrazione\" (PAN GPP),\nprevisto e finanziato tramite la legge 296 del 2006 e adottato con decreto interministeriale dell'11 aprile 2008 (G.U. n. 107 dell'8 maggio 2008), finalizzato alla massima diffusione del GPP presso gli enti pubblici, ha definito gli obiettivi ambientali strategici per il GPP in Italia:\nCritiche.\nIl concetto di Sviluppo sostenibile \u00e8 aspramente criticato da Serge Latouche, Maurizio Pallante e dai movimenti facenti capo alla teoria della Decrescita. Essi ritengono impossibile pensare uno sviluppo economico basato sui continui incrementi di produzione di merci che sia anche in sintonia con la preservazione dell'ambiente. In particolare, ammoniscono sui comportamenti delle societ\u00e0 occidentali che, seguendo l'ottica dello sviluppo sostenibile, si trovano ora di fronte al paradossale problema di dover consumare pi\u00f9 del necessario pur di non scalfire la crescita dell'economia di mercato, con conseguenti numerosi problemi ambientali: sovrasfruttamento delle risorse naturali, aumento dei rifiuti, mercificazione dei beni.\nLo sviluppo sostenibile appare, quindi, come una contraddizione in termini; come suggerisce Latouche \u00absi tratta al tempo stesso di un pleonasmo al livello della definizione e di un ossimoro al livello del contenuto. Pleonasmo perch\u00e9 lo sviluppo \u00e8 gi\u00e0 una \"crescita autosostenuta\", secondo Walt Rostow, il grande ideologo del concetto. Ossimoro, perch\u00e9 lo sviluppo non \u00e8 n\u00e9 sostenibile n\u00e9 durevole\u00bb, quindi non pi\u00f9 applicabile a un modello economico destinato a durare nel tempo."}
{"id": "113019", "revid": "1808769", "url": "https://it.wikipedia.org/wiki?curid=113019", "title": "Francavilla Fontana", "text": "Francavilla Fontana (, \"Franca\u00ecdda\" in salentino settentrionale, fino al 1864 chiamata \"Francavilla\") \u00e8 un comune italiano di abitanti della provincia di Brindisi in Puglia.\nFrancavilla Fontana fu feudo della famiglia Imperiali; durante questa dominazione, fu uno dei maggiori centri culturali e industriali dell'area (nell'Ottocento fu eletta capoluogo di circondario).\nLa citt\u00e0 \u00e8 situata nella penisola salentina, a 35\u00a0km a ovest del capoluogo provinciale e a 35 da Taranto, lungo l'antico tracciato della via Appia, ed \u00e8 il terzo comune pi\u00f9 popoloso della provincia.\nImportante centro agricolo, artigianale, industriale (piccole e medie imprese) e commerciale, \u00e8 sede della Fiera Nazionale dell'Ascensione, terzo polo fieristico regionale dopo Bari e Foggia. Nel 2009 ha ottenuto dalla Regione Puglia il riconoscimento di \"citt\u00e0 d'arte\".\nGeografia fisica.\nTerritorio.\nIl territorio di Francavilla Fontana si estende prevalentemente in direzione nord-sud ed ha una superficie totale di 175,25\u00a0km\u00b2. A caratterizzare l'agro francavillese, specie nel versante nord, \u00e8 la presenza di numerosi trulli.\nL'uso del suolo \u00e8 estremamente variabile e comprende colture arboree come oliveti, vigneti, frutteti e colture erbacee.\nI suoli sono calcarei o moderatamente calcarei con percentuale di carbonati totali che aumenta all'aumentare della profondit\u00e0. Vi \u00e8 la presenza di calcari dolomitici (in particolare i calcari di Altamura, presenti in tutto il territorio murgiano e risalenti al Cretacico superiore), di calcareniti bioplastiche (calcareniti di Gravina, risalenti al Pleistocene inferiore) e di limi sabbiosi e argille (depositi marini terrazzati risalenti al Pleistocene Medio-Superiore).\nIdrografia.\nCome accade nel resto della Puglia, a causa delle rocce carsiche, la presenza di fiumi significativi in superficie \u00e8 praticamente nulla, mentre, nel sottosuolo, risulta particolarmente interessante; tuttavia nel territorio francavillese si registra la presenza di acque sorgentizie che fuoriescono per alcuni tratti dal terreno, per poi ritornarci dentro improvvisamente. Il pi\u00f9 importante corso d'acqua che scorre nel territorio \u00e8 il Canale Reale; esso sgorga al confine con il territorio del comune di Villa Castelli, ed attraversa le campagne da est ad ovest, per poi sfociare nel Mare Adriatico, pi\u00f9 esattamente nella riserva naturale di Torre Guaceto. Questo corso d'acqua fu descritto anche nella \"Naturalis historia\" di Plinio il Vecchio, che, incerto sulla sua denominazione, indic\u00f2 i nomi \"Pactius\" e \"Ausonius\": a quell'epoca doveva essere un vero e proprio fiume navigabile, e lo dimostrano le grotte frequentate dai monaci basiliani giunti da Brindisi a bordo di piccole imbarcazioni. Attualmente il canale, dopo essere fuoriuscito dalla sorgente con acque limpide, diventa veicolo di scarichi man mano che attraversa i vari centri abitati, generando il rischio di danneggiare le coltivazioni dei terreni che percorre.\nOrografia.\nPoich\u00e9 il territorio si estende maggiormente in direzione nord-sud, vengono abbracciate due zone: le Murge, nel settore centro-settentrionale, e la Piana di Brindisi, nel settore meridionale. La massima altezza che si registra nel territorio comunale \u00e8 pari a 246 ; la casa comunale, invece, registra un'altitudine che si attesta sui 142 La frazione di Bax Capece, posta a nord dell'abitato, registra un'altitudine di 173 \nIl resto del territorio degrada dolcemente verso sud, per terminare nella Piana di Brindisi (raggiungendo l'altezza minima registrata nel territorio comunale di 109 ).\nNel complesso si pu\u00f2 parlare, quindi, di un territorio posto sugli ultimi rilievi meridionali delle Murge-alto salento\nClima.\nFrancavilla gode di un tipico clima mediterraneo, mite e confortevole nei periodi primaverile ed autunnale, estati spesso afose ed inverni non molto freddi. Tuttavia non \u00e8 infrequente che, durante le notti invernali, il termometro scenda sotto lo zero (provocando estese gelate) o che si registrino nevicate con importanti accumuli nevosi (come, ad esempio, nel 2006). D'estate, invece, occasionalmente si verificano intense e lunghe ondate di calore, con tassi di umidit\u00e0 molto elevati e temperature ben oltre le medie del periodo.\nLe precipitazioni annuali si attestano sull'ordine dei 565\u00a0mm di pioggia, distribuiti prevalentemente nel periodo da ottobre a marzo. La primavera e l'estate sono caratterizzate da periodi di siccit\u00e0.\nOrigini del nome.\nIl primo nome ufficiale della citt\u00e0 di Francavilla fu \"Villa Franca\", dalla parola francese \"ville\" (\"borgo\") e \"franca\" (\"senza tasse\"), per indicare appunto la concessione di larghe franchige a chi vi si fosse insediato. Con il tempo il nome mut\u00f2 in \"Franca Villa\", che successivamente form\u00f2 un'unica parola: \"Francavilla\". Parte della provincia di Terra d'Otranto, per distinguerla dalle altre citt\u00e0 omonime si scelse l'appellativo di \"Francavilla d'Otranto\"; infine, nel 1864, dopo una delibera comunale, fu definitivamente chiamata \"Francavilla Fontana\".\nAltri studi individuerebbero una differente origine del nome di Francavilla: nel fatto che nel suo territorio potrebbe essersi accampato un drappello dell\u2019esercito Franco dopo l\u2019866, anno in cui i Franchi guidati dall\u2019imperatore Ludovico II si spinsero fino a Bari e Oria. Da quel momento quel luogo potrebbe essere stato denominato come \u201cFranca Villa\u201d in quanto ospitante una comunit\u00e0 di origine franca.\nStoria.\nOrigini.\nFrancavilla sorge su un'area interessata da insediamenti umani fin dalla preistoria, come dimostrano le tracce di un villaggio a capanne del Neolitico medio (scoperte in localit\u00e0 Cadetto).\nLa citt\u00e0 inizi\u00f2 a svilupparsi in periodo messapico, anche se all'epoca non aveva configurazione di citt\u00e0, ma al pi\u00f9 vi erano una serie di fattorie. Alcuni studiosi ipotizzano che nei pressi della citt\u00e0 odierna possa essersi sviluppata l'antica Rudiae, patria di Quinto Ennio. Nel periodo romano manteneva ancora la forma di piccoli abitati sparsi, i vicus, orbitanti intorno al centro principale di Oria.\nMedioevo.\nDal IX secolo in poi si ha notizia di alcuni casali tra cui quello di Santo Spirito a Sud-Est della citt\u00e0, che iniziarono un lento processo di sinecismo, di fusione cio\u00e8 tra pi\u00f9 piccoli centri per dare vita ad un unico centro di medie dimensioni.\nFrancavilla sorse probabilmente come citt\u00e0 vera e propria agli inizi del XIV secolo, per iniziativa di Filippo I d'Angi\u00f2, principe di Taranto e signore di Oria, nei dintorni di una villa rustica di epoca romana, costruita vicino al canale Reale (lungo l'antica via Appia), nell'odierna contrada S. Lorenzo.\nSecondo i falsi diplomatici prodotti dal vescovo Kalefati, il 14 settembre 1310, il principe durante una battuta di caccia, rinvenne un'immagine della Madonna col Bambino dipinta su di un muro diroccato vicino ad una fontana. Attorno al luogo del ritrovamento fece erigere una cappella in segno di devozione, inoltre concesse terre e franchige richiamando molti abitanti dai casali vicini. Nacque cos\u00ec il Casale di Francavilla, il cui nome rimanda al dono delle terre.\nIl primo fatto storicamente accertato, \u00e8 la donazione di Francavilla da parte del principe Filippo alla nobile famiglia de Nantolio Chattilon), discendente del Re di Francia, che poi mut\u00f2 il proprio nome in dell'Antoglietta ), il giorno 5 maggio 1336. I de Nantolio (dell'Antoglietta) chiesero al principe di poter proteggere la citt\u00e0 costruendo a proprie spese mura e fossati, per contrastare invasioni e tumulti che caratterizzavano quel periodo storico e difendere la popolazione di Francavilla. Questo primo nucleo di Francavilla, meglio protetto dal pericolo, cominci\u00f2 sempre pi\u00f9 a popolarsi e visse un periodo di grande splendore e ricchezza. Divenne quindi \"Universit\u00e0\", titolo dato a quei centri che raggiungevano una determinata consistenza demografica e importanza socio economica e culturale.\nNel 1368, Giovanni de Nantolio (dell'Antoglietta) (\u2020 post 1383), Barone di Ruffano e Barbarano, marito di Beatrice de Noha, non contento della situazione che viveva la popolazione di Francavilla e volendola portare agli antichi splendori, diviene feudatario in capite e non pi\u00f9 vassallo del principe di Taranto ottenendone la nomina dalla Camera Regia. Il figlio Guglielmo (\u2020 1452), sar\u00e0 barone di Francavilla nei primi decenni del XV secolo.\nNel corso degli anni si succedettero vari feudatari; Giovanni Antonio Orsini Del Balzo, che inizi\u00f2 ad erigere le fortificazioni nel 1455 (e che nel 1450 aveva iniziato la costruzione del castello, che nella struttura originaria doveva essere destinato all'alloggio dei soldati).\nEt\u00e0 moderna.\nDal 1517 regn\u00f2 la famiglia dei Bonifacio, che miglior\u00f2 l'edilizia della citt\u00e0 e le condizioni economiche e culturali del popolo; seguirono il marchese di Trevico, il conte Federico Borromeo e il cardinale Carlo Borromeo. Con quest'ultimo arriv\u00f2 a Francavilla lo spirito della Controriforma, sorsero infatti i conventi dei carmelitani, dei frati minori osservanti, dei cappuccini e degli oratoriani di San Filippo Neri che aprirono la prima scuola pubblica della citt\u00e0. Nel 1569 il cardinale cedette il feudo al re per 40\u00a0000 ducati, somma che distribu\u00ec ai poveri di Milano. Tutt'oggi \u00e8 possibile vedere una statua del santo, compatrono di Francavilla, in piazza Umberto I. Il feudo pass\u00f2 cos\u00ec prima a Melchiorre de Herrera e poi al cardinale genovese Filippo Spinola.\nNel 1572 il feudo venne comprato dal giovane aristocratico genovese Davide Imperiali; egli fu solo signore delle terre di Francavilla, il titolo di Principe fu ottenuto infatti dal nipote Davide, il vero capostipite degli Imperiali. Con questa famiglia Francavilla visse il momento di massimo splendore: durante il loro governo, infatti, furono apportati grandissimi miglioramenti, sia nell'urbanistica cittadina, sia nella vita civile finanziando un gran numero di opere pie; nacquero infatti numerose accademie di letterati ed artisti e il nucleo urbano s'ingrand\u00ec considerevolmente con la nascita di nuovi rioni, tanto che ci fu l'allargamento della cinta muraria e dal 1715 ebbe inizio la Fiera dell'Ascensione. La dinastia degli Imperiali non dur\u00f2 a lungo, l'ultimo fu il principe Michele Imperiali Junior morto senza discendenti. Il feudo pass\u00f2 quindi al fisco che provvide alla vendita separata dei vari beni decretandone lo smembramento. Il terremoto di Nard\u00f2 del 1743 colp\u00ec duramente Francavilla, distruggendo parte della citt\u00e0 e provocando alcune vittime.\nFrancavilla otterr\u00e0 il titolo di citt\u00e0 il 19 aprile 1788 dal Re di Napoli Ferdinando IV.\nNei primi mesi del 1799 Francavilla fu teatro di scontri tra repubblicani e realisti fedeli al sovrano, Ferdinando IV, che nel dicembre dell'anno prima, constatata l'impossibilit\u00e0 di frenare l'avanzata delle truppe napoleoniche nel regno di Napoli, aveva abbandonato la capitale per rifugiarsi a Palermo. I disordini in Francavilla (per l'occasione si contarono alcuni morti) cessarono il 24 febbraio del 1799 con l'arrivo in citt\u00e0 di due carismatici personaggi di origine corsa, Francesco Boccheciampe e Giambattista De Cesari.\nCostoro, forti anche dell'appoggio morale (frutto di paradossali equivoci e di teatrali finzioni) ricevuto dalle principesse Adelaide e Vittoria di Borbone (figlie dell'ex re di Francia Luigi XV) le quali nel frattempo si trovavano a Brindisi, presero il comando dei controrivoluzionari francavillesi e organizzarono con successo l'insorgenza antirepubblicana sia in citt\u00e0 che nei circostanti paesi.\nL'Ottocento e il Novecento.\nL'Ottocento fu percorso da fermenti risorgimentali e da sanguinosi scontri, fino allo sterminio delle varie sette carbonare da parte dell'esercito borbonico. Dopo l'unificazione dell'Italia, lo sviluppo della citt\u00e0 fu agevolato anche dalla costruzione della ferrovia Taranto-Brindisi. Nel 1864 assunse l'attuale nome di Francavilla Fontana, dall'icona bizantina che raffigura la Madonna della Fontana e a ricordo dell'episodio del principe fondatore.\nNel 1871 iniziarono i violenti moti autonomistici di Villa Castelli, che denunciava l'incuria da parte degli amministratori di Francavilla e pertanto ne richiedeva l'autonomia. Ruolo di primo piano nella vicenda fu rivestito dai residenti di Monte Fellone e di Specchia Tarantina, oggi frazioni del comune di Martina Franca, e di Mannara, frazione che tuttora segna il confine con Grottaglie grazie ai quali si raggiunse la quota di 4000 votanti. L'istituzione del nuovo comune fu ufficializzata nel 1926.\nLa perdita di una considerevole parte del territorio e l'inizio della seconda guerra mondiale hanno bloccato lo sviluppo di Francavilla e indebolito la sua economia: solo dalla seconda met\u00e0 del Novecento, infatti, ha ripreso un percorso di lento sviluppo.\nSimboli.\nDescrizione araldica dello stemma:\nMonumenti e luoghi d'interesse.\nArchitetture religiose.\nBasilica minore del Santissimo Rosario.\nL'antica chiesa era gi\u00e0 compiuta verso il 1320, e racchiudeva la cripta sottostante, cinta da grate di ferro. Successivamente, nel 1510 si ebbero vari interventi di ampliamento e nel 1517 si comp\u00ec il cappellone. Dopo il terremoto di Nard\u00f2 il vecchio edificio fu abbattuto e al suo posto fu costruita una nuova chiesa, di aspetto tipicamente barocco, che si presenta con una sobria facciata, molto armonica nello sviluppo dei piani, terminante in alto con una stella simbolica. Ai lati vi sono le statue in pietra di san Pietro e san Paolo. La cupola (con un diametro di 13 metri) poggia su un tamburo traforato da 8 finestroni ed \u00e8 la pi\u00f9 alta del Salento. L'interno dalla chiesa \u00e8 a croce latina con pianta invertita.Al suo interno vi sono tele dipinte dal francavillese Domenico Carella, come \"Il Miracolo degli ulivi\", \"Il Rinvenimento della Madonna della Fontana\" e \"L'ultima cena\"; oltre alle tele vi sono una scultura lignea del 1778 e varie statue in cartapesta. La Basilica attualmente \u00e8 in fase di restauro interno del transetto e della cupola.\nChiesa dei Padri Liguorini.\nIntitolata a sant'Alfonso Maria de' Liguori, fu voluta da Filippo d'Angi\u00f2 per i frati francescani nel 1322. Nel 1854 i padri di Sant'Alfonso, fallito un primo tentativo di ampliamento dei cappelloni, ricostruirono tutto l'edificio ma non riuscendo a terminare i lavori perch\u00e9 nel 1861 fuggirono dalla citt\u00e0. Abbandonata e ridotta a deposito, solo dopo il definitivo ritorno dei liguorini la chiesa fu restaurata e completata. La facciata ricalca elementi rinascimentali, caratterizzata da due colonne poggiate su alti piedistalli che inquadrano il portale architravato e sovrastato da un alto rilievo raffigurante Sant'Alfonso e compreso in un arco a tutto sesto, e terminata in alto da un timpano triangolare.L'interno, a croce latina a tre navate, \u00e8 particolarmente ricco di stucchi e fregi dorati. Sull'altare maggiore, insieme con le statue di \"Fede\", \"Speranza\", \"Carit\u00e0\" e \"Piet\u00e0\", \u00e8 collocato il trono, con le otto colonne e la cupola, che contiene la statua di sant'Alfonso. Tutti gli affreschi della chiesa sono di Giovanni Vollono di Napoli.\nChiesa di Santa Chiara.\nRicostruita nel 1836, dopo l'abbattimento di quella seicentesca a cui era annesso il convento delle Clarisse (visibile ancora oggi parzialmente lungo via Municipio).La facciata, neoclassica, presenta un portale architravato con ai lati due coppie di grandi lesene ioniche, che poggiano su bassi plinti; due nicchie centinate senza statue fiancheggiano la parte centrale. La trabeazione, che reca l'iscrizione \"Domus mea domus orationis est\", \u00e8 sormontata da un cornicione a dentelli e, al centro, da un timpano triangolare.L'interno, a pianta ottagonale, si caratterizza dal disegno del pavimento in ceramica (risalente al 1840), e presenta quattro altari a nicchia; nell'abside, rialzato, vi \u00e8 l'altare maggiore sovrastato dalla statua di Santa Chiara. All'interno del tamburo \u00e8 inserita una cupola, mentre l'abside ha una cupola a cassettoni d'ispirazione cinquecentesca.Nella sacrestia sono conservate le statue portate in processione durante i \"Misteri\", realizzate in cartapesta policroma e risalenti ai secoli XVIII e XIX.\nChiesa di Maria Santissima della Croce.\nRisalente, secondo alcuni documenti, al XIV secolo, l'edificio attuale risale al 1573. Fu ampliata nel 1687 dall'architetto fra Nicol\u00f2 da Lequile, che le confer\u00ec la pianta a croce latina a tre navate, includendo, nei bracci della croce, la costruzione originale. La facciata originaria \u00e8 ancora visibile sul lato ovest dell'attuale costruzione.L'edificio, presenta un'ampia facciata barocca ed un campanile, anch'esso barocco, risalente al 1732. L'interno \u00e8 arricchito e decorato da numerose opere, tra le quali spicca l'altare maggiore, decorato con sculture in legno raffiguranti diversi santi e che racchiude l'icona bizantina di Santa Maria della Croce, risalente al XIII secolo. Degne di nota anche alcune tele e statue collocate nelle navate laterali, un lavabo seicentesco in maiolica (nella sacrestia), il coro settecentesco con stalli dipinti e, nel refettorio, un affresco di Giacomo Moha.Il convento, annesso alla chiesa, si articola intorno ad un chiostro centrale; ai piani superiori, le celle ed una grande biblioteca con volta a padiglione.\nChiesa di San Sebastiano.\nL'ex \"Real Collegio Ferdinandeo\" (ora Scuola Media \"Vitaliano Bilotta\") e la Chiesa di \"S. Sebastiano\", furono costruiti dall'Ordine di san Giuseppe Calasanzio: gli Scolopi, dietro munificenza dei principi Imperiali, tra il 1696 ed il 1728.Sia l'esterno che l'interno, ad unica navata, sono di gusto tipicamente barocco. Particolarmente degni di nota gli altari dedicati a San Gaetano da Thiene e a Sant'Elzeario, caratterizzati da colonne tortili barocche.Il convento annesso, dopo essere stato soppresso durante il napoleonico e murattiano, riapr\u00ec nel 1830, col Convitto annesso e nel 1841 venne titolato \"Real Collegio Ferdinandeo\" e \"Scuole di Belle Lettere e Filosofia\".Qui venne educata e istruita una nutrita schiera di giovani provenienti dalla regione e dal materano. Negli anni seguenti, a fasi alterne, ospit\u00f2 il Ginnasio comunale; attualmente il complesso Ferdinandeo ospita la Scuola media \"Vitaliano Bilotta\".\nChiesa dello Spirito Santo.\nLa chiesa, fondata insieme al convento (oggi non pi\u00f9 esistente) dai frati cappuccini intorno al 1560, fu fortemente danneggiata dal sisma del 1743 e ricostruita su disegno dell'architetto fra Liborio da Manduria nel 1759.Di fattura barocca, la facciata \u00e8 ondulata dall'aggetto della parte centrale e l'arretramento dei lati; nella parte terminale, al centro, vi \u00e8 un orologio. Molto decorato \u00e8 anche il campanile a vela con bifora e monofora e con volute ai lati. L'interno \u00e8 a tre navate, ospita poco oltre l'ingresso due acquasantiere in marmo del XV secolo. A caratterizzare l'ambiente interno, inoltre, sono una tela settecentesca raffigurante la \"Discesa dello Spirito Santo\" e, pi\u00f9 in alto, lo stemma degli Imperiali.\nChiesa del Carmine.\nSorse assieme ad un convento fuori dalle mura nel 1517, grazie ad una comunit\u00e0 di padri carmelitani. La facciata, risultato di interventi settecenteschi, \u00e8 priva di timpano terminale e, nella parte inferiore, ai lati del portale, reca due nicchie centinate contenenti le statue in pietra dei profeti Elia ed Eliseo, un tempo collocate sull'altare maggiore.L'interno \u00e8 ad unica navata con transetto preceduto da un endonartece con volta stellata su pilastri quadrangolari; ai lati sono addossati alcuni altari in pietraLa maggior parte dell'arredo pittorico risale al XVIII secolo, di cui si segnalano la \"Visione di san Tommaso d'Aquino\" e \"Tobia e l'angelo\".\nChiesa di San Giovanni.\n\u00c8 una piccola chiesa risalente al Quattrocento (ma con impianto preesistente) situata nel cuore del centro storico della citt\u00e0. La facciata, molto sobria come il resto dell'edificio, \u00e8 alleggerita dal portale ad arco a tutto sesto con cornice modanata, e da una piccola finestra rettangolare. Il campanile a vela conserva una campana datata 1634.L'interno \u00e8 composto da un'unica navata e le pareti laterali sono arcate a tutto sesto. Una cornice poco aggettante decorata con rosette, ghirlande e rotoli corre continua al di sopra delle arcate. La volta \u00e8 a botte, decorata in chiave da piccoli elementi vegetali scolpiti a tutto tondo. A sinistra dell'ingresso, sostenuta da una colonnina, vi \u00e8 un'acquasantiera in pietra, datata al XII secolo (appartenente all'antica cappella), baccellata lungo il bordo superiore e decorata sulle quattro facce da fiori, da una rosetta e da una piccola testa antropomorfa.L'unico altare, in carparo, consiste in una mensola sostenuta da due colonnine, con la pietra sacrale recante un'iscrizione.Sulla parete di fondo vi \u00e8 una nicchia nella quale \u00e8 collocata la statua in pietra policroma di san Giovanni Battista. Durante i lavori di restauro, su questa parete (che si caratterizza per la presenza di affreschi di elevata fattura datati al XV secolo) si \u00e8 scoperta la presenza di un arco a tutto sesto, parte dell'abside della chiesa murato probabilmente tra il XVII ed il XVIII secolo.\nChiesa dell'Immacolata.\nFu costruita subito dopo la proclamazione del dogma dell'Immacolata Concezione, nel 1856, e consacrata dal vescovo di Oria Luigi Margherita il 23 agosto 1869. La sua realizzazione si deve alla munificenza di alcuni nobili. Di tipico gusto neoclassico, la facciata \u00e8 ripartita da due coppie di semicolonne su lesene di ordine gigante con capitelli corinzi poggianti su alti dadi sporgenti sul marciapiede; \u00e8 interrotta in basso, al centro, da un portale architravato sormontato da un timpano triangolare sorretto da mensole, al di sopra del quale si apre un lucernario semicircolare, ed \u00e8 conclusa da un'altra trabeazione a forte aggetto sormontata a sua volta da un timpano triangolare. Sul lato sinistro si eleva un campanile a vela con bifora.L'interno, restaurato nel 1968, \u00e8 a croce greca; gli originari sette altari sono stati ridotti nel 1968 a tre: l'altare maggiore, realizzato con marmi pregiati, contiene la statua della Vergine Immacolata e reca nel paliotto lo stemma dei Casalini; gli altri due, ai lati, sono dedicati ai santi Medici Cosimo e Damiano e a Maria santissima Assunta in Cielo.\nChiesa di Cristo.\nGrazie al contributo finanziario dell'organizzazione missionaria Mediterranean Christian Mission la comunit\u00e0 Cristiana locale acquist\u00f2 un terreno sul quale costruire un edificio di culto. I lavori iniziarono nel 1966 e nel settembre del 1967 ci fu l'inaugurazione dell'attuale locale di culto in Via Caroli 91.Nel 2006 i membri della Chiesa di Cristo di Francavilla Fontana decisero di iniziare i lavori di ristrutturazione del locale di culto con l'obiettivo di utilizzare al meglio le infrastrutture per una pi\u00f9 efficace comunicazione della \"Parola di Dio\" e un pi\u00f9 confortevole svolgimento delle attivit\u00e0 comunitarie.La Chiesa di Cristo ha come unico credo la Bibbia; celebrano un culto molto semplice che si vuole ispirato al modello della Chiesa primitiva. I membri si ritrovano assieme pi\u00f9 volte durante la settimana per studiare la Bibbia, per pregare e per condividere e testimoniare la propria fede. La fratellanza \u00e8 espressa anche con le agapi (pasti in comune) e la partecipazione ai problemi e ai bisogni dei membri. Le Chiese di Cristo praticano il battesimo dei credenti per immersione quale passo essenziale nel processo di salvezza.\nChiesa di San Biagio.\nDistrutta dal terremoto del 1743, venne ricostruita con annesso il convento dell'Ordine ospedaliero di San Giovanni di Dio che, insieme al \"Camberlingo\", faceva di Francavilla l'unica citt\u00e0 del territorio con due ospedali. L'ordine vi rimase fino al 1866, ma questo convento fino al 1952 rimase meta di pellegrini che venivano dai paesi vicini.La facciata \u00e8 priva di timpano, ma intervallata da lesene e da due nicchie ai lati, con un finestrone cieco al centro e divisa verticalmente in due da un cornicione dentellato. L'interno \u00e8 di tonalit\u00e0 gialla, rettangolare a navata unica, con volta a botte lunettata e retta da pilastri che fanno da cornice alle sei cappelle laterali, conservando le originali linee di barocco.\nCalvario.\nTra il 1857 e il 1881 venne costruito per devozione da delle famiglie nobili il Calvario, su progetto di Luigi Fumagalli e situato di fronte alla chiesa della Croce. Per commemorare la Passione e Morte di Cristo si erano scelte l'ubicazione fuori dalle mura e, intorno alla tomba, la raffigurazione dei patimenti. La struttura si compone di un'esedra, nella quale si alternano i dipinti (a tempera e ad olio) e delle lesene di ordine dorico, come la trabeazione al di sopra di esse. Al centro, sulla sommit\u00e0 della struttura si trova un piedistallo in conci di tufo, sul quale \u00e8 posta una statua della Madonna della Croce (opera di Luigi Greco da Ostuni), mentre alle estremit\u00e0 laterali si trovano due celle funerarie. Il tutto \u00e8 chiuso da un recinto in pietra con inferriate. Qui si svolgeva la Fiera di san Marco il 24 ed il 25 aprile di ogni anno.\nArchitetture civili.\nPalazzo Argentina.\nL'edificio ha subito alcune trasformazioni nel corso del tempo, ma mantiene comunque le tipicit\u00e0 delle case rinascimentali, tra cui la corte interna, inquadrata da un grande arco intagliato sorretto da colonne (preceduto da un androne di epoca successiva), e nella quale sono visibili le colonne e le due arcate dell'antica loggia, e soprattutto il balcone del 1400, proclamato monumento nazionale nel 1913; sorretto da nove mensoloni, e composto da riquadri assemblati in carparo finemente scolpiti, caratterizzati da decori che rappresentano animali ed altri soggetti a volte fusi con elementi vegetali.\nPalazzo Maggi-Scazzeri.\nCostruito dalla famiglia Forleo-Brayda nella seconda met\u00e0 del XVIII secolo mostra una facciata dalla struttura longitudinale, abbellita dalle decorazioni delle finestre e, soprattutto, dalla balconata e dal portale, adorni di motivi vegetali e antropomorfi scolpiti in pietra. La finestra centrale del primo piano \u00e8 compresa tra due pilastri, dai quali fuoriescono due putti che reggono canestri, ed \u00e8 sormontata da un timpano aggettante spezzato, nella cui lunetta figura lo stemma dei Forleo-Brayda.\nPalazzo Giannuzzi-Carissimo.\nTra i pi\u00f9 grandi palazzi della citt\u00e0, fu costruito agli inizi del Settecento. Si caratterizza per un'imponente facciata percorsa in tutta la sua lunghezza da una balconata in pietra, decorata da volte, pilastrini, bassorilievi, con al centro due angioletti che reggono una conchiglia.Il pianterreno \u00e8 decorato dal grande portale racchiuso da robusti pilastri che si congiungono tramite un arco, formando un corpo unico che si stacca dal prospetto e continua al primo piano. Oltrepassato il portale si accede in un grande cortile, percorso da un ballatoio in pietra su mensole, e decorato sulla controfacciata da un loggiato a tre arcate.\nTorre dell'Orologio.\nIn piazza Umberto I svetta la torre dell'Orologio, edificata nel 1750 dall'allora sindaco Maurizio Giannuzzi. Anch'esso di accezione barocca, ha una mole squadrata realizzata in tufo carparino, ornata in alto da volute, raggiunge un'altezza di 21\u00a0m. Il coronamento \u00e8 concluso da un torrino-campanile abbondantemente decorato. Sul settore centrale della facciata che guarda Piazza Umberto I, nel 1878 fu collocata una meridiana, mentre sul lato posteriore che guarda verso Piazza Dante \u00e8 visibile il vecchio orologio a muro composto da piastrelle maiolicate.\nArchitetture militari.\nCastello Imperiali.\nFu ostruito il principe Giovanni Antonio Orsini Del Balzo a costruire questo fortino nel 1450, nello stesso periodo in cui consolid\u00f2 la cinta muraria, come alloggio dei soldati e fortificazione. Ingrandito nel 1536 dal marchese di Oria Bernardino Bonifacio, esigue modifiche sono state apportate dai principi Imperiali agli inizi del XVIII secolo, che gli diedero l'aspetto odierno.A pianta rettangolare, circondato da fossato, l'esterno \u00e8 caratterizzato soprattutto da un loggiato barocco, in pietra, con quattro arcate incorniciate da sculture ed affiancate da semicolonne che sostengono una trabeazione con fregio e con cornicione. Altri elementi decorativi sono la cornice marcapiano, che delimita la parte inferiore da quella superiore e, sulla parte superiore, archetti ogivali e merlatura (quest'ultima che, nel corso dei secoli, ha perso la sua funzione militare). Oltrepassato il portale settecentesco, si accede al cortile, abbellito da un doppio colonnato, da un fonte per il battesimo dei fanciulli datato al XIV secolo (proveniente dalla distrutta chiesa angioina) e da un ampio scalone a doppia rampa d\u00e0 accesso al piano superiore, nelle cui sale, voltate quasi tutte a crociera, semplice o a stella, trovava posto la pinacoteca di famiglia. Tuttora vi sono tele del XVI secolo, segno del mecenatismo dei Bonifacio e alcuni ritratti risalenti al XVIII secolo (Michele Imperiali (senior) e altri). Nella sala dei ricevimenti \u00e8 posto un camino lo stemma degli Imperiali.\nMura.\nLa costruzione della prima cinta muraria della citt\u00e0 fu concessa dal principe Filippo di Taranto il 16 novembre 1364; anche se il loro tracciato \u00e8 ignoto, probabilmente si sviluppavano nelle immediate vicinanze della chiesa matrice. Nel 1455, il nuovo feudatario, Giovanni Antonio Orsini Del Balzo decise di sostituire le vecchie mura angioine con mura pi\u00f9 solide, grandi ed articolate. Il 16 marzo 1517 la Regina Giovanna IV concesse la costruzione di una nuova cerchia muraria pi\u00f9 larga, dato che il feudo si era notevolmente ingrandito. L'ultima cerchia muraria fu costruita nel settecento, durante il dominio degli Imperiali.Nel 1838 si ebbe il primo nucleo urbano costruito al di fuori della cerchia muraria, che nel corso di un secolo fu quasi del tutto abbattuta; oggi dell'antica cinta muraria restano solo pochi tratti intorno al centro storico.\nPorte.\nErano i punti d'accesso della cinta muraria cittadina, la loro costruzione avvenne tra il XVII secolo e la prima met\u00e0 del XVIII. Nel corso degli anni l'espansione della citt\u00e0 ha portato ad un progressivo abbattimento delle porte, lasciandone ai giorni nostri solo tre.La \"Porta del Carmine\", edificata dagli Imperiali tra il 1630 ed il 1656, \u00e8 fortemente monumentalizzata e la struttura a tre fornici l'avvicina ad un arco di trionfo; \u00e8 forse quella che riveste la maggiore importanza storica, nel corso dei secoli \u00e8 stata infatti teatro delle esecuzioni capitali e di scontri armati tra i francavillesi e le popolazioni limitrofi. La \"Porta della Croce\" e la \"Porta dei Cappuccini\" risalgono invece al XVIII secolo, entrambe costituite da un unico fornice si caratterizzano, la prima, per l'utilizzo del bugnato come rivestimento murario, la seconda, per il timpano semicircolare che la sovrasta.\nAltro.\nPiazza Umberto I.\n\u00c8 il luogo centrale dell'attuale tessuto urbano, crocevia delle principali direttrici cittadine. La piazza era l'antico \"Foggiaro\" cio\u00e8 il luogo delle fogge, cisterne interrate dove venivano depositate le derrate alimentari. Dell'antica piazza oggi restano i portici, risalenti al 1750, in cui spiccano ai quattro angoli le statue di sant'Irene, san Carlo Borromeo, della Vergine Immacolata e della Madonna della Fontana. Inoltre \u00e8 sovrastata dalla torre campanaria, risalente al 1750, alle cui spalle si apre Piazza Dante.\nFrantoio ipogeo.\nAttigua alla piazza Umberto I vi \u00e8 l'area adibita a mercato coperto realizzato intorno al 1910. Nel piano sottostante \u00e8 stato completamente individuato un antico frantoio ipogeo, tenuto in attivit\u00e0 per alcuni secoli dal Capitolo ecclesiastico. Dopo l'unit\u00e0 d'Italia, il manufatto fu acquisito dal Comune che a sua volta lo tenne in funzione fino al 1902 circa.\nSiti archeologici.\nLungo la strada che conduce al vicino centro di Ceglie Messapica, a 8\u00a0km dal centro abitato, si trova una delle numerose specchie presenti nel territorio: la \"specchia Miano\". \u00c8 una tipica costruzione messapica in pietra a secco, ancora ben conservata. Ha pianta circolare di circa 20 metri di diametro ed \u00e8 alta 11 metri, \u00e8 costituita da sei gradoni concentrici di varia altezza, che dovevano terminare con una torretta. \u00c8 ancora incerto se questi megaliti fungessero da monumento sepolcrale o da torre di vedetta.\nResti archeologici di necropoli messapiche sono rintracciabili in varie contrade.\nInoltre, a pochi chilometri dal centro abitato, si trovano resti di insediamenti rupestri religiosi utilizzati dai monaci bizantini basiliani. I meglio conservati sono la cripta di San Lino, situata nei pressi della masseria Caniglia, lungo la strada che porta a San Vito dei Normanni e avente affreschi di santi dipinti tra il XV ed il XVI secolo e la cripta di Santa Croce, che si trova sotto la cappella dell'omonima masseria, anch'essa con tracce di affreschi e databile al XII secolo.\nSociet\u00e0.\nEvoluzione demografica.\nNella tabella si nota l'evoluzione del numero della popolazione residente a Francavilla dal 2002 al 2007.\nEtnie e minoranze straniere.\nAl 31 dicembre 2020 nel territorio comunale si registra la presenza di 525 stranieri regolari (245 maschi e 280 femmine) pari circa all'1,2% della popolazione francavillese. La pi\u00f9 grande comunit\u00e0 \u00e8 diventata negli ultimi anni di gran lunga quella rumena.\nDi sotto si riportano le nazionalit\u00e0 pi\u00f9 consistenti:\nLingue e dialetti.\nIl dialetto francavillese \u00e8 una variante del dialetto brindisino,(salentino settentrionale) che riceve influenze da parte dei dialetti di transizione apulo-salentini. Una delle sue caratteristiche sono i verbi che, nel modo infinito, sono accentati tutti sull'ultima sillaba (ad esempio \"dormire\" diventa \"durm\u00e8\", \"andare\" diventa \"sc\u00e8\", ecc.),vostra nostra diventa \"voscia\" \"noscia\" la lettera v si toglie in parecchie occasioni esempio bravo diventa brao scrivere \"scriti\" stavano \"staunu\" Francavilla \"francaidda\" differenziandosi un po' dal brindisino, le L si trasformano in d in pi\u00f9 di un'occasione mentre nel parlato, alcune parole non hanno il finale in \"u\" o \"i\" (tipiche caratteristiche dei dialetti salentini), ma in \"o\" oppure in \"e\". Anche qui, inoltre, come nel resto della soglia messapica, vi sono infiltrazioni del napoletano.\nReligione.\nLa religione pi\u00f9 diffusa sul territorio \u00e8 il Cristianesimo nella confessione cattolica, praticato nell'area gi\u00e0 intorno al IX secolo nelle grotte situate lungo le sponde del Canale Reale. La storia stessa della citt\u00e0 gravita attorno ad un avvenimento legato alla fede cristiana; in tutto il centro abitato (gi\u00e0 dal Medioevo), sono state costruite chiese, cappelle votive e piccole edicole per rafforzare e tener viva la religiosit\u00e0 cittadina. Attualmente Francavilla rientra nella giurisdizione episcopale della Diocesi di Oria e venera come suoi santi compatroni san Carlo Borromeo, santa Irene, l'Immacolata Concezione e la patrona Maria santissima della Fontana.\nIl territorio comunale \u00e8 suddiviso in nove parrocchie, la pi\u00f9 grande delle quali, dal punto di vista delle persone registrate negli elenchi, \u00e8 la parrocchia della chiesa del Carmine, avente 7.650 fedeli.\nTra le minoranze religiose vi \u00e8 il movimento dei Testimoni di Geova, affermatosi negli ultimi trent'anni, una comunit\u00e0 cristiana evangelica battista, che ha anche un proprio luogo di culto e, come diretta conseguenza dell'immigrazione, sono presenti, inoltre, minoranze di ortodossi e musulmani.\nTradizioni e folclore.\nFrancavilla Fontana \u00e8 una delle citt\u00e0 pi\u00f9 conosciute nella provincia di Brindisi proprio per alcune delle sue tradizioni peculiari, tra le quali si segnala il passaggio dei cittadini in tutte le sue chiese, partendo dalla chiesa madre, durante la settimana santa. La tradizione si riconduce al motto \"i fedeli seguono sempre il destino\", simboleggiato dai cittadini che seguono i cosiddetti \"pappamusci\" o pellegrini.\nUn'altra tradizione francavillese \u00e8 la riunione dei monaci del monastero di Santa Chiara con i parroci di tutte le altre chiese della citt\u00e0 per parlare dei riti religiosi che si svolgono durante la benedizione delle palme, nella settimana santa.\nLa festa patronale di Francavilla, che onora la Madonna della Fontana il 14 settembre, \u00e8 caratterizzata dalla preparazione dei prodotti tipici, dalle sfilate della banda comunale e della guardia di finanza e dei cittadini che si radunano davanti alla chiesa madre per vedere la \"Matonna ti la funtana\", seguita dalla processione delle diverse confraternite delle chiese di Francavilla.\nI Riti della Settimana Santa.\nI riti della settimana santa, tra i pi\u00f9 famosi e caratteristici in Puglia, sono momenti di intensa religiosit\u00e0 popolare, vissuti con partecipazione dall'intera comunit\u00e0 francavillese, Le manifestazioni per ricordare la Passione e la morte di Cristo hanno radici profonde nel tempo, in quanto, sono da far risalire all'epoca della dominazione spagnola nell'Italia meridionale, tuttora si possono riscontrare molte affinit\u00e0 con quelle di alcune citt\u00e0 della Spagna come Siviglia e Cordova.\nLa processione dell'Addolorata (venerd\u00ec precedente la Domenica delle Palme) sancisce l'inizio delle celebrazioni: l'Arciconfraternita dell'Orazione e Morte sfila in processione portando in spalla la statua della Madonna Addolorata, i cui abiti furono donati dalla viscontessa spagnola Carmela Brost.\nLa Domenica delle Palme rami d'ulivo, portati dai fedeli, vengono benedetti al di fuori delle chiese dai sacerdoti. Successivamente sfila in processione la Confraternita del Carmine.\nIl mercoled\u00ec Santo i ragazzi girano per le strade con baldacchini decorati con fiori e alla base vi troviamo un praterello di grano anemico, questi sono pi\u00f9 comunemente chiamati \"piatti\". I ragazzi procedono per le case dicendo \"Cce ti piaci lu piattu mia?\"(trad. \"Ti piace il mio piatto?\"), al termine della giornata i \"piatti\" vengono portati nelle numerose chiese di Francavilla, dove resteranno per i giorni del Triduo Pasquale.\nNel tardo pomeriggio del Gioved\u00ec Santo si avvia il pellegrinaggio ai \"Sepolcri\" (Repositori) dei \"Pappamusci\", confratelli della Confraternita del Carmine, che vestiti con un saio bianco, scalzi, incappucciati e con un bastone nella mano destra, camminano lentamente ed a coppia lungo un percorso oramai secolare. Quando le coppie di Pappamusci si incrociano, si salutano battendo il bastone per terra e ponendosi di fronte gli uni agli altri simulano un abbraccio portandosi con forza le braccia al petto. Il termine \"Pappamusci\" sembra derivare dal greco antico, forse ad indicare il \"prete nero\" o \"prete lento, silenzioso\". Inoltre c'\u00e8 chi ritiene l'origine del nome, derivante dalla lingua spagnola, individuando nei pappamusci, i \"papamoscas\", cio\u00e8 gli sciocchi.\nLa mattinata del Venerd\u00ec Santo continua il pellegrinaggio dei \" Pappamusci\", mentre tre confraternite portano in processione la statua dell'Addolorata al Calvario. La sera vi \u00e8 la suggestiva Processione dei Misteri, vi partecipano tutte le Confraternite ognuna portando in spalla una delle stupende statue, in cartapesta policroma dell'800, che rievocano i momenti della Passione e morte di Ges\u00f9 Cristo. Dal sagrato della chiesa di Santa Chiara, dove le statue sono sempre conservate, la processione si snoda lentamente per le vie della citt\u00e0, a rompere il silenzio solo il caratteristico suono della troccola. Particolarmente suggestivo l'atto, di numerosi penitenti scalzi ed incappucciati detti \"Pappamusci cu lli trai\", di trascinare pesanti croci in legno sulle spalle, seguendo la statua della caduta di Ges\u00f9.\nIl giorno della Pasqua vi \u00e8 infine la processione della statua del Cristo Risorto.\nCultura.\nIstruzione.\nBiblioteche.\nLa principale biblioteca cittadina \u00e8 la biblioteca comunale \"Giovanni Cal\u00f2\", situata nel Palazzo del Sedile. Conta un patrimonio librario di circa 26.000 volumi; tra questi vi sono 85 edizioni del Cinquecento, 190 edizioni del Settecento, 118 edizioni dell'Ottocento, un manoscritto ed alcuni periodici. Inoltre ha una sezione speciale dedicata all'emeroteca.\nScuole.\nFrancavilla conta tre circoli scolastici che coordinano le scuole materne ed elementari cittadine. Ci sono poi tre scuole medie inferiori intitolate a: \"Vitaliano Bilotta\", \"San Francesco d'Assisi\" e \"Publio Virgilio Marone\". Inoltre \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\n\u00c8 presente anche una scuola musicale comunale, intitolata a Serafino Marinosci, aperta nell'ottobre del 2003. \u00c8 suddivisa in vari corsi ed in tre anni ha contato oltre 200 iscritti.\nUniversit\u00e0.\nA Francavilla ha sede un'universit\u00e0 popolare della terza et\u00e0; attiva dal 1995, nel 2002 \u00e8 diventata membro della Federuni e nel marzo 2003 ha organizzato ed ospitato il convegno interregionale del Mezzogiorno su \"Le Universit\u00e0 della terza et\u00e0, i corsisti, il territorio\".\nMusei.\nIl Museo della Civilt\u00e0 Contadina \u00e8 l'unico museo presente in citt\u00e0. Colleziona molti oggetti simbolo della realt\u00e0 contadina presente fino a pochi decenni fa.\nMedia.\nStampa.\nErano presenti le redazioni locali de \"Il Brindisino\" e di \"Senza Colonne\", pubblicazioni diffuse in tutta la provincia. La prima testata, con sede a Francavilla Fontana, avente carattere periodico, ha cessato le pubblicazioni nel 2012. La seconda, per sopravvivere, ha interrotto la presenza quotidiana nelle edicole proseguendo l'attivit\u00e0 solo tramite web. Da qualche anno \u00e8 attivo il quotidiano online \"Lo Strillone News\", testata diretta da Eliseo Zanzarelli.\nRadio.\nLa storia dell'emittenza radiofonica francavillese \u00e8 difficilmente riassumibile. A cavallo tra gli anni '70 ed '80, la citt\u00e0 ebbe nell'etere anche dieci emittenti, alcune meteore di pochi mesi, altre dal progetto editoriale a pi\u00f9 ampio raggio. Dalla grande selezione continuano a trasmettere, con alterne vicende, le emittenti di seguito citate:\n- Quarto Canale Radio, con trasmissioni diffuse nel territorio dell'alto Salento sulle frequenze FM 93,5, 94,4\u00a0MHz ed in streaming; il 2 gennaio 2016 Quarto Canale Radio ha assunto la nuova denominazione Radio Francavilla (editore all'epoca era Antonio Magr\u00ec); sempre nel 2016, la stazione \u00e8 stata acquisita dall'editore Domenico Distante gi\u00e0 titolare delle emittenti televisive Canale 85 e Antenna Sud. Dal gennaio 2017 Radio 85 \u00e8 la nuova denominazione di Radio Francavilla;\n- Radio Libera (RL), frequenza 94,3\u00a0MHz, semplice ripetitore dell'emittente cattolica Radio InBlu; la frequenza di RL 94,3\u00a0MHz \u00e8 stata ceduta nell'estate 2016 al network RTL 102.5 per il segnale Radio Zeta L'Italiana;\n- Radio Citt\u00e0 Nuova (RCN), ripetitore del segnale di Radio InBlu sui 98\u00a0MHz; dal 2016 il radio data system dell'emittente \u00e8 mutato in RL a ricordare la storica Radio Libera.\nTelevisione.\nIn citt\u00e0 vi erano le redazioni di TRCB (sede centrale ad Ostuni) e Telerama. L'emittente leccese Telerama ha chiuso la sede locale nel 2014. Francavilla Fontana vantava, alla fine degli anni ottanta, anche l'emittente locale Blustar TV operante sui canali analogici UHF 38 e 67. In progresso di tempo, la stazione fu venduta ad imprenditori di Taranto con relativo trasferimento degli studi ed impianti di trasmissione. L'ex emittente televisiva francavillese, presente sul canale 16 del DTT pugliese, dall'inverno 2015 ha cessato le trasmissioni con subentro della lucana TRM. L'emittente TRCB ha cessato la programmazione a marzo 2016. Contestualmente, dalle ceneri della stessa, ha iniziato ad irradiare il segnale CANALE 85 emittente televisiva con sede a Francavilla Fontana. A quest'ultima segue, in progresso di tempo, Antenna Sud, canale con sede operativa a Bari ma divisione interna della stessa CANALE 85.\nIl riordino ultimo risale a Natale 2020. Canale 85 S.r.l. assume la sola veste giuridica di controllo di tre testate editoriali:\nAntenna Sud 13, Antenna Sud 85 (ex Canale 85) e Antenna Sud 90 (ex Antenna Sud - Tele Onda).\nCinema.\nTra i film girati a Francavilla Fontana ci sono \"La terra\" (2006) e \"Un'avventura\" (2019).\nMusica.\nA partire dal Cinquecento si sono distinti molti musicisti francavillesi, come Antonio Mogavero, che dopo alcune pubblicazioni insegn\u00f2 nel seminario del patriarcato di Venezia, e, successivamente, divenne maestro di cappella alla corte degli Asburgo a Madrid..\nGi\u00e0 nel Settecento Anton Maria Carriero aveva costituito una banda, composta da musici con strumenti a fiato, a corda ed a percussione. Nell'Ottocento fu fondato il \"Concerto Musicale Municipale Citt\u00e0 di Francavilla Fontana\", ricostituito nel 1958 da parte dell'Amministrazione Comunale. Ha ottenuto numerosi riconoscimenti a livello regionale e nazionale ed ha suonato anche in altre citt\u00e0 italiane. Il 30 marzo 2007 \u00e8 stata costituita la \"Premiata Grande Orchestra Sinfonica \"Padre Serafino Marinosci\"\", esordita ufficialmente nel 2008 ed in grande ascesa a livello locale.\nDa segnalare anche Salvatore Passaro in arte Erz (1967). Cantante di musica leggera che ebbe un minimo di notoriet\u00e0 nel periodo 1994/99. Nel 2007 \u00e8 ritornato nella propria terra per svolgere attivit\u00e0 ascetica. L'ultimo album pubblicato \u00e8 del 2011.\nCucina.\nLa cucina francavillese annovera molti piatti legati strettamente alla vita contadina.\nPaste fresche e prodotti della panetteria, pasticceria.\nAltri prodotti tipici della cucina francavillese sono:\nProdotti vegetali.\nTra gli altri piatti tipici di rilievo:\nVino.\nNel territorio francavillese, oltre che al rinomato olio di oliva, si producono anche vini come l\"Aleatico di Puglia DOC\" e il \"Puglia Igt\", che vengono successivamente venduti nelle cantine presenti a Francavilla e in tutto il territorio circostante.\nGeografia antropica.\nUrbanistica.\nIl nucleo originario di Francavilla si \u00e8 sviluppato attorno alla Chiesa Matrice, il luogo del ritrovamento dell'icona della Madonna, e grazie alle larghe franchigie concesse da Filippo I d'Angi\u00f2 il villaggio crebbe notevolmente in poco tempo. Con il passare dei secoli le case dei francavillesi venivano costruite sempre pi\u00f9 in modo ordinato, lungo assi ben definiti. Durante il periodo degli Imperiali vennero sviluppati nuovi borghi (visto che la popolazione continuava a crescere) mediante la costruzione di strade a sviluppo regolare. Con Michele Imperiali ci fu il prolungamento fino ai Carmelitani della via omonima e fu costruito il nuovo Borgo Casalicchio; dopo di lui i suoi discendenti continuarono il suo lavoro seguendo la stessa linea e creando una citt\u00e0 dalle strade dritte e regolari, tanto da essere definita da Cosimo De Giorgi la \"Torino della Japigia\".\nDurante l'Ottocento non ci furono varie modifiche nell'assetto urbanistico e nel 1838 l'abitato scavalc\u00f2 le mura settecentesche.\nDopo la creazione del tronco ferroviario che collegava Taranto a Brindisi (1907) la citt\u00e0 si svilupp\u00f2 verso sud in modo da non lasciare la stazione ferroviaria isolata.\nNella prima met\u00e0 del novecento alcune porte cittadine e tratti delle mura settecentesche furono demolite per lasciar spazio alle abitazioni e agevolare il traffico (fenomeno che, tra l'altro, era gi\u00e0 iniziato precedentemente).\nNegli ultimi cinquant'anni la citt\u00e0 si \u00e8 estesa in tutte le direttrici, creando nuovi quartieri e continuando ad espandersi prevalentemente in direzione nord-est.\nSuddivisioni storiche.\nStando allo statuto comunale, il comune \u00e8 suddiviso in 18 rioni: Ascoli, Borgo Croce, Cappuccini, Casalvetere, Cavallerizza, Cretarossa, Graziosa, Lavaturo, Paludi, Peraro, Peschiera, Pozzi del Carmine, Roccella, San Biagio, Sant'Eligio, San Lorenzo, San Salvatore, San Sebastiano. Molti di essi riprendono gli antichi nomi dei casali che, unendosi nel Medioevo, diedero vita all'attuale citt\u00e0.\nFrazione.\nOltre alle varie contrade circostanti presenti nel territorio (che identificano la presenza di grandi masserie private), Francavilla ha come unica frazione il centro rurale di Bax Capece. \u00c8 un centro molto piccolo (le case infatti ruotano principalmente attorno ad una piazzetta) e conta 124 abitanti. Dal comune capoluogo dista poco pi\u00f9 di 6 chilometri. A pochi metri dalla frazione vi \u00e8 una stazione ferroviaria gestita dalle Ferrovie del Sud Est.\nEconomia.\nAgricoltura.\nIl settore agricolo \u00e8 quello che occupa maggior numero di lavoratori e sfrutta una superficie di 12.170,60 ettari. Si basa principalmente sulla coltura dell'olivo, della vite, del tabacco, di vaste coltivazioni ortive, del ciliegio e del mandorlo, che serve per la produzione delle famigerate mandorle ricce. Gli agricoltori, inoltre, non risentono pesantemente degli effetti causati dai periodi di siccit\u00e0 perch\u00e9 possono prendere l'acqua dalle numerose acque sorgentizie. Nel territorio \u00e8 molto attivo anche l'allevamento di ovini, suini e caprini.\nIndustria.\nFrancavilla, grazie alla sua posizione geografica favorevole (che ha anche permesso di candidarsi a sede naturale di un centro di carico intermodale), ha avuto negli ultimi decenni un discreto sviluppo nei rami dell'industria e del commercio.\nSono presenti sul territorio del comune 409 attivit\u00e0 industriali, attive nei settori dell'alimentare, dell'abbigliamento, della meccanica leggera e delle costruzioni, che dichiarano complessivamente 1.301 addetti, pari al 20,96% della forza lavoro occupata.\nIl commercio rappresenta, dopo l'agricoltura, il ramo di attivit\u00e0 pi\u00f9 cospicuo e pu\u00f2 contare sull'organizzazione di varie mostre e fiere durante l'anno, la pi\u00f9 importante delle quali \u00e8 la Fiera Nazionale dell'Ascensione.\nServizi.\nI servizi sono garantiti da 1.186 attivit\u00e0 che dichiarano 1.908 addetti, pari al 30,74% della forza lavoro occupata, altre 524 attivit\u00e0 di servizio con 1.332 addetti pari al 21,46% della forza lavoro occupata e 114 attivit\u00e0 amministrative con 1.666 addetti pari al 26,84% della forza lavoro occupata.\nTurismo.\nFrancavilla non gode di un importante flusso turistico nazionale o estero, non avendo sul suo territorio caratteristiche peculiari. Oltre a varie manifestazione che si svolgono durante tutto l'anno, una delle poche voci turistiche per la citt\u00e0 \u00e8 rappresentata dai riti della Settimana Santa. Per una maggiore sponsorizzazione del territorio sono stati istituiti in citt\u00e0 l'Azienda di Promozione Turistica (APT) e l'ufficio Informazioni e Accoglienza Turistica (IAT).\n\u00c8 soprannominata la \"Citt\u00e0 degli Imperiali\", in onore dei principi Imperiali che governarono la citt\u00e0 ininterrottamente per circa due secoli, portando il feudo all'apice della potenza.\nInfrastrutture e trasporti.\nGi\u00e0 dal periodo romano la citt\u00e0 si trovava a poca distanza dalla Via Appia, la strada che allora collegava Roma a Brindisi.\nStrade.\nFrancavilla \u00e8 collegata con varie strade provinciali ai centri limitrofi. Tra le pi\u00f9 importanti: la SP54, che la collega con Manduria; la SP53, che la collega con Sava; la ex SS603, che la collega con Carosino e la SP26, che la collega con Ceglie Messapica; SP28 che collega Francavilla Fontana ad Ostuni.\nFrancavilla, inoltre, \u00e8 toccata a nord dalla SS7, a doppia corsia per senso di marcia, che collega Taranto a Brindisi.\nFerrovie.\nLa citt\u00e0 ha una sola stazione ed \u00e8 toccata sia dalle linee Trenitalia che dalle Ferrovie del Sud Est (linea Bari SE-Martina Franca-Lecce).\nMobilit\u00e0 urbana.\nIl trasporto pubblico urbano \u00e8 gestito dalla STP Brindisi e composto da due linee circolari e da corse dedicate nel periodo scolastico; le corse annue garantite sono circa 28.000. Le zone raggiunte sono tutte quelle principali della citt\u00e0, tra cui: Contrada Bax, USL, Stazione, Zona 167, Cimitero.\nSempre la STP Brindisi garantisce i collegamenti con tutti i centri limitrofi, tra cui: Brindisi, Latiano, Mesagne, Oria, San Michele Salentino, San Vito dei Normanni, Taranto (zona industriale) e Villa Castelli.\nSport.\nCalcio.\nLa principale squadra di calcio cittadina \u00e8 la Virtus Francavilla Calcio. Fondata nel 2007 col nome di Salento Francavilla, poi mutato in Imperial Francavilla e nel 2011 in Virtus Francavilla, ha assunto l'attuale denominazione dopo la fusione avvenuta al termine della stagione agonistica 2013-2014 con lo storico club del Francavilla Calcio, fondato nel 1946, che prevalentemente disput\u00f2 campionati a carattere regionale, gareggiando in Serie D nei campionati 2008-2009, 2009-2010 e 2010-2011. Prima della fusione, le due compagini hanno militato entrambe nel campionato di Promozione pugliese 2012-2013 e nel campionato di Eccellenza Puglia 2013-2014, conclusosi con la retrocessione del Francavilla Calcio e la successiva fusione fra le due societ\u00e0.\nLa Virtus Francavilla Calcio milita, dalla stagione 2016-2017, nel campionato di Serie C, dopo aver vinto il campionato di Serie D Girone H nel 2015-2016. Nel 2014-2015 aveva vinto il campionato di Eccellenza, la Coppa Italia regionale e quella nazionale.\nPer quanto concerne il calcio femminile, ha sede nel comune la societ\u00e0 Vis Francavilla Fontana, fondata nel 2001 che ha raggiunto la Serie A2.\nL'ASD Futsal Francavilla, nata nel 2010, \u00e8 iscritta al campionato di serie C2 di calcio a 5: in assenza di strutture sportive, la squadra disputa le partite interne a Montemesola, presso il locale palazzetto dello sport.\nPallacanestro.\nLa Basket Francavilla, gi\u00e0 Libertas Basket Francavilla, \u00e8 la seconda societ\u00e0 pi\u00f9 antica della regione Puglia. Fondata nel 1963, ha raggiunto quale massima categoria il campionato di Serie B Dilettanti. Attualmente milita nel campionato di Serie C Gold.\nAltra squadra di pallacanestro cittadina \u00e8 l'ASD All Star Basket Francavilla, fondata nel 2010 e militante nel campionato di Serie D.\nAtletica leggera.\nL'AS Team Francavilla e l'ASD Imperiali Atletica Francavilla sono le societ\u00e0 locali di riferimento per l'atletica leggera.\nImpianti sportivi.\nLo stadio comunale, intitolato a Giovanni Paolo II, \u00e8 situato lungo la strada per Ceglie Messapica. Viene principalmente usato per il calcio. Il terreno di gioco \u00e8 in erba sintetica e l'impianto \u00e8 dotato di tre tribune, due delle quali coperte, per una capienza complessiva di 2 000 posti."}
{"id": "113023", "revid": "121462701", "url": "https://it.wikipedia.org/wiki?curid=113023", "title": "Nihil sub sole novum", "text": "Nihil sub sole novum (o anche \"Nihil novum sub sole\", \"Nihil sub sole novi\", \"Nihil novi sub sole\") \u00e8 una locuzione latina che dalla Bibbia (\"Qohelet\", ), \u00e8 entrata nell'uso comune della lingua italiana. Significa letteralmente \u00abnulla di nuovo sotto il sole\u00bb.\nNel passo biblico originale intende affermare che da quando la terra \u00e8 stata creata non accade nulla di nuovo su di essa: da millenni si ripetono le stesse situazioni e gli stessi fatti. Nulla \u00e8 veramente una novit\u00e0. Il detto pone particolarmente l'accento sulla supposta vanit\u00e0 delle vicende umane. "}
{"id": "113024", "revid": "33689", "url": "https://it.wikipedia.org/wiki?curid=113024", "title": "Cheat code", "text": ""}
{"id": "113025", "revid": "1428919", "url": "https://it.wikipedia.org/wiki?curid=113025", "title": "Acquisition", "text": "Acquisition era un noto client per utenti Macintosh che utilizzano la rete Gnutella.\nDavid Watanabe \u00e8 il padre e sviluppatore di Acquisition. Non ha creato nessuna societ\u00e0 che gestisce questo progetto.\nLa Storia.\nStorico client del mondo Mac.\nAcquisition \u00e8 stato uno dei primi programmi P2P per gli utenti Macintosh, ora non pi\u00f9 disponibile, basato su LimeWire, sfruttava la rete Gnutella e BitTorrent per la ricerca del materiale.\nPiena integrazione.\nAcquisition offriva una gamma completa di tutte le novit\u00e0 del mondo Apple fino al sistema operativo OS X Snow Leopard:"}
{"id": "113028", "revid": "33888", "url": "https://it.wikipedia.org/wiki?curid=113028", "title": "Rosacroce", "text": "I Rosacroce (dal tedesco \"Rosenkreuzer\") o Rosa-Croce sono un leggendario ordine segreto mistico, kabalistico - cristiano, menzionato storicamente per la prima volta nel XVII secolo in Germania, sebbene l'accostamento della rosa alla croce sia gi\u00e0 presente nel Rosarium philosophorum, opera del XIII secolo. L'effettiva esistenza dell'ordine, come quella del suo fondatore Christian Rosenkreuz, \u00e8 ritenuta poco probabile e le prove della loro esistenza sono debolissime; secondo gli storici le molte leggende che li riguardano sono prive di fondamento. Nei 6 anni successivi alla pubblicazione del primo manifesto di presentazione della Confraternita, nel 1614 a Kassel, si contano pi\u00f9 di 400 pubblicazioni in tutta Europa aventi contenuti omogenei aventi come tema ermetismo, alchimia e kabbalah, riprendendo conoscenze elaborate da diversi pensatori rinascimentali.\nAd ogni modo a partire dal XVII secolo fino ad oggi svariate associazioni esoteriche hanno rivendicato la propria derivazione, in tutto o in parte, dall'ordine dei Rosa-Croce del XVII secolo, o fanno riferimento alla \"tradizione rosacrociana\" o all'eredit\u00e0 di Cristiano Rosa-Croce\". I loro membri sono chiamati \"rosacrociani\". Il termine \"Rosa-Croce\", nel loro linguaggio, sta a indicare uno stato di perfezione morale e spirituale.\nCome archetipo della societ\u00e0 segreta di origini immemorabili e onnipotente, i Rosa-Croce appaiono nella letteratura esoterica, spesso come successori dei Cavalieri del Graal e dei Cavalieri templari. \nStoria.\nLe origini e il XVII secolo.\nNel 1614 comparve a Kassel un opuscolo anonimo dal titolo \"Fama fraternitatis Rosae Crucis\", che raccontava la vita di Christian Rosenkreuz (Cristiano Rosacroce): passati 120 anni dalla sua morte si sarebbe ritrovato il suo corpo ancora intatto, circondato da simboli e insegne iniziatici. L'opuscolo forse era circolato come manoscritto gi\u00e0 a partire dal 1610.\nL'anno seguente comparve un secondo opuscolo sull'argomento (\"Confessio Fraternitatis\") e nel 1616 fu pubblicata un'opera del teologo Johannes Valentinus Andreae (1586-1654), avente per argomento \"Le nozze chimiche di Christian Rosenkreutz\". Ad Andreae si possono forse attribuire anche i due opuscoli precedenti. Successivamente egli descrisse i Rosacroce come un \"ludibrium\", un termine latino con il significato di \"scherzo\", scherno pesante e offensivo. Secondo Frances Yates l'uso del termine andrebbe tuttavia inteso nel senso di una sorta di \"Divina Commedia\" e indica un'allegoria drammatica legata agli anni tumultuosi che precedettero in Germania la guerra dei trent'anni.\nQueste pubblicazioni causarono un grande fermento in tutta Europa, che port\u00f2 non solo a numerose ristampe, ma anche a discussioni, con opuscoli favorevoli o contrari, i cui autori spesso non conoscevano nulla dei veri scopi degli originari autori e in qualche caso \u00e8 probabile si siano divertiti a spese dei loro lettori. Gli autori delle opere dei Rosacroce erano in generale favorevoli al Luteranesimo e in opposizione al Cattolicesimo, altri, come John Heydon, ammisero di non essere dei Rosacroce, ma di aver utilizzato titoli suggestivi per le loro opere per favorire la divulgazione dei loro studi ermetici.\nPoich\u00e9 i presunti autori dei manifesti rosacrociani ne hanno rifiutato la paternit\u00e0 o hanno detto che si trattava di uno scherzo, ed essendo dubbia l'esistenza stessa del movimento, il quale comunque dichiaratamente afferm\u00f2 di fondarsi sulla segretezza dei suoi membri, \u00e8 evidente che chiunque poteva dirsi appartenente ai rosacrociani senza timore di smentita e viceversa a poco valeva negare l'appartenenza al movimento: pertanto non c'\u00e8 quindi modo di saperlo con esattezza.\nIl XVIII secolo ed i rapporti con la massoneria.\nNel XVIII secolo diverse societ\u00e0 segrete, legate pi\u00f9 o meno strettamente alla massoneria, iniziarono a rivendicare una discendenza dal mitico ordine. L'influenza sulla nascita della massoneria non \u00e8 del tutto accertata, anche se alcune cerimonie furono occasionalmente adottate. \"Cavaliere Rosa-Croce\" o \"Cavaliere dell'Aquila e del Pellicano\" \u00e8 comunque la denominazione del 18\u00ba grado del \"Rito scozzese antico ed accettato\" e \"Sovrano Principe Rosa+Croce, Cavaliere dell'Aquila\" quella del IV Ordine, 7\u00ba grado del \"Rito francese\".\nXX secolo.\n\u00c8 possibile analizzare le principali fraternit\u00e0 rosacrociane attualmente esistenti.\nNel 1909 Harvey Spencer Lewis (1883-1939), che da anni studiava l'esoterismo interessandosi in particolare alla filosofia rosacrociana, si rec\u00f2 in Francia per incontrare i responsabili dell'Ordine. Dopo aver affrontato numerosi esami e diverse prove, fu iniziato a Tolosa e ufficialmente incaricato di preparare la rinascita dell'Ordine in America, il quale prese il nome di Antico e Mistico Ordine della Rosa-Croce (\"Antiquus Arcanus Ordo Ros\u00e6 Rube\u00e6 et Aure\u00e6 Crucis\") o AMORC. Prima di allora, l'Ordine della Rosa-Croce era sempre sopravvissuto attraverso piccoli gruppi a rischio di estinguersi sotto le difficolt\u00e0 delle contingenze di ogni epoca. Grazie a Spencer Lewis, per la prima volta si venne a costituire un Ordine su scala mondiale dedito esclusivamente all'insegnamento della Rosa-Croce.\nOggi l'AMORC ha sedi e organismi in tutto il mondo, e promuove diverse opere di diffusione di quella parte della saggezza rosacrociana che pu\u00f2 essere trasmessa attraverso libri o conferenze, riservando agli iniziati gli aspetti pi\u00f9 interiori della sua via iniziatica Tradizionale. Tra gli obiettivi, vi \u00e8 quello di diffondere le arti, le scienze e un umanesimo sotto l'influsso della pi\u00f9 elevata spiritualit\u00e0, al fine di guidare l'umanit\u00e0 verso la completa realizzazione di s\u00e9.\nNel 1989, Michele Moramarco, uno studioso della societ\u00e0 nel suo ramo italico (che si richiama a fonti neoplatoniche rinascimentali), pubblic\u00f2 per la prima volta nella sua \"Nuova Enciclopedia Massonica\" frammenti del manoscritto \"Il Libro del Giglio e della Rosa\", una sintesi delle idee sul cosmo e sull'uomo trasmesse da quella scuola. Nel 1992, egli - uscito dal Grande Oriente d'Italia affermando che quella associazione massonica era in uno stato di \"deriva laicista\" - fond\u00f2 un \"Real Ordine degli Antichi Liberi Accettati Muratori\" sotto l'egida dell'Ordo Albae Rosae et Aureae Crucis.\nControversie sulle derive settarie di alcuni movimenti rosacrociani.\nDiverse organizzazioni che rivendicano di essere Rosacroce sono state sospettate di settarismo da parte delle autorit\u00e0 francesi.\nL'Alleanza Rosa-Croce, il Lectorium Rosicrucianum e l'AMORC sono menzionati a diverso titolo nei rapporti della commissione parlamentare sulle sette in Francia del 1995 (rapporto generale) e del 1999 (le sette e il denaro). L'AMORC fece causa per diffamazione contro il presidente della commissione Jacques Guyard che riconobbe in seguito che l'AMORC esercitava il suo ruolo associativo in piena legalit\u00e0 e nel rispetto del libero pensiero.\nL'esoterista Ren\u00e9 Gu\u00e9non, studioso di movimenti spirituali e fautore di un ritorno alle forme di un'autentica Tradizione iniziatica, non vedeva pi\u00f9 alcun collegamento tra i nuovi ordini sedicenti rosacrociani e la confraternita dei secoli passati:\nCaratteristiche secondo Rudolf Steiner.\nIl dibattito attorno alla nascita.\nSecondo la leggenda l'ordine venne fondato nel 1407 da un pellegrino tedesco di nome Christian Rosenkreuz (\"Rosen\" = rosa; \"Kreuz\" = croce) (1378-1484) al suo ritorno in Germania. Soggiorn\u00f2 a Damasco e in Terra santa dove avrebbe studiato l'occultismo. Sembra che l'ordine fosse limitato a soli otto membri e che si fosse estinto immediatamente dopo la sua morte, per rinascere solo nel XVII secolo.\nSecondo una leggenda meno conosciuta e circolante in ambiente massonico l'ordine sarebbe invece stato creato nell'anno 46, quando il saggio gnostico alessandrino Ormus e sei suoi discepoli si convertirono al Cristianesimo ad opera di San Marco evangelista, fondendo la dottrina cristiana con le religioni misteriche dell'antico Egitto: Christian Rosenkreuz sarebbe stato iniziato a quest'ordine divenendone il gran maestro invece di averlo fondato.\nSecondo l'antroposofo Rudolf Steiner, la corrente rosacrociana avrebbe avuto origine nel XIII secolo in un luogo imprecisato dove si riunirono dodici personalit\u00e0 dotate di conoscenze particolarmente elevate, rappresentanti complessivamente delle religioni del loro tempo e di tutta la sapienza umana fino allora accumulata. Costoro avrebbero accolto nella loro cerchia segreta un tredicesimo giovane adepto, fisicamente gracile ma spiritualmente devoto, che venne gradualmente istruito fino a compendiare in s\u00e9, in forma nuova, i loro insegnamenti. Egli avrebbe avuto allora la visione di un cristianesimo quale religione universale, sintesi suprema di ogni altra ma in chiave esoterica, rivivendo l'esperienza di San Paolo sulla via di Damasco. Morto in giovane et\u00e0, si sarebbe reincarnato nel XIV secolo come Christian Rosenkreuz. Recatosi a Damasco, pot\u00e9 recuperare la sapienza appresa nella sua vita precedente, che ritrasmise ai discepoli dei suoi dodici maestri passati, fino all'et\u00e0 di 100 anni, insegnando loro i misteri della spiritualit\u00e0 cristiana nelle forme nuove della Rosacroce, rese adatte alla mentalit\u00e0 del loro tempo. Ancora nel XVIII secolo si sarebbe reincarnato nel Conte di Saint Germain, ma il suo impulso rosacrociano avrebbe continuato ad agire anche oltre la sua vita terrena, fino ad oggi.\nLa simbologia.\nIl simbolo dell'ordine \u00e8 una croce con al centro una sola rosa rossa. Il termine designa uno stato spirituale che corrisponde ad una conoscenza d'ordine cosmologico che pu\u00f2 avere rapporti con l'ermetismo cristiano: il concetto centrale \u00e8 doppiamente indicato dalla Croce e dal cuore, mentre le gocce di sangue che cadono dalla piaga aperta nel costato di Ges\u00f9 Cristo si dispongono a forma di rosa.\nEsistono anche altre interpretazioni del simbolo che si riferiscono all'evoluzione spirituale dell'uomo: la croce ne rappresenta il corpo fisico e la rosa la personalit\u00e0 psichica e mentale in sviluppo, come la rosa che si apre lentamente alla luce. Altri simboli rosacrociani sono il pellicano e il giglio.\nRiguardo ai numeri, la simbologia dei Rosacroce fa riferimento soprattutto ai numeri 3, 4, 7, 10 e 12.\nIl rosacrocianesimo antroposofico-goethiano.\nUna nuova interpretazione del simbolismo rosacrociano \u00e8 quella apparsa agli inizi del XX secolo ad opera del gi\u00e0 citato fondatore dell'antroposofia, Rudolf Steiner, il quale contrapponeva il metodo di iniziazione dei Rosacroce a quello gesuita. Rosacrocianesimo e gesuitismo, pur entrambi cristiani, divergono secondo Steiner in maniera speculare sin dal loro apparire nel XV secolo, per la radicale differenza nell'educazione della volont\u00e0 del discepolo: quest'ultima, nell'antroposofia, deve essere innanzitutto preparata dal pensare cosciente, cio\u00e8 attraverso lo studio e la conoscenza meditata dei fondamenti della scienza dello spirito, i quali consentiranno di risvegliare sentimenti purificati che agiranno a loro volta nella sfera pi\u00f9 sacra e intima della volont\u00e0. Questa va lasciata integra e libera, a differenza del metodo gesuita che, secondo Steiner, agirebbe su di essa tramite appositi esercizi spirituali di natura coercitiva e suggestiva.\nL'antroposofia steineriana intende pertanto presentarsi come un rosacrocianesimo aggiornato ai nuovi tempi, che si accosta all'uomo attuale esclusivamente tramite la conoscenza, per penetrare la quale, come spiegato dal suo fondatore nel libro \"La saggezza dei Rosacroce\", non sono necessarie particolari doti chiaroveggenti ma una padronanza delle capacit\u00e0 logiche. L'insegnante, per questo motivo, non va pi\u00f9 considerato come un'autorit\u00e0 indiscussa, ma allo stesso livello di un maestro che insegni una materia, senza il quale non si possa procedere speditamente.\nL'approccio rosacrociano va adattato secondo Steiner alla mentalit\u00e0 odierna che si sarebbe rinnovata a partire dal XIX secolo: mentre nei primi tempi esso si indirizzava prevalentemente allo studio della scienza naturale, ora andrebbe rivolto alla scienza occulta. Goethe \u00e8 considerato da Steiner colui che ha rigenerato gli impulsi della Rosacroce in maniera consona all'umanit\u00e0 dei nuovi secoli, sicch\u00e9 il metodo da seguire per privilegiare il pensiero cosciente \u00e8 quello goethiano.\nChiunque pu\u00f2, a suo dire, allenare per proprio conto il pensiero ad innalzarsi ai gradi superiori della coscienza ordinaria meramente rappresentativa, che sono progressivamente quelli dell'immaginazione, dell'ispirazione, e infine dell'intuizione, praticando ripetutamente l'\u00abesercizio della Rosacroce\u00bb descritto da Steiner nel suo libro \"La scienza occulta\", dove prospetta una meditazione visiva sul significato della croce e di sette rose fiorite al centro di essa.\nL'alchimia rosacrociana secondo Steiner.\nLo studio della scienza naturale, praticato dai seguaci di Christian Rosenkreuz, verteva secondo Steiner sui processi di quella che \u00e8 conosciuta come alchimia, cos\u00ec come l'astrologia studiava gli eventi del cielo. Tre in particolare erano i processi naturali oggetto di indagine, dietro i quali i teosofi rosacroce sentivano muoversi i pensieri di sublimi Esseri divini, che agivano nel macrocosmo della natura come nel microcosmo della loro anima:\nLe conoscenze cos\u00ec acquisite sui processi della vita e della morte erano espresse dal teosofo alchimista in forma di simboli, dalla forte carica evocativa, che evitassero di considerare quei fenomeni da un punto di vista riduttivo e meramente esteriore. Anche l'oro materiale cos\u00ec ottenuto non aveva alcun valore per lui in confronto alle esperienze vissute interiormente, da cui l'obbligo morale di non venderlo mai per denaro, bens\u00ec di donarlo."}
{"id": "113029", "revid": "1974457", "url": "https://it.wikipedia.org/wiki?curid=113029", "title": "Garanzia di qualit\u00e0", "text": "Per garanzia di qualit\u00e0 o assicurazione qualit\u00e0 si intende l'insieme delle attivit\u00e0 volte a garantire il soddisfacimento degli obiettivi della qualit\u00e0, che possono riguardare l'organizzazione della produzione, la progettazione, gli acquisti, il prodotto, l'installazione del prodotto, le vendite, l'assistenza post vendita, i controlli della qualit\u00e0. \nIn questo senso i controlli della qualit\u00e0 sono intesi come una o pi\u00f9 attivit\u00e0 tecniche per verificare e/o dimostrare che il prodotto e/o il servizio conseguano i requisiti tecnici richiesti dalle specifiche o dalle norme applicabili. I controlli della qualit\u00e0 sono parte integrante dell'assicurazione di qualit\u00e0. Cos\u00ec come l'assicurazione della qualit\u00e0, attraverso il piano della qualit\u00e0, pianifica e documenta le azioni atte a verificare la gestione della qualit\u00e0, analogamente il piano dei controlli della qualit\u00e0, assicura che le sequenze, i controlli ed i collaudi previsti siano eseguiti secondo le modalit\u00e0 definite dal contratto, dalle norme e/o dalle specifiche tecniche applicabili. In molte situazioni contrattuali, la corretta e completa esecuzione dei controlli, il collaudo dei materiali e l'assenza di non confomit\u00e0 sono preliminari al pagamento delle opere e dei servizi associati. In tale situazione contrattuale, laddove sia stata rilevata una non conformit\u00e0, si possono non pagare le opere o deprezzarne il valore.\nIn genere le attivit\u00e0 riguardanti l'assicurazione qualit\u00e0 sono dettate dal tipo modello organizzativo o di certificazione qualitativa che l'azienda ha deciso di seguire, ad esempio la ISO 9000 o altri standard settoriali di gestione qualit\u00e0.\nTutte queste attivit\u00e0 sono solitamente registrate su qualunque tipo di supporto (cartaceo, elettronico, ecc) a dimostrazione della corrispondenza tra ci\u00f2 che era stato pianificato ed i risultati ottenuti.\nIl responsabile aziendale per l'assicurazione qualit\u00e0 viene normalmente chiamato RAQ (Responsabile Assicurazione Qualit\u00e0) oppure RGQ (Responsabile Gestione Qualit\u00e0)."}
{"id": "113032", "revid": "124272971", "url": "https://it.wikipedia.org/wiki?curid=113032", "title": "Fiat Argenta", "text": "La Fiat Argenta \u00e8 una berlina di classe medio-alta prodotta dalla FIAT dal 1981 al 1985 ed \u00e8 l'ultima vettura di grande serie a trazione posteriore costruita dalla casa torinese.\nIl contesto.\nAlla fine degli anni 1970, l'invecchiamento della 132 (lanciata nel 1972) pone il problema alla FIAT di studiarne un'erede: per questo motivo, nel maggio 1981, nascer\u00e0 la Argenta. Le risorse finanziarie del gruppo Fiat, tuttavia, sono in quel momento concentrate nella progettazione di una nuova vettura del segmento B (la futura Uno), sicch\u00e9 non c'\u00e8 la possibilit\u00e0 di studiare una vettura di segmento medio-superiore completamente nuova; anche perche \u00e8 ormai allo studio il progetto Tipo4 in mano all'allora distaccato reparto tecnico Lancia e che dar\u00e0 origine alla future ammiraglie Fiat Croma, Lancia Thema e che verr\u00e0 poi demandato ad altre case per gli adattamenti necessari per Saab 9000 e successivamente per l'Alfa Romeo 164. \nNel frattempo, quindi, si opta per un profondo \"restyling\" della 132, di cui viene conservata la struttura base (pianale, abitacolo e giroporte). Vengono invece ridisegnati frontale e coda (entrambi piuttosto alti e squadrati); completano il \"maquillage\" i gruppi ottici rettangolari (quelli posteriori molto ampi), i massicci paraurti e fascioni laterali in plastica, gli spessi profili lucidi e le abbondanti cornici cromate. Anche gli interni vengono completamente rifatti, con un rivestimento dei sedili di un certo tono. Integralmente ripresa dalla 132, invece, l'ormai datata meccanica a trazione posteriore, abbinata al motore situato in posizione anteriore e retrotreno ad assale rigido. La derivazione \u00e8 cos\u00ec stretta che la sigla tipo progettuale \u00e8 \"132-G\".\nAll'esordio la nuova berlina, denominata Argenta (in omaggio, si disse, ad Argenta Campello, giovane figlia di Maria Sole Agnelli), disponibile nelle versioni \"1600\" (1585 cm\u00b3, 98 CV DIN); \"2000 i.e.\" (1995\u00a0cm\u00b3, 122 CV DIN) e \"2500 Diesel\" (2445\u00a0cm\u00b3, 72 CV DIN, riconoscibile dagli altri modelli della gamma per il rigonfiamento sul cofano motore anteriore), viene accolta tiepidamente in Italia e gelidamente all'estero.\nNonostante la ricca dotazione di accessori (servosterzo e pannello di controllo di serie sulla \"2000 i.e.\"), la nuova berlina Fiat risultava superata in partenza, afflitta da un aspetto non entusiasmante, da modesta tenuta di strada sul bagnato e da prestazioni poco brillanti a fronte di consumi sostenuti.\nNel 1983 il modello \u00e8 sottoposto a \"restyling\": il materiale plastico dei paraurti e delle fasce paracolpi laterali diventa semilucido (e privo di cornici cromate), mentre la mascherina anteriore, che incorpora il nuovo logo FIAT a 5 barre oblique, ha una differente reticolatura. Frontale, paraurti e fasce si fanno infine pi\u00f9 squadrati. Queste modifiche hanno il merito di staccarsi stilisticamente dall'estetica della progenitrice 132 e di rendere la vettura pi\u00f9 \"importante\", senza tuttavia riuscire a nascondere l'et\u00e0 del progetto. La modifica maggiormente degna di nota riguarda per\u00f2 non tanto l'estetica, quanto la meccanica, segnatamente la geometria dell'avantreno. Viene infatti incrementata la misura della carreggiata anteriore, con importanti risvolti per quel che riguarda le caratteristiche dinamiche della vettura. La rivista Quattroruote, in occasione delle \"impressioni di guida\", si chiede addirittura come mai questa variazione non sia stata adottata prima di allora. Si registra anche il lancio dell'inedita (per la casa torinese) versione turbodiesel. La nuova gamma comprende la \"100\" (1585\u00a0cm\u00b3, 98 CV DIN), la \"110\" per i mercati esteri che in pratica era una 2 litri a carburatore (1995\u00a0cm\u00b3, 113 CV), la \"120 i.e.\" (1995\u00a0cm\u00b3, 122 CV); la \"D\" (2445\u00a0cm\u00b3, 72 CV) e la \"Turbo D\" (2445\u00a0cm\u00b3, 90 CV), prima berlina FIAT con motore a gasolio turbocompresso.\nNel giugno 1984 viene lanciata anche la \"SX\" (\"VX\" per i mercati esteri), equipaggiata col 4 cilindri bialbero di 1995\u00a0cm\u00b3 dotato di compressore volumetrico e potenza massima di 135 CV. \u00c8 per\u00f2 una mossa tardiva per sostenere un modello ormai obsoleto, che nel 1985 lascia il listino, rimpiazzato dalla Croma.\nFiat Argenta all'estero.\nA partire dall'ottobre 1981 l'Argenta fu prodotta su licenza negli stabilimenti Zastava di Kragujevac."}
{"id": "113033", "revid": "1782831", "url": "https://it.wikipedia.org/wiki?curid=113033", "title": "Deathmatch", "text": "Deathmatch (combattimento mortale) \u00e8 un termine che indica, in ambito videoludico, un incontro fra due o pi\u00f9 giocatori che devono eliminarsi a vicenda. In particolare, il termine \u00e8 usato nell'ambito degli sparatutto in prima persona, nelle modalit\u00e0 multiplayer.\nStoria.\nProbabilmente il primo esempio di \"deathmatch\" \u00e8 del 1983, anno in cui Drew Major e Kyle Powell hanno giocato a \"Snipes\", un gioco testuale che \u00e8 accreditato come ispiratore della rete Novell. Il termine fu inizialmente adottato dagli sparatutto in prima persona (FPS, \"First Person Shooter\"), e in particolare apparve per la prima volta, come oggi lo intendiamo, in \"Doom\", celebre titolo ideato da id Software nel 1993. Il termine \u00e8 considerato come coniato da John Romero; in realt\u00e0 era gi\u00e0 apparso in passato nel gioco \"World Heroes II\", sebbene indicasse una modalit\u00e0 differente da quella oggi intesa. Se in \"Doom\" il \"deathmatch\" era solamente una delle modalit\u00e0 possibili, esistono oggi categorie di sparatutto in prima persona specializzati: tra i rappresentanti pi\u00f9 conosciuti \"Quake 3 Arena\" e \"Unreal Tournament\".\nRegole.\nSolitamente nei \"deathmatch\" non esistono elementi tipici delle modalit\u00e0 single player: sono esclusi trama, esplorazione, enigmi e in generale interazioni diverse dal semplice combattimento, e l'ambientazione \u00e8 generalmente limitata a una certa area circoscritta (detta \"arena\"). Mancano solitamente anche avversari controllati dalla intelligenza artificiale della CPU, con la possibile eccezione dei bot, programmati per simulare i comportamenti delle persone. Nel \"deathmatch\" classico vince chi accumula pi\u00f9 uccisioni in un periodo limitato di tempo, o chi arriva per primo ad un punteggio prefissato; il punto segnato dopo una uccisione \u00e8 detto frag.\nAltre forme di deathmatch.\nNel Team Deathmatch (\"deathmatch a squadre\"), i giocatori sono organizzati in due o pi\u00f9 squadre con il proprio contatore di eliminazioni. Diversi videogiochi possono differire rispetto a come viene trattato il fuoco amico: in alcuni di essi non causa danni, in altri un membro di una squadra ucciso da un altro membro solitamente fa diminuire il proprio punteggio.\nStrategia in tempo reale.\nNei videogiochi strategici in tempo reale, la modalit\u00e0 \"deathmatch\" \u00e8 caratterizzata dal fatto che tutti i giocatori (siano essi controllati dal computer o umani) iniziano la partita con una disponibilit\u00e0 pressoch\u00e9 illimitata di risorse e con tutte le tecnologie gi\u00e0 disponibili. Di conseguenza, quasi tutti gli aspetti gestionali del gioco (raccolta di materiali, costruzione di edifici, ricerca di tecnologie, utilizzo dei civili e cos\u00ec via) diventano irrilevanti. In questo caso, lo scopo dei giocatori \u00e8 quello di armare il pi\u00f9 velocemente possibile un esercito efficiente e controllarlo in battaglia."}
{"id": "113035", "revid": "119256950", "url": "https://it.wikipedia.org/wiki?curid=113035", "title": "ISO 9001", "text": ""}
{"id": "113036", "revid": "7336", "url": "https://it.wikipedia.org/wiki?curid=113036", "title": "ISO 9002", "text": ""}
{"id": "113037", "revid": "7336", "url": "https://it.wikipedia.org/wiki?curid=113037", "title": "ISO 9003", "text": ""}
{"id": "113038", "revid": "7336", "url": "https://it.wikipedia.org/wiki?curid=113038", "title": "ISO 9004", "text": ""}
{"id": "113039", "revid": "7336", "url": "https://it.wikipedia.org/wiki?curid=113039", "title": "Vision 2000", "text": ""}
{"id": "113042", "revid": "33689", "url": "https://it.wikipedia.org/wiki?curid=113042", "title": "Espansione (giochi)", "text": "L'espansione (in inglese expansion pack, letteralmente \"pacchetto d'espansione\", o add-on, \"aggiunta\") \u00e8 un'aggiunta a un gioco da tavolo o a un videogioco, pubblicata e venduta separatamente dal gioco originale (che in questo contesto viene spesso detto \"gioco base\"). \nNel contesto dei videogiochi, comunemente vengono realizzate espansioni per i giochi per PC, ma pu\u00f2 avvenire anche per console. Le espansioni sono generalmente prodotte e commercializzate in tempi successivi al gioco base e soprattutto per giochi relativamente di successo.\nCaratteristiche.\nAlcune espansioni introducono nuove caratteristiche a un gioco, modificandolo anche sostanzialmente con nuove regole e nuove dinamiche. In altri casi, l'unico scopo (o lo scopo principale) di un'espansione \u00e8 quello di fornire pi\u00f9 \"materiale\" per un gioco (senza modificarne in modo sostanziale le regole), per esempio allo scopo di estendere il numero massimo di giocatori. I produttori possono anche richiedere ad aziende esterne di sviluppare per un loro gioco alcune espansioni.\nInfine, alcuni giochi comprendono elementi che tendono intrinsecamente a \"invecchiare\", letteralmente o metaforicamente, e che possono essere rinnovati acquistando un'espansione: le espansioni dei giochi a quiz come \"Trivial Pursuit\", per esempio, servono principalmente a rimpiazzare gli insiemi di domande quando queste sono ormai troppo note ai giocatori. Nel caso specifico dei videogiochi, le aggiunte possono riguardare nuovi livelli, nuove armi, oggetti o estensioni vere e proprie della trama o rivisitazioni di questa dal punto di vista di un personaggio secondario.\nEsempi.\nEsistono numerosi esempi di giochi di successo per i quali sono state create numerosissime espansioni; fra i giochi da tavolo si pu\u00f2 citare \"Carcassonne\", fra i videogiochi \u00e8 possibile citare \"The Sims\", \"The Sims 2\", \"The Sims 3\" e \"The Sims 4\" dotati ciascuno di un gran numero di titoli correlati.\nNella maggior parte dei casi, le espansioni non possono essere giocate se non si possiede anche il gioco base; nel caso dei videogiochi, in genere non \u00e8 neppure possibile installare sul computer un'espansione in assenza di una \"installazione\" completa del gioco base; sempre nel mercato videoludico sono per\u00f2 presenti delle espansioni che sono programmate per funzionare \"da sole\" e assumono il nome di espansioni \"stand-alone\". Queste ultime, a seconda delle dimensioni, possono arrivare ad essere considerate veri e propri capitoli delle saghe di appartenenza (quasi sempre degli \" spin-off\"), come ad esempio \"Far Cry New Dawn\", venuto dopo \"Far Cry 5\", o ', sviluppato a partire da '.\nModalit\u00e0 di distribuzione.\nIl prezzo di un'espansione \u00e8 solitamente pi\u00f9 basso rispetto al gioco base. Le ultime espansioni solitamente contengono gi\u00e0 (se ne erano uscite) le vecchie aggiunte.\nAlcune volte i giochi originali vengono ripubblicati come budget range e a queste uscite viene allegata l'eventuale expansion pack (per esempio, entrambi i gi\u00e0 citati \"Carcassonne\" e \"The Sims\" vengono oggi venduti in \"bundle\" con le prime espansioni)."}
{"id": "113043", "revid": "78273", "url": "https://it.wikipedia.org/wiki?curid=113043", "title": "Maria Sklodowska Curie", "text": ""}
{"id": "113046", "revid": "767487", "url": "https://it.wikipedia.org/wiki?curid=113046", "title": "Broadcast", "text": ""}
{"id": "113048", "revid": "74173", "url": "https://it.wikipedia.org/wiki?curid=113048", "title": "Teorema di Cox", "text": "Il teorema di Cox (dal nome del fisico e statistico Richard Threlkeld Cox) \u00e8 una derivazione delle leggi della probabilit\u00e0 a partire da un certo insieme di postulati. Questa derivazione giustifica la cosiddetta interpretazione \"logica\" della probabilit\u00e0.\nCos\u00ec come le leggi di probabilit\u00e0 derivata da questo teorema sono applicabili ad ogni proposizione, la probabilit\u00e0 logica \u00e8 una variet\u00e0 della probabilit\u00e0 bayesiana.\nAltre forme di probabilit\u00e0 bayesiane (come l'interpretazione soggettiva) sono date da altre giustificazioni."}
{"id": "113049", "revid": "174925", "url": "https://it.wikipedia.org/wiki?curid=113049", "title": "Teorema di Cochran", "text": "Il teorema di Cochran \u00e8 usato in statistica nell'ambito dell'analisi della varianza.\nSiano \"U\"1, ..., \"U\"\"n\" variabili casuali gaussiane standardizzate e statisticamente indipendenti e valga l'identit\u00e0\ne sia\ndove \"r\"\"i\" \u00e8 il rango di \"Q\"\"i\",\nallora il teorema di Cochran afferma che i \"Q\"\"i\" sono indipendenti e sono distribuiti come delle variabili casuali chi quadrato con \"r\"\"i\" gradi di libert\u00e0.\nIl teorema di Cochran \u00e8 legato al teorema di Fisher."}
{"id": "113050", "revid": "198277", "url": "https://it.wikipedia.org/wiki?curid=113050", "title": "1941 - Allarme a Hollywood", "text": "1941 - Allarme a Hollywood (\"1941\") \u00e8 un film del 1979 diretto da Steven Spielberg e interpretato da un cast d'insieme che include John Belushi, Dan Aykroyd e Ned Beatty.\nPrima commedia nella filmografia del regista statunitense, la pellicola godette all'epoca di un altissimo budget di produzione, circa 35 milioni di dollari. Il pubblico per\u00f2 non rispose positivamente: in America incass\u00f2 poco pi\u00f9 di 31 milioni e si salv\u00f2 dal fallimento grazie alla risposta del pubblico europeo, circa 60 milioni di dollari d'incasso per un totale di 92 milioni di dollari guadagnati, una cifra comunque bassa nella media dei film del regista.\nIl fallimento commerciale in patria \u00e8 probabilmente da attribuire alla filosofia che sta alla base della pellicola: \"1941\" \u00e8 un film comico sulla follia della guerra che, volutamente, mette in ridicolo l'esercito americano e la gente di Hollywood, ritraendoli come incapaci; inoltre prende di mira altri valori americani, come la famiglia. Quindi la comicit\u00e0 \"implosiva\" del film non \u00e8 stata molto apprezzata dal pubblico statunitense, senza dimenticare che la ferita per la guerra in Vietnam era ancora fresca e il pubblico sentiva il bisogno di vedere i propri valori esaltati e non sbeffeggiati.\nIl film riunisce alcuni dei protagonisti del cinema comico statunitense degli anni ottanta: la sceneggiatura \u00e8 opera di Robert Zemeckis e Bob Gale (creatori della saga di \"Ritorno al futuro\"), lanciati proprio da Spielberg con questa pellicola, mentre, per la prima volta sul grande schermo, vengono affiancati Dan Aykroyd e John Belushi (un anno prima di \"The Blues Brothers\", ma gi\u00e0 compagni di scena dal 1975, per la prima stagione del \"Saturday Night Live\"). Nel cast, ricchissimo di stelle, sono presenti anche miti del cinema come Christopher Lee e Toshir\u014d Mifune. La \"director's cut\" in lingua italiana \u00e8 stata editata all'inizio degli anni ottanta, ed \u00e8 reperibile solo in LaserDisc.\nTrama.\nSei giorni dopo l'attacco di Pearl Harbor la California \u00e8 preda dell'isteria, perch\u00e9 teme di essere la prossima vittima dei giapponesi. Nel nord nella California intanto una donna che fa il bagno in mare viene investita e tirata fuori dall'acqua da un sommergibile nipponico con il desiderio di colpire il simbolo dell'America: Hollywood.\nDentro c'\u00e8 il commodoro Akiro Mitamura, che non ha partecipato all'attacco di Pearl Harbor, e il capitano tedesco del Terzo Reich Wolfgang von Kleinschmidt. Intanto nella citt\u00e0 di Hollywood il giovane cuoco Wally Stephens, con il suo amico Dennis DeSoto, si allena nella cucina del ristorante dove lavora per la gara di ballo che avverr\u00e0 quella sera nel locale esclusivo per militari della United Service Organizations sull'Hollywood Boulevard. Wally, non avendo capito che il ballo \u00e8 esclusivo per marinai e soldati, si mette in testa di andarci con la sua ragazza Elizabeth Douglas. Poco dopo viene licenziato per un disastro combinato in cucina e tra i clienti.\nI genitori di Elizabeth, Joan e Ward Erbert Douglas, sono contrari al rapporto della figlia con Wally. Il padre, Ward, \u00e8 un americano patriottico che all'arrivo di un cannone nel suo giardino, poich\u00e9 quella ritenuta una buona postazione di fuoco, non sta pi\u00f9 nella pelle per la tanta voglia che ha di \"stritolare\" i nippo. Nel frattempo si \u00e8 fatto mezzogiorno. Nella Valle della Morte atterra in una stazione di servizio un aereo da guerra P-40 Warhawk proveniente da San Francisco, con a bordo un asso d'aviazione mezzo matto, il capitano Wild Bill Kelso.\nPoco dopo questo fa saltare la stazione di servizio nel tentativo di riacchiappare il proprio aereo sfuggito mentre una povera donna gli stava facendo il pieno. Intanto il generale Joseph Warren Stilwell, all'aeroporto di Los Angeles, calma la nazione con un bel discorso sulla quasi nulla possibilit\u00e0 di attacco ad Hollywood. In uno degli aerei l\u00ec parcheggiati intanto il capitano Loomis Birkhead sta provando per l'ennesima volta a \"far pace\" con l'appassionata di velivoli Donna Stratton.\nMentre fa questo, i due sganciano una bomba per errore che esplodendo rende inutili tutti i discorsi rassicuranti del generale Stilwell. Intanto il sommergibile giapponese si muove, ma quando la bussola e parte dei macchinari si rompe, i giapponesi devono rapire un americano per farsi dire l'esatta direzione per Hollywood. Rapiscono un certo Hollis P. Wood. Questo, quando capisce il loro gioco, non parla e addirittura inghiotte la bussola trovata nelle sue patatine. Cos\u00ec i giapponesi agiscono con la forza e con olio di ricino, ma Hollis riesce a scappare.\nNel frattempo il vicino di Ward Douglas, Angelo Scioli, ingaggia due persone per salire su una ruota panoramica a fare la vedetta sul mare: Claude Crumn che soffre di vertigini e un ex paziente del manicomio con un pupazzo, Herbie Kazlminsky, si preparano al peggio. Intanto cala la sera: il generale Stilwell va tranquillo a vedere \"Dumbo\", che in quel momento esce al cinema.\nIl capitano Birkhead, sfruttando un messaggero proveniente dal fronte, prende con s\u00e9 Dana e va sulle linee del pazzo colonnello Maddox. Con la scusa di andare a sacrificarsi per la patria, i due si fanno dare un aereo da Maddox e con l'intenzione di \"divertirsi\" insieme si dirigono verso Hollywood. Loomis per\u00f2 non sa pilotare l'aereo. Intanto si sta aprendo la danza al salone \"USO\" e Wally ci va con l'intento di ballare con Betty.\nIl problema \u00e8 che anche il prepotente caporale Chuck Sitarski \"Stretch\" vuole andare con Betty all'USO, dopo un lungo inseguimento tra Wally e Stretch, scoppia una violenta rissa tra marinai e militari dell'Esercito. A voler stare con Stretch \u00e8 invece la brutta amica di Betty, Maxine Dexheimer, che questa volta corre dietro a Stretch desiderosa di baciarlo. Il sommergibile intanto, usando la radio di Hollis, localizza Hollywood, facendo rotta verso la citt\u00e0.\nNello stesso tempo, il capitano Wild Bill Kelso atterra sulla base di Maddox, il quale lo rifornisce e lo manda verso Hollywood dicendogli che la citt\u00e0 \u00e8 in pericolo. Contemporaneamente il capitano Loomis e Dana arrivano sopra Hollywood con il loro aereo, che viene scambiato per giapponese, facendo scattare l'allarme rosso. Tutti i militari di Los Angeles si mettono a sparare all'impazzata con tutte le armi, dalle batterie antiaeree ai mitra, scatenando cos\u00ec il panico.\nAnche il capitano Wild Bill Kelso prende quell'aeroplano per giapponese e lo insegue sparandogli raffiche di mitragliatrice. L'aereo di Loomis viene abbattuto da Kelso, ma a colpire lui ci pensa il pazzo Herbie sulla ruota panoramica. Quando Kelso si schianta sull'Hollywood Boulevard rivela per primo di aver avvistato il sommergibile nipponico giunto a destinazione. Poco prima, la rissa alla USO ancora continua, fino a quando non viene sedata da un gruppo di militari con un carro armato, capeggiati dal sergente Frank Tree.\nNel tank ci sono anche Ogden Johnsone e il soldato Foley, che insieme a Tree si dirigono al porto con lo scopo di bombardare i giapponesi usando il loro carrarmato. A bombardare il sommergibile ci sono anche i Douglas e i loro vicini col cannone nel giardino di Ward. Ward, in realt\u00e0, non fa altro che demolire la sua casa, credendo di sparare ai giapponesi. Il capitano Kelso ruba la moto alla staffetta dal fronte e anche lui corre verso il sommergibile.\nSul tank ci sono anche Wally e Betty, che hanno sistemato Stretch lasciandolo con Maxine che gli corre dietro. Il sommergibile giapponese comincia a bombardare sistematicamente la ruota panoramica, appena le luci del Luna Park si accendono per errore. La ruota della giostra rotola in mare con il povero Claude e il pazzo Herbie, il tank viene affondato e chi c'era dentro finisce in mare. Tutto questo nel bombardamento finale che finisce con la vittoria del sommergibile e il suo ritorno a Tokyo con il capitano Kelso prigioniero. Tutti i superstiti si radunano fino alla mattina dopo alla casa di Ward, che, appendendo una ghirlanda natalizia, d\u00e0 il colpo di grazia alla propria casa, gi\u00e0 semidistrutta, facendola scivolare in mare.\nIspirazione storica.\nLa storia \u00e8 parzialmente ispirata alla nevrosi che si svilupp\u00f2 negli Stati Uniti per un eventuale attacco che i giapponesi avrebbero potuto scagliare contro la costa ovest, in particolare a Los Angeles, creando la diffusione di falsi allarmi e isterie collettive.\nL'intera costa pacifica era stata pesantemente militarizzata, con l'installazione di postazioni contraeree e l'esecuzioni di periodiche esercitazioni (prevalentemente nelle ore notturne), l'attuazione dell'oscuramento notturno delle citt\u00e0 (al fine di rendere meno visibili eventuali obiettivi degli attacchi) ed il coinvolgimento dei civili nel Civil Defense Program (con la diffusione di una serie di norme di sicurezza che la popolazione avrebbe dovuto seguire in caso di attacco nemico).\nDopo l'attacco di Pearl Harbor del 7 dicembre 1941 e la conseguente entrata in guerra degli Stati Uniti, il 23 febbraio 1942 un sottomarino giapponese attacc\u00f2 i pozzi petroliferi off-shore di Ellwood, vicino a Santa Barbara in California. Sebbene i danni inferti fossero stati minimi, l'evento ebbe un notevole impatto sull'opinione pubblica che temette che la guerra potesse colpire da vicino il suolo americano.\nIl giorno seguente (nella notte fra il 24 e il 25 febbraio 1942) la contraerea di Los Angeles cominci\u00f2 a sparare contro un presunto attacco aereo giapponese (e l'evento venne denominato dalla stampa dell'epoca come \"la battaglia di Los Angeles\"), in cui l'impiego di riflettori, razzi di illuminazione e gli stessi colpi di artiglieria sparati contribuirono ad aumentare la confusione, visto che venivano scambiati per le tracce degli aerei nemici. Solo in seguito si pot\u00e9 appurare che si era trattato di un falso allarme innescato, forse, da un pallone meteorologico.\nProduzione.\nRiprese.\nIn una scena John Belushi cade scivolando sull'ala del proprio aereo: si tratta di un reale incidente capitato all'attore durante le riprese (e che richiese anche un ricovero medico dell'attore), il cui effetto comico sulla troupe convinse per\u00f2 Spielberg a non rigirare la sequenza.\nLe riprese con John Belushi richiesero pi\u00f9 giorni del previsto poich\u00e9 l'attore si presentava spesso ubriaco sul set e dimenticava le battute.\nDistribuzione.\nIl film \u00e8 uscito nelle sale statunitensi il 14 dicembre 1979 mentre in Italia usc\u00ec il 22 febbraio 1980.\nAutocitazioni.\nIl film contiene giocose autocitazioni del regista Steven Spielberg: la scena iniziale \u00e8 un chiaro omaggio a \"Lo squalo\" (ed infatti \u00e8 interpretata da Susan Backlinie) e la stazione di servizio che si vede all'inizio \u00e8 la stessa di \"Duel\". Il film \u00e8 stato inoltre citato a sua volta: ne \"I predatori dell'arca perduta\" Indiana Jones imita John Belushi che nel finale del film, in piedi su un sommergibile, fa il saluto militare agli amici."}
{"id": "113055", "revid": "38129", "url": "https://it.wikipedia.org/wiki?curid=113055", "title": "Experience points", "text": ""}
{"id": "113056", "revid": "2730", "url": "https://it.wikipedia.org/wiki?curid=113056", "title": "James Madison", "text": "\u00c8 stato il 4\u00ba presidente degli Stati Uniti d'America dal 1809 al 1817, nonch\u00e9 uno dei maggiori esponenti, insieme a Thomas Jefferson, del Republican Party, poi ribattezzato dagli storici Partito Democratico-Repubblicano.\n\u00c8 considerato uno dei padri fondatori degli Stati Uniti e uno dei principali autori della Costituzione.\nPer la sua salute precaria non pot\u00e9 arruolarsi nell'esercito di George Washington, ma diede il suo contribuito alla causa delle colonie con l'attivit\u00e0 di giurista. Partecip\u00f2 alla stesura della Costituzione e si preoccup\u00f2 anche di convincere i vari stati ad accettarla.\nLa convinzione che segn\u00f2 maggiormente il pensiero politico teorico di Madison era che la nuova repubblica necessitasse di controlli ed equilibri di poteri onde tutelare i diritti individuali dalla tirannia della maggioranza. Come segretario di Stato di Jefferson (1801-1809), Madison segu\u00ec l'acquisto della Louisiana, che raddoppi\u00f2 le dimensioni della nazione, e appoggi\u00f2 lo sfortunato embargo del 1807.\nCome presidente, guid\u00f2 la nazione nella guerra del 1812 contro la Gran Bretagna. Durante e dopo la guerra, Madison cambi\u00f2 molte delle sue posizioni. Nel 1815 sostenne la creazione della seconda banca nazionale, una forte politica militare e alti dazi sui beni importati per proteggere le nuove fabbriche aperte durante la guerra.\nBiografia.\nInfanzia.\nNacque a Port Conway, nello Stato della Virginia, il 16 marzo 1751. Proveniva da una famiglia numerosa, dove si contavano tredici figli, di cui solo nove sopravvissero all'infanzia. Suo padre era James Madison Senior (1723-1801), colonnello e proprietario di una piantagione di tabacco nella contea di Orange in Virginia. La madre era Eleanor Rose (Nelly) Conway (1731-1829), nata a Port Conway come il figlio James, figlia di un proprietario terriero. Si erano sposati il 15 settembre 1749.\nFra i fratelli e le sorelle di James:\nInoltre suo cugino fu il primo vescovo della diocesi della Virginia della chiesa episcopale, James Madison (1749-1812).\nStudi.\nPer la sua cagionevole salute, da ragazzo studi\u00f2 in casa, poich\u00e9 gli erano state sconsigliate le scuole pubbliche; dagli 11 ai 16 anni fu affidato alle cure dell'istruttore scozzese Donald Robertson, mentre al suo ritorno a casa fu la volta del reverendo Thomas Martin, che lo prepar\u00f2 in due anni per l'universit\u00e0.\nSempre per motivi di salute non scelse il College di William e Mary ma, nel 1769, si iscrisse al College of New Jersey (ora Universit\u00e0 di Princeton), laureandosi nel settembre del 1771.\nDopo la laurea, Madison rimase a Princeton iniziando lo studio di teologia, lingua ebraica e filosofia politica, ai tempi in cui il rettore dell'universit\u00e0 era John Witherspoon; in seguito torn\u00f2 nella casa di famiglia, chiamata Montpelier, nella primavera del 1772. Studi\u00f2 anche legge, senza ottenere l'abilitazione ad esercitare. Pensava a una carriera ecclesiastica, ma ebbe un futuro nella politica.\nCarriera politica.\nNel 1776 Madison fu eletto nel Parlamento del suo Stato, dove sostenne le tesi di Thomas Jefferson (del quale sarebbe divenuto amico e collaboratore) sulla completa libert\u00e0 religiosa da attuare in Virginia. Successivamente, nel 1779, venne eletto al Congresso continentale, riunitosi a Filadelfia, che stava dirigendo le ultime fasi della Guerra d'indipendenza americana.\nQui Madison svolse un ruolo di grande fermezza, specie sulle questioni economiche: le colonie nordamericane si erano infatti indebitate pesantemente per sostenere la guerra di indipendenza, tanto che molti Stati non potevano pi\u00f9 pagare le contribuzioni di guerra, finendo vittime dell'inflazione. Il rappresentante della Virginia, in netto contrasto con il Parlamento del suo Stato, propose di affidare al Congresso poteri pi\u00f9 ampi, e di proibire ai singoli Stati l'ulteriore emissione di carta moneta: oltre a ci\u00f2, riusc\u00ec ad ottenere che tutti gli Stati autorizzassero il Congresso ad imporre per venticinque anni una tassa sulle importazioni. Un altro tema che preoccup\u00f2 Madison fu la navigazione sul Mississippi, come quando si oppose alla proposta dell'ambasciatore statunitense a Madrid, John Jay, di rinunciare ai diritti di navigazione sul fiume, che la Spagna aveva garantito al Regno Unito; Madison sosteneva che la nuova entit\u00e0, gli Stati Uniti, era l'erede naturale dei diritti britannici.\nMadison rimase deputato al Congresso fino al 1783, per poi essere eletto l'anno successivo alla Camera dei delegati della Virginia, dove si batt\u00e9 su questioni religiose: fautore della completa libert\u00e0 di culto, si oppose infatti alla concessione di privilegi alla Chiesa episcopale e nel 1785 riusc\u00ec a far approvare il piano di Jefferson che instaurava la completa libert\u00e0 di culto nello Stato. Nel 1786 fu tra i promotori della Convenzione di Annapolis, riunitasi per decidere i rapporti commerciali tra i singoli Stati e stabilire le rotte commerciali fluviali. Da questa riunione si svilupparono gli eventi che portarono alla convocazione della Convenzione di Filadelfia.\nLa Costituzione Americana.\nDurante la convenzione di Filadelfia, in cui i 55 delegati si riunirono tra il 25 maggio e il 17 settembre 1787 nell'Independence Hall di Filadelfia allo scopo di riformare gli articoli della Confederazione, vennero presentati alcune proposte su cui si dovevano porre le basi per la creazione della Costituzione degli Stati Uniti. Il piano della Virginia fu redatto da Madison, a cui si oppose il piano del New Jersey, preparato da William Paterson: entrambi furono presentati e giudicati durante l'incontro.\nNel 1788, durante un incontro con Alexander Hamilton e John Jay, si discusse sulla ratifica della Costituzione; Madison scrisse buona parte dei \"Federalist Papers\", con cui espresse un pensiero che legava i termini di espansione, libert\u00e0 e repubblicanesimo. I suoi appunti avrebbero suscitato nuovamente interesse politico e filosofico nel XX secolo negli Stati Uniti. \nFra i pensieri innovativi, la contestazione dell'idea che una nazione piccola e con una popolazione omogenea fosse sinonimo di una repubblica con lunga prospettiva di durata e priva di quelle tirannie di eventuali maggioranze.\nL'opposizione ad Hamilton.\nAlexander Hamilton cerc\u00f2 nel 1790 di trasformare in debito federale sia il debito interno sia quello estero che gli Stati della confederazione avevano contratto (quasi 56 milioni di dollari), Madison osteggi\u00f2 il processo per quanto riguardava il debito interno, in quanto i creditori maggiori avevano agito con metodi ai limiti della legalit\u00e0 e voleva fare un distinguo fra i vari casi, ma venne approvata l'idea di Hamilton. Proteste pi\u00f9 forti riguardarono i debiti del Massachusetts, che nessuno voleva accollarsi; Madison convinse il Congresso durante il mese di aprile a respingere l'ulteriore addebito, ma Hamilton ad agosto riusc\u00ec a far cambiare di nuovo idea al Congresso. A portare all'approvazione delle proposte di Hamilton contribu\u00ec il cosiddetto \"compromesso del 1790\", che previde come contropartita l'instaurazione della capitale federale nel distretto di Columbia, da cui sorse Washington. \nAnni dopo i due si trovarono nuovamente in disaccordo in occasione dell'istituzione della banca degli Stati Uniti. Hamilton aveva preso come modello quella inglese ed il capitale proposto era di 10 milioni di dollari; Madison, al momento in cui venne proposta la legge di istituzione della banca, trov\u00f2 che violasse i principi della Costituzione. Nello specifico, nella motivazione da lui addotta si leggeva che la Costituzione non avrebbe conferito alcun potere del genere (quello di dare statuto a una societ\u00e0) al Congresso. Dopo l'approvazione della legge, il presidente George Washington, prima di apporvi la firma, riflett\u00e9 molto sulle parole di Madison. Nel 1797, scaduto il secondo mandato presidenziale di Washington, Madison si ritir\u00f2 per quattro anni dalla vita politica, tornando nelle sue piantagioni di tabacco in Virginia.\nIl matrimonio.\nIl 15 settembre 1794 James Madison spos\u00f2 Dolley Payne Todd Madison (20 maggio 1768-12 luglio 1849), una vedova di 26 anni con un figlio, che lo aiut\u00f2 anche a vincere la sua timidezza per poter aspirare al vertice del potere. La sorella di Dolly, Lucy Payne, aveva sposato Steptoe George Washington, un nipote del presidente Washington.\nSegretario di Stato di Jefferson.\nQuando, il 4 aprile 1801, il suo antico amico e maestro Thomas Jefferson divenne presidente degli Stati Uniti, Madison riapparve nell'agone politico come suo segretario di Stato (carica equivalente a quella di ministro degli Esteri). In questa veste, nel 1803 condusse per conto di Jefferson l'acquisto della Louisiana, un territorio che andava da New Orleans e tutto il versante destro della valle del Mississippi fino alle Montagne Rocciose, ceduto per 15 milioni di dollari da Napoleone agli Stati Uniti; questi raddoppiarono cos\u00ec la loro estensione territoriale. Sempre per conto di Jefferson, strenuo sostenitore della neutralit\u00e0 nei conflitti europei, Madison fu il principale promotore della serie di leggi note come \"embargo del 1807\", che impedivano il commercio con tutti i Paesi europei impegnati in guerra, cosa che alla fine si ritorse contro l'economia statunitense. Oltre a questo nacquero gravi tensioni con l'Inghilterra (verso la quale, alla fine del mandato, Jefferson reindirizz\u00f2 l'embargo), dovuti anche a continui incidenti in mare, dove spesso navi da guerra inglesi fermavano i mercantili statunitensi per arruolarne a forza i marinai di origine inglese. Questo stato di tensione sarebbe stato uno dei fattori principali della guerra del 1812, definita dagli storici statunitensi \"Seconda Guerra d'Indipendenza americana\".\nLa presidenza.\nScaduto il mandato di Jefferson, Madison, ora a capo del Partito Democratico-Repubblicano, fu eletto presidente degli Stati Uniti nel novembre del 1808, insediandosi il 4 marzo 1809.\nBench\u00e9 avesse ereditato uno stato di crescente ostilit\u00e0 contro gli inglesi, lasciatogli dal suo predecessore, il nuovo presidente prefer\u00ec prima di tutto continuare l'espansione ad ovest degli Stati Uniti, a danno degli indiani locali (guerra di Tecumseh, condotta dal generale William Henry Harrison, anch'egli futuro presidente). Ci\u00f2 caus\u00f2 l'alleanza di molte trib\u00f9 indiane con la Gran Bretagna nella guerra scoppiata di l\u00ec a poco.\nIl 18 giugno 1812 Madison fu costretto a cedere alle pressioni dei \"War Hawks\", i \"falchi\" che volevano la guerra contro gli inglesi, causata, per larga parte, dalla politica britannica di pressione nei confronti degli Stati Uniti, in particolare per l'obbligo per i cittadini statunitensi di arruolarsi nella Royal Navy e per il blocco dei porti francesi interessati al commercio franco-americano. Quel giorno il Congresso vot\u00f2 a stretta maggioranza la guerra contro il Regno Unito, che si sussegu\u00ec a fasi alterne a favore ora dell'uno ora dell'altro contendente.\nDopo aver conquistato e successivamente perso Detroit, gli inglesi, guidati dall'ammiraglio George Cockburn, tra il 24 e il 25 agosto 1814 conquistarono la capitale Washington, che venne data alle fiamme insieme alla residenza presidenziale, costringendo Madison alla fuga. La guerra si concluse con il trattato di Gand, firmato il 24 dicembre 1814 in Belgio, che ristabiliva lo status quo precedente e impegnava le parti a risolvere diplomaticamente i propri contenziosi territoriali. Poco prima della firma arriv\u00f2 la notizia di una grande vittoria statunitense nella battaglia di New Orleans, combattuta l'8 gennaio 1815 dall'esercito del generale Andrew Jackson, futuro presidente.\nDurante la guerra, nel 1812, Madison fu rieletto a un secondo mandato. Il successo a New Orleans, sebbene superfluo, miglior\u00f2 parzialmente la sua immagine pubblica, appannata dall'esito incerto del conflitto. Durante il suo secondo periodo alla guida del Paese, Madison annesse all'Unione i nuovi Stati della Louisiana (30 aprile 1812), dell'Indiana (11 dicembre 1816) e del Mississippi (10 dicembre 1817). In campo economico, il presidente fond\u00f2 il 10 aprile 1816 la Banca degli Stati Uniti d'America, che aveva il compito di gestire i fondi del governo federale e poteva stampare carta moneta e, sempre nello stesso anno, riusc\u00ec a far approvare dal Congresso i primi dazi doganali protezionisti nella storia degli Stati Uniti, al fine di proteggere l'industria pesante, nata dalle commesse di guerra. \nInfine, il 4 aprile 1817, terminato anche il secondo mandato, l'ex presidente si ritir\u00f2 in Virginia, nella residenza di Montpelier, non molto distante dalla tenuta di Thomas Jefferson.\nUltimi anni.\nQuando Madison lasci\u00f2 la presidenza si ritrov\u00f2 pi\u00f9 povero di quando era entrato, a causa del crollo finanziario della sua piantagione, dovuto anche alla cattiva gestione del suo figliastro. Nel 1826, dopo la morte di Jefferson, Madison gli succedette come rettore dell'universit\u00e0 della Virginia. Fu la sua ultima attivit\u00e0. Mantenne la carica per dieci anni, fino alla sua morte il 28 giugno 1836. Venne sepolto presso il cimitero di Montpelier, in Virginia.\nNegli ultimi anni della sua vita Madison fu afflitto da problemi finanziari, che provocarono il deterioramento della sua salute fisica e mentale. Divenne estremamente preoccupato, inoltre, per la sua eredit\u00e0 storica: inizi\u00f2 a modificare lettere e altri documenti in suo possesso, cambiando giorni e date, aggiungendo ed eliminando parole e frasi. Con il tempo questa sua mania di \"rettificare\" divent\u00f2 un'ossessione. Non solo si preoccup\u00f2 di sistemare documenti suoi originali, ma imit\u00f2 anche la calligrafia di Jefferson e apport\u00f2 cambiamenti ad alcune delle sue lettere.\n\"Durante gli ultimi sei anni della sua vita, in mezzo a un mare di problemi personali [finanziari] che minacciavano di travolgerlo, letteralmente malato d'ansia, cominci\u00f2 a disperare della sua capacit\u00e0 di farsi capire dai suoi cittadini\" (Garry Wills).\nLa personalit\u00e0 di Madison ci \u00e8 fornita dal libro \"Reminiscenze di un uomo di colore di James Madison\", raccontato da un suo ex schiavo, Paul Jennings, che serv\u00ec il presidente per molti anni, prima da valletto e poi come cameriere per il resto della vita di Madison. Jennings pubblic\u00f2 il suo breve racconto nel 1865; in esso mostr\u00f2 massimo rispetto per il presidente, parlando di lui come un uomo buono, che non colp\u00ec mai uno schiavo, n\u00e9 consent\u00ec ai sorveglianti di farlo. Jennings afferm\u00f2 nella sua opera che, se uno schiavo si comportava male, Madison preferiva incontrarlo in privato per parlare dell'errato comportamento e sistemare le cose con diplomazia.\nGiudizio storico.\nLo storico Garry Wills ha scritto: \"La nostra ammirazione nei confronti di Madison non si basa su una sua perfetta coerenza, pi\u00f9 di quanto non si basa sulla sua presidenza. Egli ebbe altre virt\u00f9. ... Come estensore e difensore della Costituzione non aveva pari. ... La parte migliore della condotta di Madison come presidente era la sua preoccupazione per la salvaguardia della Costituzione. ... Nessun uomo pot\u00e9 fare tutto per il paese, nemmeno Washington. Madison fece pi\u00f9 di tutti, e fece alcune cose meglio di qualsiasi altro. Questo \u00e8 sufficiente.\"\nGeorge F. Will una volta scrisse \"Se davvero credessimo che la penna \u00e8 pi\u00f9 potente della spada, la capitale della nostra nazione sarebbe chiamata Madison, DC, invece di Washington, DC\".\nCuriosit\u00e0.\nIn suo onore, poco dopo la sua morte, a New York una piazza venne chiamata Madison Cottage, poi rinominata Madison Square. \nJames Madison \u00e8 stato il presidente degli Stati Uniti pi\u00f9 basso della storia: la sua altezza era infatti pari a 163\u00a0cm."}
{"id": "113057", "revid": "599013", "url": "https://it.wikipedia.org/wiki?curid=113057", "title": "Vite (meccanica)", "text": "Una vite \u00e8 un organo filettato di forma cilindrica, utilizzata prevalentemente per fissare oggetti tra loro. \u00c8 una macchina semplice in grado di trasformare il moto circolare in moto rettilineo.\nStoria.\nL'invenzione della vite \u00e8 comunemente attribuita al matematico greco Archita. Proclo scrive che Apollonio di Perga aveva dimostrato che l'elica cilindrica \u00e8 una curva omeomerica, cio\u00e8 che la curva pu\u00f2 scorrere su s\u00e9 stessa, ovvero il principio che spiega il funzionamento delle viti cilindriche. Nel I secolo a.C. viti di legno erano gi\u00e0 in uso nel mondo mediterraneo, per esempio nei torchi per la produzione di olio e vino. Peraltro Lucio Russo argomenta a favore dell'esistenza di torchi nel II secolo a.C. Erone di Alessandria descrive un procedimento basato su una progettazione scientifica per produrre viti cilindriche con madrevite.\nLe viti metalliche apparvero per la prima volta in Europa nel XV secolo, ma non divennero di uso comune fino a quando non fu inventato (o reinventato) un sistema per la loro produzione di massa nel XVIII secolo.\nL'ingegnere britannico Henry Maudslay brevett\u00f2 un tornio per la fabbricazione di viti nel 1797. Un dispositivo simile fu brevettato l'anno successivo negli Stati Uniti da David Wilkinson.\nLa vite con testa a croce fu inventata dallo statunitense John P. Thompson, che vendette il brevetto a Henry Frank Phillips, che a sua volta lo ne deposit\u00f2 negli anni 1930 e successivamente fond\u00f2 la \"Phillips Screw Company\". Phillips ebbe notevoli difficolt\u00e0 a trovare una officina in grado di intagliare il nuovo tipo di testa, fino a quando contatt\u00f2 un'altra societ\u00e0 \"American Screw Company\" che invest\u00ec nell'idea, ottenendo un notevole successo, poco dopo i due enti brevettarono una nuovo tipo di vite, la \"pozidriv\". Durante la seconda guerra mondiale la standardizzazione dei filetti ebbe un forte incremento, per permettere alle nazioni alleate di scambiarsi componenti e pezzi di ricambio.\nDescrizione.\nPrincipio di funzionamento.\nLa vite \u00e8 una applicazione particolare del principio del cuneo o piano inclinato. Il cuneo \u00e8 costituito dall'elica del filetto, che si avvolge sul cilindro della vite e preme su un piano rappresentato dal filetto contrapposto. Le viti sono in genere destrorse ovvero si avvitano girando in senso orario, viceversa all'atto opposto di svitamento.\nL'analisi matematica di base \u00e8 la stessa del cuneo, e l'inclinazione corrispondente \u00e8 data dal rapporto tra il passo e la circonferenza del filetto. Per evitare che la vite si sviti spontaneamente, l'inclinazione del piano deve essere tale che la forza risultante in condizione di aderenza agisca con la sua componente parallela al piano nel verso di avvitamento.\nUn filetto con passo lungo pu\u00f2 allentarsi con pi\u00f9 facilit\u00e0 rispetto ad uno con passo breve. Inoltre i coefficienti di attrito dei materiali contribuiscono significativamente alla determinazione del limite di slittamento. Per aumentare la tenuta di una vite si usano a volte prodotti \"frenafiletti\", che agiscono come adesivi aumentando l'attrito tra le parti.\nMateriali costruttivi.\nLe viti e i bulloni sono prodotti in un'ampia gamma di materiali, il pi\u00f9 usato dei quali \u00e8 l'acciaio, seguito dall'ottone.\nDove sia richiesta resistenza agli agenti corrosivi si utilizza acciaio inossidabile, titanio o bronzo. Per lo pi\u00f9 comunque, per aumentare la resistenza alla corrosione, vengono applicati sulla superficie della vite dei rivestimenti elettrolitici (zincatura, dacrometizzazione, brunitura, nichelatura, ramatura, bronzatura). Questi rivestimenti consentono di aumentare la resistenza in ambienti corrosivi anche a 200/300 ore.\nNella grande maggioranza delle applicazioni industriali, le viti e i dadi sono prodotti in materiale 8.8 EN 20898-1 o dove non sia richiesta una particolare resistenza meccanica si utilizza una classe di resistenza 4.8, mentre nel caso dei tiranti si usa il materiale ASTM A193 grado B7 per il tirante e il materiale ASTM A194 grado 2H per i dadi in acciaio al carbonio, mentre per quelli in acciaio inossidabile (o autopassivante) la codifica ASTM \u00e8 \"A193 grado B8\" per i tiranti, mentre per i dadi \u00e8 \"A194 grado 8\".\nVengono utilizzati anche materiali plastici quali nylon e teflon dove sia richiesta elevata resistenza alla corrosione e isolamento elettrico senza eccessiva forza di unione. Negli isolatori elettrici sono sagomati a vite anche il vetro e la porcellana per unire diversi elementi.\nUno stesso tipo di vite o bullone pu\u00f2 essere realizzato con acciai di diversa resistenza. Dove siano richieste tensioni elevate un bullone a bassa resistenza pu\u00f2 cedere, provocando danni o incidenti. Per questo motivo sulla testa dei bulloni \u00e8 impressa una sigla, o comunque simboli, che indicano la classe del materiale usato; per applicazioni particolari, che esulano dai normali acciai, sono previste viti per situazioni estreme per freddo e per il caldo, nel primo caso con particolari resistenza all'infragilimento da bassa temperatura, nel secondo caso con materiali che conservano valori accettabili di resistenza ad alte temperature.\nLe normali condizioni di resistenza si intendono infatti a condizioni ambientali, queste non valgono affatto in ambienti sostanzialmente diversi, come il corrosivo, (ad esempio sostanze chimiche particolari), che infragilisca la struttura del metallo (freddo), ne alteri la cristallizzazione (radiazioni ionizzanti), o ne degradi la condizione strutturale (calore, stress a fatica)).\nPer ovviare a tali problemi sono usati materiali intrinsecamente resistenti, o nel caso che questo non sia possibile, materiali che debbano essere sostituiti, specie nei casi di degrado progressivo, quando il decadimento delle caratteristiche \u00e8 ancora nel limite di rischio ammissibile. \nMisure.\nLa misurazione del bullone avviene secondo il seguente schema:\nLa lettera iniziale indica il tipo di filettatura, in questo caso Metrica.\nIl primo numero indica il diametro esterno della filettatura in mm.\nIl secondo numero indica la lunghezza della vite sempre in mm (da non confondere con quello del passo del filetto).\nClassificazione.\nVite semplice.\nLa vite semplice si avvita nel materiale da fissare per mezzo di un filetto complementare in esso praticato.\nIl filetto pu\u00f2 essere preparato in precedenza per mezzo di trapano e maschio come avviene di solito con l'acciaio e altri materiali, oppure pu\u00f2 essere generato estemporaneamente dalla vite stessa, come nel caso del legno o dell'osso.\nVite autofilettante.\nLe viti autofilettanti hanno solitamente una estremit\u00e0 appuntita per favorire l'imbocco nel foro e a volte l'intero corpo \u00e8 conico invece che cilindrico.\nNell'alluminio si usa praticare i fori ma non filettarli, lasciando che il filetto venga realizzato da apposite viti al momento del fissaggio. Queste viti per alluminio presentano di solito una scanalatura longitudinale che ha lo scopo di scaricare il truciolo prodotto dall'incisione del materiale.\nVite autoperforante.\nAlcune viti, dette \"autoperforanti\" hanno una punta particolarmente appuntita e sono in grado di perforare materiali sottili come lamiere e materiali plastici, senza bisogno di praticare precedentemente un \"foro di invito\".\nVite automaschianti.\nEsistono anche le cosiddette viti \"\"trilobate\" o \"automaschianti\"\", che possono sostituire le normali viti metriche in molte occasioni, soprattutto laddove i particolari da accoppiare siano costituiti di materiali non troppo duri. Infatti la particolare conformazione del gambo, a sezione trilobata anzich\u00e9 cilindrica, consente loro di costruire un filetto metrico al momento del primo avvitamento, fungendo da veri e propri \"maschi a filettare\". Quando vengono smontate possono essere sostituite da normali viti metriche.\nGrazie alla funzione che compie, ha ispirato la realizzazione di altri tipi di attrezzature come lo spaccalegna a vite e tutte le relative applicazioni.\nVite ad anello.\nLa vite ad anello \u00e8 dotata di un occhiello in corrispondenza di un'estremit\u00e0 e di filettatura all'estremit\u00e0 opposta. Generalmente sono utilizzate per mantenere cavi o appendere oggetti a muro.\nLa testa.\nInnesti previsti.\nOltre ai giravite tradizionali, esistono molti tipi di dispositivi - detti \"inserti\" - per poter utilizzare alcuni tipi di giravite (o anche un avvitatore) detti appunto \"ad inserto\" su una determinata testa della vite. I pi\u00f9 comuni sono quello \"a taglio\" e quello \"a stella\" anche detto \"phillips\". Altri attacchi offrono una migliore presa e riducono il rischio di danneggiamento dell'innesto o del giravite. In altri casi sono studiati per agevolare il montaggio automatico nella produzione in serie. Nella componentistica elettrica di consumo, come interruttori e prese elettriche, alcuni costruttori adottano nelle viti serrafilo, una doppia impronta nella testa, taglio e stella, soluzione volta ad agevolare un eventuale intervento di manutenzione di emergenza. In genere per ogni tipo di innesto vi sono diverse dimensioni, a seconda della dimensione della punta del giravite. \nI tipi principali sino:\nPredisposizione antimanomissione/antivandalismo.\nAlcuni tipi di attacchi sono studiati per impedire lo smontaggio a persone non autorizzate e non in possesso di un cacciavite speciale. Sono perci\u00f2 dette \"antimanomissione\". Sono spesso usate negli elettrodomestici e in apparecchi elettronici per impedire che persone non competenti possano aprire gli apparecchi correndo rischi di folgorazione, per evitare manomissioni e/o vandalismi o per impedire la riparazione, costringendo il proprietario a ricorrere a centri specializzati.\nDiversi innesti convenzionali possono essere realizzati in forma antimanomissione, per esempio aggiungendo un pernetto centrale in rilievo. Altri tipi sono completamente nuovi.\nIl tipo a taglio pu\u00f2 essere realizzato in modo da consentire l'avvitamento ma non lo svitamento realizzando dei piani inclinati che non offrano presa al cacciavite nel senso di svitamento.\nTesta a rottura.\nAlcune viti hanno la porzione di testa con la sede per il cacciavite che pu\u00f2 essere spezzata applicando una opportuna torsione. Questo rende impossibile lo svitamento e garantisce che la vite abbia un accoppiamento adeguato.\nLa filettatura.\nGli elementi filettati possono avere i filetti secondo vari tipi di filettature, le quali sono descritte da un proprio profilo unificato. Il profilo pi\u00f9 usato e pratico \u00e8 il profilo metrico triangolare ISO, basato sul sistema internazionale, ma ancora sopravvivono altri sistemi, diffusi in passato o in altri paesi o per utilizzi particolari, quali: il profilo metrico trapezoidale ISO, il profilo Whitworth, il profilo Gas e quello a dente di sega. I filetti vengono designati, oltre che con il tipo del profilo, con le dimensioni del diametro e del passo, infatti da questi valori tutti gli elementi geometrici della filettatura possono essere ricavati.\nFilettatura metrica triangolare ISO.\nLe filettature metriche a profilo triangolare sono quelle pi\u00f9 impiegate; il profilo base, ottenuto sezionando la superficie filettata con un piano passante per l'asse, \u00e8 formato da una serie di triangolari equilateri (con smussi) con l'angolo tra i fianchi di 60\u00b0. Le viti a profilo metrico sono disponibili con passo grosso e fine, le prime sono quelle pi\u00f9 usate e comuni.\nSono designate dalla lettera 'M' e da un numero indicante il valore del diametro nominale in millimetri per la serie a passo grosso. Esempio: M5 designa una vite di diametro nominale di 5\u00a0mm e costituita da una filettatura metrica ISO a passo grosso.\nLa serie a passo fine \u00e8 invece designata con l'aggiunta dopo la lettera 'x' del valore del passo in mm. Esempio: M5x0,5 designa una vite di diametro nominale di 5\u00a0mm e costituita da una filettatura metrica ISO a passo fine pari a 0,5\u00a0mm.\nIl diametro nominale \u00e8 il diametro esterno del filetto, di poco inferiore al diametro del perno prima che venga filettato.\nLe altre filettature.\nPrima dell'adozione del sistema metrico, diverse aziende avevano progettato specifiche proprie per la filettatura.\nIl primo a progettare un filetto standard fu l'ingegnere inglese Joseph Whitworth intorno al 1841.\nIl sistema Whitworth ha due passi, fine e grosso, e il filetto ha una angolazione di 55\u00b0. \nSuccessivamente in Inghilterra fu sviluppato il sistema BA, dal nome del \"British Association for Advancement of Science\". Le viti erano definite con le sigle 2BA, 4BA ecc (i numeri dispari non erano usati quasi mai). Il sistema \u00e8 ancora usato in strumenti di misura e macchine fotografiche, ma la serie \u00e8 definita con valori metrici, con 0BA = 1mm di passo. La vite di fissaggio delle macchine fotografiche al cavalletto \u00e8 di questo tipo, con passo 1/4\"-20.\nGli Stati Uniti adottano un loro sistema, chiamato \"passo unificato standard\" e una variante, chiamata SAE da \"Society of Automotive Engineers\", \u00e8 utilizzata dall'industria automobilistica americana.\nIl sistema \u00e8 ancora basato sul pollici, comunemente usato in USA, anche se l'industria automobilistica ha per il resto aderito al sistema metrico gi\u00e0 dagli anni settanta.\nLe viti sono descritte con coppie di numeri: 4-40, 6-32, 8-32, 10-32, 10-24 ecc per il sistema nominale (per viti di diametro inferiore a 1/4\"), oppure 1/4\"-20, 1/4\"-28 ecc per il sistema basato sui pollici.\nI diametri nominali seguono approssimativamente una scala logaritmica dove una vite di un numero raddoppia approssimativamente la resistenza della vite del numero precedente.\nIl diametro \u00e8 dato da: dia = (#N x .013\") + .060\". Usando questa formula, una vite #5 ha il diametro di .125\" (1/8\"), una vite #10 ha il diametro di .190\" (in pratica 3/16\"), etc.\nIn entrambi i sistemi, il secondo numero indica il numero di filetti contenuti in un pollice.\nViti di questo tipo si possono trovare in vecchi personal computer costruiti secondo le specifiche IBM.\nOra sempre pi\u00f9 prodotti vengono costruiti in oriente, dove \u00e8 utilizzato il sistema metrico, ed esportati in tutto il mondo, compresi gli Stati Uniti, dove l'uso del sistema non metrico decliner\u00e0 sempre pi\u00f9.\nAltri sistemi non metrici sono il BSP (\"British Standard Pipe\") e il CEI (\"Cycle Engineers Institute\"), utilizzato in Inghilterra per le biciclette.\nIl tensionamento.\nPerch\u00e9 si generi la forza di tenuta, \u00e8 necessario che le viti siano inizialmente poste in tensione, siano \"pretensionate\" o, come pi\u00f9 volgarmente detto, \"tirate\".\nIl mantenimento della forza \u00e8 dovuto all'elasticit\u00e0 dei materiali stretti.\nLa forza di tensione deve essere tale per cui la tenuta allo scorrimento dei due materiali uniti sia offerta dall'attrito tra le parti. Se la tensione \u00e8 insufficiente, le due parti possono infatti scorrere fino a toccare la vite e agire su questa come cesoie. Inoltre i materiali, sfregando, possono usurarsi e ridursi di spessore, annullando la forza tensiva agente sulla vite.\nCoppie dichiarate.\nNelle applicazioni critiche \u00e8 spesso precisato la coppia di forze con cui stringere la vite o bullone per preimpostare la giusta forza di tensione. Infatti una coppia agisce per muovere la vite, questa non ne risente fino a quando non viene superata la coppia di tensione, dopodich\u00e9 la giuntura si allenta.\nLa resistenza tollerata.\nI bulloni per tensioni elevate hanno solitamente la testa di forma esagonale per permettere un elevato momento torcente quindi l'applicazione di una elevata coppia e sopra di essa \u00e8 inciso un \"indice di resistenza\". Gli indici di resistenza previsti dalle vigenti norme sono \"4.6\", \"4.8\", \"5.6\" (bulloni leggeri), \"6.8\" (bulloni a media resistenza), \"8.8\", \"10.9\" (bulloni ad alta resistenza) e \"12.9\" (bulloni ad altissima resistenza).\nSignificato dei numeri:\nPer valori superiori di tali carichi, il bullone rispettivamente si rompe a trazione o si snerva, in particolare sottoposto al carico di snervamento indicato e rilasciato, il bullone subisce un allungamento irreversibile (deformazione plastica) non superiore allo 0,2%.\nUtilizzo.\nNella meccanica.\nLe viti sono impiegate anche per applicazioni differenti dal semplice fissaggio. La funzione di conversione del moto circolare in lineare \u00e8 sfruttata in moltissime applicazioni, dal tornio per l'avanzamento automatico del carrello al cavatappi.\nGli ingranaggi a vite senza fine sfruttano una vite per raggiungere elevati rapporti di riduzione di velocit\u00e0 e aumento di coppia.\nLa vite di Archimede \u00e8 un antico strumento che permette di sollevare acqua sfruttando il principio della vite, ed \u00e8 ancora molto usato per spostare soprattutto materiali granulosi come per esempio i cereali (coclea). La vite di Archimede viene utilizzata anche per effettuare spostamenti di precisione: una barra viene filettata con un particolare filetto calibrato e rettificato e sulla stessa viene fissata una \"chiocciola\" a ricircolo di sfere; il moto rotatorio della vite permette alla chiocciola di spostarsi di una distanza precalcolata in base al passo del filetto con precisione maggiore rispetto ad un filetto semplice. Tale dispositivo \u00e8 spesso utilizzato nello spostamento degli assi delle macchine a controllo numerico.\nNel fissaggio dei bulloni.\nIn un bullone generalmente la vite \u00e8 a testa esagonale e, pi\u00f9 raramente, a testa cilindrica con esagono incassato o quadrata. L'accoppiamento dei pezzi da congiungere avviene forando questi, con un diametro maggiore del diametro esterno della vite, facendo attraversare il foro comune ai due pezzi con una vite e accoppiando questa con un dado situato al lato opposto. La vite ha una testa di dimensioni maggiori del foro. Viene spesso interposta tra pezzo e dado una rondella (o \"rosetta)\" per evitare il contatto diretto tra i due.\nIl dado ha solitamente forma esagonale e presenta un foro in cui \u00e8 ricavata una filettatura complementare a quella della vite. I fori praticati negli oggetti da unire non devono essere filettati, e devono consentire il libero scorrimento del bullone.\nLa filettatura della vite pu\u00f2 non essere presente per tutta la sua lunghezza, poich\u00e9 non ha nessuna utilit\u00e0 nella zona interna allo spessore dei materiali. Spesso, anzi, si preferisce non avere il corpo completamente filettato per dare una maggiore resistenza a taglio della vite.\nUna variante \u00e8 costituita da una barra interamente filettata, tagliata alla lunghezza opportuna (\"tirante\") dotato di due dadi. Questa \u00e8 la forma quasi universalmente impiegata negli accoppiamenti flangiati, e ha il vantaggio di poter essere smontata indifferentemente dai due lati."}
{"id": "113061", "revid": "1652635", "url": "https://it.wikipedia.org/wiki?curid=113061", "title": "Gaetano Scirea", "text": "Giocava come libero, ruolo di cui \u00e8 riconosciuto dalla stampa specializzata quale uno dei massimi interpreti nella storia del calcio, nonch\u00e9 icona di correttezza e signorilit\u00e0.\nDivenuto uno degli uomini-simbolo della allenata da Giovanni Trapattoni a cavallo degli anni 1970 e 1980, nonch\u00e9 suo capitano dal 1983 al 1988, Scirea form\u00f2 \u2014 assieme al portiere Dino Zoff, il marcatore Claudio Gentile e il terzino Antonio Cabrini, tutti e tre compagni di club e nazionale \u2014 una delle migliori linee difensive nella storia della disciplina. Coi bianconeri vinse sette titoli di campione d'Italia, diventando al contempo, assieme al gi\u00e0 citato Cabrini, il primo giocatore ad aver vinto tutte le maggiori competizioni UEFA per club; detenne inoltre per lungo tempo il record di presenze nella storia del club torinese, con 552 apparizioni. Con la maglia della nazionale italiana si laure\u00f2 campione del mondo nel 1982.\nNel 2011 \u00e8 stato introdotto postumo nella Hall of Fame del calcio italiano.\nBiografia.\nNacque nell\"hinterland\" milanese, in una modesta famiglia composta dal padre Stefano, lombardo di origini siciliane, operaio alla Pirelli, e dalla madre Giuditta, anch'essa lombarda: Gaetano era il terzo di quattro fratelli. Si spos\u00f2 con Mariella Cavanna, in seguito parlamentare italiana di Forza Italia e poi dell'UDEUR: dal matrimonio nacque Riccardo, unico figlio della coppia, il quale una volta adulto \u00e8 approdato come il padre alla Juventus, in questo caso nello staff tecnico.\nIl 3 settembre 1989, da allenatore in seconda della Juventus, Scirea venne incaricato di assistere a un incontro del prossimo rivale dei bianconeri in Coppa UEFA, il , recandosi in Polonia; data l'infima caratura degli avversari, sia lui sia il tecnico Dino Zoff ritenevano superfluo tanto scrupolo, ma entrambi si attennero alle disposizioni della dirigenza bianconera.\nDurante il viaggio di ritorno verso Varsavia, dove avrebbe dovuto prendere il volo per Torino, accompagnato da un autista locale, da un interprete e da un dirigente del G\u00f3rnik, la vettura su cui era a bordo, una Polski Fiat 125p, fu tamponata da un furgone nei pressi di Babsk, prendendo fuoco anche a causa di quattro taniche di benzina che erano state stipate nel bagagliaio in caso di necessit\u00e0. Dei quattro occupanti si salv\u00f2 solo il dirigente della squadra polacca perch\u00e9 seduto sul sedile anteriore; essendosi aperto lo sportello durante il tamponamento, pot\u00e9 uscire dal veicolo. Per Scirea, l'autista e l'interprete il rogo fu fatale, visto che, in base agli esiti dell'autopsia, non avevano riportato lesioni nell'impatto. Scirea fu soccorso e trasportato presso il vicino ospedale di Rawa Mazowiecka ma, a causa delle gravi ustioni riportate, i medici non poterono fare altro che constatarne il decesso.\nL'incidente avvenne la domenica pomeriggio, e la notizia della morte di Scirea fu comunicata in Italia la sera stessa da Sandro Ciotti alla \"Domenica Sportiva\", suscitando lo sgomento degli ospiti in studio, tra cui vi era il suo ex compagno di squadra Marco Tardelli. Venne sepolto nel cimitero di Morsasco, comune d'origine della moglie Mariella.\nCaratteristiche tecniche.\nGiocatore.\nSecondo Gianni Brera \u00abil povero Scirea era dolce e composto, di una moderazione tipica del grande artista. Non era difensore irresistibile n\u00e9 arcigno, era buono, ma completava il repertorio con sortite di esemplare tempestivit\u00e0, a volte erigendosi addirittura a \"match winner\"\u00bb. Sulla stessa lunghezza d'onda anche Giampiero Mughini, per il quale Scirea \u00abera un giocatore che parlava poco, e questo anche quando sar\u00e0 reputato il pi\u00f9 grande libero del mondo\u00bb.\nCon movenze simili a quelle di Franz Beckenbauer, oltrech\u00e9 di distinguersi dalle giovanili per una pregevole tecnica nel tocco del pallone, Scirea \u00e8 ritenuto non soltanto uno dei pi\u00f9 grandi difensori di sempre ma anche uno dei pi\u00f9 eleganti e moderni: il suo notevole senso tattico e visione di gioco, reminiscenza dei suoi esordi da centrocampista, lo portava a dare il la a repentini ribaltamenti, assumendosi in prima persona il compito di impostare l'azione, con una fluidit\u00e0 e un tempismo \u00abcos\u00ec naturali da passare addirittura innoservati\u00bb.\nIn questo senso, Gianni Mura ha ricordato che \u00abda ragazzino lui sognava Su\u00e1rez e Rivera, la maglia numero 10, la direzione d'orchestra. Ci \u00e8 arrivato ugualmente, con la maglia numero 6: direzione della difesa e appoggio al centrocampo e all'attacco\u00bb; analogamente, Mario Sconcerti lo ha riassunto in \u00abun trequartista nella sua area di rigore\u00bb.\nNella sua lunga carriera in campo, segnata da correttezza e signorilit\u00e0, spicca la completa assenza di espulsioni, fatto pi\u00f9 unico che raro per un calciatore del suo ruolo; a tal proposito, Mughini si domanda se \u00abqualcuno di voi che abbia amato il calcio degli anni settanta e che ricorda quelle partite, anche le pi\u00f9 infiammate, qualcuno di voi ricorda una sola volta che Scirea sia entrato sulla palla fuori tempo, si sia sgraziato nel movimento di ostruire e fare ripartire il gioco? Qualcuno di voi ricorda un suo gesto eccitato o fuori posto o sleale? Io non credo. O meglio: quei gesti eccitati o fuori posto o sleali non ci sono mai stati\u00bb.\nCarriera.\nGiocatore.\nClub.\nAtalanta.\nAvvicinatosi al calcio da bambino seguendo l'epopea della Grande Inter, Scirea tir\u00f2 i primi calci al pallone nel gruppo sportivo \"Serenissima\" di Cinisello Balsamo, dove nella locale squadra di calcio a 7 gioc\u00f2 come punta dal 1963 al 1967. L'allora dirigente della Serenissima San Pio X, Giovanni Crimella, nel 1967 lo port\u00f2 alle giovanili dell', dove venne schierato inizialmente come ala destra, ruolo in cui grazie all'ottimo tocco di palla e l'eleganza nella corsa riusc\u00ec a segnare una grande quantit\u00e0 di gol; tuttavia la sua grande visione di gioco spesso lo portava ad accentrarsi e, per questo motivo, col passare del tempo venne fatto giocare come centrocampista.\nQuando ebbe l'et\u00e0 per militare nella squadra Primavera (mentre alternava il calcio con il lavoro da tornitore nell'officina dello zio a Cernusco sul Naviglio, occupazione che mantenne anche dopo l'esordio in Serie A), l'allenatore Ilario Castagner lo schier\u00f2 regolarmente come libero di fianco allo stopper Antonio Percassi, futuro presidente dell'Atalanta. Scirea tuttavia non interpret\u00f2 il nuovo ruolo nel modo tradizionale, ma divenne il vero e proprio organizzatore di gioco della Primavera nerazzurra, con frequenti inserimenti in mezzo al campo, fino alle soglie dell'area avversaria.\nGaetano Scirea esord\u00ec in Serie A il 24 settembre 1972 con il club orobico in -Atalanta 0-0, partita in cui sostitu\u00ec nella posizione di libero l'infortunato Savoia, impressionando per la sicurezza con cui gioc\u00f2 nel ruolo che solo da poco aveva incominciato a ricoprire. Nel corso del campionato nacquero varie discussioni sia in seno alla societ\u00e0 bergamasca sia sulla stampa sull'opportunit\u00e0 di impiegare Scirea come difensore nonostante le sue doti in mezzo al campo, anche per il fatto che lo stesso giocatore quando interpellato esprimeva la sua preferenza per il ruolo di mezzala. Dopo un'ulteriore partita da titolare (lo 0-0 casalingo contro il Napoli) Scirea perde il ruolo di libero, sostituito dal rientrante Savoia; dopo una sola partita (la sconfitta per 9-3 sul campo del Milan) riprese comunque a giocare da titolare, come libero o come mezzala a seconda delle necessit\u00e0.\nDopo aver disputato complessivamente 20 partite nella massima serie e 2 partite in Coppa Italia, rest\u00f2 a Bergamo anche la stagione successiva, che gli orobici disputarono in Serie B dopo la retrocessione, per differenza reti, dell'anno precedente. Nella prima giornata di campionato gioc\u00f2 la sua ultima partita da mediano con l'Atalanta, in una sconfitta per 1-0 sul campo del Como, ma gi\u00e0 dalla seconda giornata, per decisione del neoallenatore nerazzurro Heriberto Herrera, venne schierato stabilmente come libero, disputando tutte e 38 le partite di campionato (con anche un gol segnato, il 12 maggio 1974 in una partita persa per 2-1 sul campo del Brindisi) e 10 partite in Coppa Italia, manifestazione in cui mise anche a segno una rete il 27 marzo 1974 in una partita vinta per 1-0 contro l'Inter nel girone di semifinale.\nJuventus.\nGrazie al canale privilegiato allora esistente tra Atalanta e , la societ\u00e0 torinese, che gi\u00e0 lo teneva sotto osservazione dall'esordio nella massima serie, lo acquist\u00f2 dal presidente Bortolotti nell'estate del 1974 per 700 milioni di lire pi\u00f9 i cartellini di Giorgio Mastropasqua, Gian Pietro Marchetti e la compropriet\u00e0 di Giuliano Musiello.\nLa formazione piemontese cercava un sostituto all'altezza del libero Sandro Salvadore, prossimo al ritiro, e il giovane Scirea sembr\u00f2 subito adatto: inserito in una difesa di sicuro affidamento composta da Cuccureddu, Gentile, Spinosi e Francesco Morini, il ventunenne si ambient\u00f2 subito e gioc\u00f2 28 delle 30 partite della stagione 1974-75, divenendo stabilmente titolare e vincendo il suo primo campionato, il sedicesimo per i bianconeri.\nFu tra i protagonisti nell'annata 1976-77 dell'accoppiata scudetto-Coppa UEFA. Lo scudetto fu vinto con 51 punti \u2014 all'epoca, un record per un torneo a 16 squadre con 2 punti a vittoria \u2014 dopo un testa a testa durato per tutto il torneo contro i rivali del che finirono a un solo punto di distanza; la Coppa UEFA, conquistata nella durissima doppia finale contro gli spagnoli dell'Athletic Bilbao, fu la prima competizione confederale vinta dalla Juventus.\nNel 1981-82 Scirea contribu\u00ec alla vittoria del ventesimo scudetto nella storia dei torinesi, che diede loro il diritto di fregiarsi della seconda stella sulle maglie. La Coppa Italia messa in bacheca nel 1982-83 apr\u00ec alla Juventus le porte della successiva Coppa delle Coppe, in cui bianconeri trionfarono contro il per 2-1 nella finale di Basilea del 16 maggio 1984. Fu quella la seconda accoppiata per il club italiano e per Scirea, che vinse anche il campionato 1983-84, il sesto per lui e il ventunesimo per la societ\u00e0. Sul piano personale, con il declino di Furino, dall'estate 1983 Scirea era inoltre diventato il capitano della squadra bianconera. Il 1985 fu l'anno della Coppa dei Campioni, che i bianconeri conquistarono nella tragica finale di Bruxelles allo Stadio Heysel contro gli inglesi del , gi\u00e0 battuti nel gennaio precedente nella Supercoppa UEFA. A fine anno la Juventus vinse a Tokyo, contro i campioni sudamericani dell'Argentinos Juniors, anche la Coppa Intercontinentale, che fu proprio Scirea a sollevare come capitano.\nSi ritir\u00f2 dal calcio giocato all'et\u00e0 di 35 anni, alla fine della stagione 1987-88, dopo 377 partite di campionato e 552 totali con la maglia bianconera. Con la societ\u00e0 piemontese vinse in totale 7 campionati nazionali, 2 Coppe Italia, una Coppa dei Campioni, una Coppa delle Coppe, una Coppa UEFA, una Supercoppa UEFA e una Coppa Intercontinentale, divenendo il primo calciatore in assoluto, assieme al suo compagno di squadra Antonio Cabrini, ad aver vinto tutte le competizioni calcistiche ufficiali per club e contribuendo, allo stesso tempo, a rendere la Juventus la prima squadra a poter esibire in bacheca tutti i tornei organizzati dall'UEFA.\nNazionale.\nScirea esord\u00ec in nazionale il 30 dicembre 1975, all'et\u00e0 di 22 anni, nella partita amichevole Italia- (3-2), durante la gestione di Enzo Bearzot e Fulvio Bernardini; mise a segno il suo primo gol in azzurro il 19 aprile 1980, in una partita amichevole pareggiata per 2-2 contro la .\nSotto la guida tecnica del solo Bearzot prese parte al in Argentina, dove l'Italia si classific\u00f2 quarta; al organizzato in Italia, dove gli \"Azzurri\" arrivarono ancora quarti; al in Spagna, vinto in finale contro la per 3-1 \u2014 e in cui si afferm\u00f2 definitivamente tra i migliori difensori al mondo \u2014; e infine, da capitano della squadra, al in Messico, che a 33 anni segn\u00f2 anche la fine della sua carriera azzurra, coincidente con l'eliminazione agli ottavi di finale contro la (2-0) il 17 giugno 1986.\nIn nazionale Scirea totalizz\u00f2 complessivamente 78 presenze (10 delle quali da capitano) e 2 gol.\nAllenatore.\nDopo il ritiro, Scirea aveva deciso di intraprendere la carriera di allenatore. Appena conseguito il patentino a Coverciano, nell'estate del 1988 Giampiero Boniperti gli offr\u00ec il ruolo di tecnico in seconda della Juventus, come collaboratore di Dino Zoff su richiesta di quest'ultimo. L'ex libero bianconero accett\u00f2, mostrandosi disponibile al ruolo di osservatore per conto dell'allenatore friulano, suo amico ed ex compagno sia a Torino sia in nazionale; prima che firmasse, tuttavia, la di Lillo Foti prov\u00f2 a convincerlo con un ingaggio come tecnico a tutti gli effetti, in Serie B, destando in Scirea un forte interesse.\nEbbe tempo di ricoprire l'incarico di vice del club bianconero per poco pi\u00f9 di un anno, sino alla prematura scomparsa. Alla fine della stagione 1989-1990, Zoff e la squadra dedicheranno alla memoria di Scirea la Coppa Italia vinta in finale contro il .\nRiconoscimenti postumi.\nNegli anni successivi alla sua morte, vari tornei giovanili e premi \"fair play\" vengono intitolati a Scirea, in ricordo del suo stile e della sua correttezza in campo e fuori. Tra gli altri, la Coppa Gaetano Scirea, un torneo internazionale di calcio riservato alla categoria Allievi, che ogni anno si tiene nella citt\u00e0 di Matera e in alcuni comuni limitrofi; il Premio Nazionale Carriera Esemplare \"Gaetano Scirea\", assegnato dal 1993 in collaborazione con il comune di Cinisello Balsamo, attribuito da una giuria di giornalisti al calciatore pi\u00f9 meritevole dal punto di vista della lealt\u00e0 e della sportivit\u00e0; e il trofeo \"fair play\" del Consiglio della Lega Serie A, attribuito alla tifoseria pi\u00f9 corretta d'Italia. Nel 2005 l'ex commissario tecnico della nazionale, Enzo Bearzot, ha proposto il ritiro della maglia numero 6 in omaggio alla sua carriera.\nIl 12 maggio 2008 la municipalit\u00e0 torinese ha inoltre intitolato una via a Scirea nel quartiere Mirafiori Sud. Prima gli erano state dedicate strade a Laureana di Borrello e Cinisello Balsamo, seguiti nel 2009 da Lamezia Terme che ha deciso di intitolargli la via del principale palazzetto dello sport della citt\u00e0. A Scirea sono inoltre intitolati il complesso sportivo di Arena Metato, sede di una scuola calcio del , e gli stadi del paese natale di Cernusco sul Naviglio, di Andora, localit\u00e0 turistica dove era solito passare le vacanze, di Sicignano degli Alburni, Buccinasco e Castelnuovo Rangone, nonch\u00e9 dal 1991 una societ\u00e0 sportiva di pallacanestro, la Gaetano Scirea Basket di Bertinoro.\nPer quanto concerne la squadra di cui fu capitano e bandiera, la , negli anni 1990 i tifosi bianconeri battezzarono in suo onore il settore Sud dello Stadio delle Alpi di Torino. Nel 2011, il club torinese gli ha dedicato una delle cinquanta stelle commemorative presenti nella \"Walk of Fame\" dello Juventus Stadium. Il 21 novembre 2012, su richiesta della stessa societ\u00e0 juventina, il capoluogo piemontese ha inoltre ribattezzato \"Corso Gaetano Scirea\" (gi\u00e0 Corso Grande Torino) il viale che scorre di fronte all'ingresso principale dello Stadium.\nNella cultura di massa.\nGianluca Iovine ha scritto un romanzo su Gaetano Scirea, intitolato \"Cercando Scirea\", presentato nel 2010 al Salone internazionale del libro di Torino. L'anno successivo il gruppo musicale degli Stadio ha scritto la canzone \"Gaetano e Giacinto\", dedicata allo stesso Scirea e a Giacinto Facchetti."}
{"id": "113062", "revid": "512653", "url": "https://it.wikipedia.org/wiki?curid=113062", "title": "John Quincy Adams", "text": "Fu un grande oppositore della massoneria e della schiavit\u00f9.\nBiografia.\nOrigini familiari.\nJohn Quincy Adams nacque l'11 luglio 1767 a Braintree, nel Massachusetts, da John Adams, allora avvocato trentunenne, e da Abigail Adams, figlia di William Smith, ministro della Chiesa Congregazionalista, e di Elizabeth Quincy, figlia a sua volta del colonnello John Quincy, in memoria del quale il neonato prese il nome.\nEra il secondo di cinque figli: Abigail \"Nabby\" Amelia Adams Smith (1765 - 1813), John Quincy Adams, Susanna Adams (1768 -1770), Charles Adams (1770 - 1800) e Thomas Boylston Adams (1772 - 1832).\nGli esordi.\nNel 1779 il padre, campione dell'indipendenza americana nei confronti della madrepatria inglese, fu inviato dal Congresso continentale come plenipotenziario a Parigi, per meglio definire l'alleanza tra le colonie ribelli e la corte francese, portando con s\u00e9 il giovane figlio, che aveva appena 12 anni. Poco tempo dopo, quattordicenne, John Quincy Adams accompagn\u00f2 il diplomatico statunitense Francis Dana a San Pietroburgo, capitale della Russia, in una missione che aveva lo scopo di ottenere il riconoscimento del nuovo stato dell'America del Nord da parte della zarina Caterina II. In seguito, Adams ebbe occasione di studiare all'universit\u00e0 della Sorbona a Parigi, per poi completare la sua istruzione nei Paesi Bassi, dove John Adams era stato inviato come plenipotenziario, frequentando l'Universit\u00e0 di Leida. Durante questo periodo oltremare impar\u00f2 bene le lingue francese e olandese e trascorse diversi periodi di soggiorno in Finlandia, Svezia, Danimarca e Germania.\nAl ritorno negli Stati Uniti, il giovane Adams complet\u00f2 gli studi all'Universit\u00e0 di Harvard, dove studi\u00f2 soprattutto l'arte e la scienza politica; qui, inoltre, insegn\u00f2 retorica tra il 1806 e il 1809. Era di religione puritana.\nLa carriera politica.\nBen presto il giovane Adams si appassion\u00f2 di politica: nel 1784 fu nominato ambasciatore nei Paesi Bassi, all'Aia, per poi essere trasferito a Berlino nel 1797, dove due anni dopo revision\u00f2 il trattato di commercio tra Stati Uniti e Regno di Prussia. Rimase in Germania fino al 1801, e al ritorno in patria fu eletto al Senato tra le file dei federalisti, il partito politico facente capo al padre e che si sarebbe dissolto dopo la presidenza di quest'ultimo. Nel 1808, infatti, il giovane Adams ader\u00ec al Partito Democratico-Repubblicano, fondato da Thomas Jefferson, grande avversario politico del padre, i cui valori fondanti erano il nazionalismo e l'agrarianismo in campo politico interno e l'isolazionismo in politica estera.\nAccreditato dal presidente James Madison come ambasciatore statunitense in Russia nel 1809, John Quincy Adams ebbe un incarico delicato, perch\u00e9 allora il Paese, l'unico a non aver aderito al blocco continentale imposto da Napoleone all'Europa per distruggere l'economia britannica, era il solo con il quale gli Stati Uniti potevano commerciare. Presente durante la terribile campagna di Russia di Napoleone nel 1812, Adams partecip\u00f2 inoltre ai negoziati di pace con il Regno Unito che portarono alla ratifica del trattato di Gand del 23 dicembre 1814, accordo che pose fine alla guerra del 1812 tra inglesi e statunitensi. L'anno dopo fu ambasciatore a Londra e a Parigi, esercitando questo ufficio per un anno, finch\u00e9 venne richiamato in patria.\nInfatti nel 1817 fu nominato Segretario di Stato dalla presidenza di James Monroe. In questa veste, il 22 febbraio 1819 negozi\u00f2 con la Spagna il trattato Adams-On\u00eds, che prevedeva la cessione della Florida dalla Spagna agli Stati Uniti, in cambio della rinuncia di questi ultimi a qualsiasi rivendicazione sul Texas. Il trattato segn\u00f2 la fine dell'influenza spagnola sul continente nordamericano. Ebbe inoltre una parte rilevante nella stesura del testo della cosiddetta Dottrina Monroe, annunciata dal presidente al Congresso il 2 dicembre 1823, in cui gli Stati Uniti annunciavano il divieto per le potenze europee di intervenire militarmente sul continente americano e al contempo il disinteresse per le vicende interne degli Stati del Vecchio continente. Questa enunciazione avrebbe rappresentato per quasi un secolo il pilastro della politica estera americana.\nLa presidenza.\nNel novembre del 1824 John Quincy Adams si candid\u00f2 alle elezioni presidenziali avendo come principale sfidante Andrew Jackson, oltre a William H. Crawford e Henry Clay; erano tutti esponenti del Partito Democratico-repubblicano. Poich\u00e9 per\u00f2 nessuno dei candidati ottenne la maggioranza assoluta dei grandi elettori, come previsto dal XII emendamento, fu la Camera dei Rappresentanti a dover scegliere il nuovo capo dello Stato, optando per John Quincy Adams. Fu il primo ed unico caso nella storia degli Stati Uniti in cui il presidente fu scelto in questo modo.\nInsediatosi il 4 marzo 1825, Adams inizi\u00f2 il suo mandato continuando l'applicazione della Dottrina Monroe, (contro la quale incontr\u00f2 tuttavia una forte opposizione interna) e attuando il \"sistema americano\" ideato da Henry Clay (che fu nominato Segretario di Stato), teso a dare all'economia statunitense un'organica autosufficienza.\nIn politica estera, infatti, il presidente americano fece trasferire a ovest le trib\u00f9 dei nativi americani, rafforz\u00f2 la presenza statunitense in America Latina, ottenendo l'ammissione delle proprie navi nei porti delle Indie occidentali e negozi\u00f2 con la Russia un confine favorevole sulla costa nord occidentale.\nIn ambito interno, John Quincy Adams riusc\u00ec a far approvare nel 1828 il \"Tariff Act\", che innalzava i dazi doganali per proteggere la nascente industria americana dalla concorrenza straniera, estendendole anche ai prodotti agricoli del Sud, come la canapa e il cotone. Questa norma, se da una parte danneggi\u00f2 l'aristocrazia agraria sudista e la massa di piccoli agricoltori del West, dall'altra privilegi\u00f2 l'Est del Paese, a tendenza imprenditoriale e finanziaria, favorendo il potenziamento dell'industria. Le resistenze dello Stato della Carolina del Sud a questo progetto economico per\u00f2 furono talmente forti che lo stesso vicepresidente di Quincy Adams, John Calhoun, si pose a capo delle rimostranze, elaborando la teoria della \"nullificazione\": qualora il governo federale avesse leso i diritti dei singoli Stati, lo Stato interessato avrebbe potuto nullificare, ossia non adottare i provvedimenti federali.\nLe fratture delle diverse correnti presenti all'interno del Partito Democratico-Repubblicano portarono alla dissolvenza dello stesso partito, scindendosi in due: il Partito Democratico, guidato dal vecchio rivale del presidente Andrew Jackson, e i Repubblicani Nazionali, coagulatisi intorno al presidente e a Clay, che poi sarebbe divenuto il Partito Whig, a sua volta sviluppatosi nel 1854 nel moderno Partito Repubblicano.\nIl frazionamento della sua formazione politica port\u00f2 all'indebolimento della stessa posizione di John Quincy Adams, il quale, ripresentatosi alle elezioni presidenziali come candidato dei Repubblicani Nazionali, venne sconfitto da Jackson, che ricevette l'appoggio dei piccoli agricoltori del West e degli agrari del Sud, divenendo nel 1829 il nuovo presidente degli Stati Uniti.\nUltimi anni.\nDopo la sconfitta alle elezioni Adams decise di ritirarsi nella fattoria di famiglia a Braintree, ma dal 1831 torn\u00f2 alla politica, venendo eletto deputato del Massachusetts al Congresso, carica che gli fu confermata per diciassette anni, fino alla morte. La sua attivit\u00e0 parlamentare fu alacre e importante: presidente del \"Committee on Manifactures\", redasse in gran parte il fortemente protezionistico \"Tariff Act\" del 14 luglio 1832 (ritenuto una fra le varie cause che condussero alla successiva Guerra di secessione del 1861-65); tent\u00f2 vanamente di far abolire la schiavit\u00f9; contribu\u00ec alla nascita dello Smithsonian Institute; infine nel 1839 prese parte attiva al caso dell'Amistad, difendendo gli schiavi ribelli davanti alla Corte Suprema degli Stati Uniti, ottenendo il loro proscioglimento.\nFu uno degli oppositori della Massoneria. Mor\u00ec per un ictus improvviso il 23 febbraio 1848 a Washington, mentre votava alla Camera dei Rappresentanti durante una seduta. Venne sepolto presso la United First Parish Church di Quincy, nel Massachusetts, accanto alla madre ed al padre.\nVita privata.\nJohn Quincy Adams si spos\u00f2 il 26 luglio 1797 a Londra con Louisa Adams, figlia di un mercante americano, durante la sua attivit\u00e0 diplomatica, e ebbe quattro figli: George Washington Adams (1801 - 1829), John Adams II (1803 - 1834), Charles Francis Adams (1807 - 1886) e Louisa Catherine Adam (1811 - 1813). La moglie era di lingue e cultura europee, cosa che fu molto utile al marito per le sue missioni diplomatiche, ma soffriva anche di svenimenti e depressione, dovuti in parte anche al fatto di essere trascurata da Adams. Louisa sopravvisse al marito per quattro anni, morendo il 15 maggio 1852, a 77 anni.\nNella cultura di massa.\nFu soprannominato \"Il Vecchio eloquente\". \nDurante le riprese del film Amistad Anthony Hopkins, in preparazione del suo ruolo di Adams, \"sconvolse l'intera \"equipe\" imparando a memoria tutte le sette pagine dell'arringa svolta nella corte\"."}
{"id": "113072", "revid": "1482985", "url": "https://it.wikipedia.org/wiki?curid=113072", "title": "Martin Van Buren", "text": "Fu l'ottavo presidente degli Stati Uniti d'America, in precedenza l'ottavo vicepresidente e, ancor prima, il decimo Segretario di Stato. Fu il primo presidente a essere nato dopo l'indipendenza e la costituzione degli Stati Uniti e l'unico non di madrelingua inglese: la sua madrelingua era l'olandese e impar\u00f2 l'inglese a scuola.\nBiografia.\nPrimi anni.\nMartin Van Buren nacque il 5 dicembre 1782 a Kinderhook, nello Stato di New York, da genitori di origine olandese: il padre gestiva una locanda sulla strada di Albany, frequentata da avvocati, che furono i suoi primi maestri.\nDal 1797 al 1802 Van Buren studi\u00f2 legge e diritto, facendo pratica presso un avvocato locale e vincendo a soli 16 anni la sua prima causa. Membro del Partito Democratico-Repubblicano di Thomas Jefferson, nel 1803 fu eletto consigliere alla Corte Suprema del suo Stato, fu quindi deputato del Parlamento statale nel 1813, due anni dopo divenne procuratore generale e nel 1821 venne eletto senatore federale al Congresso.\nCapo del Partito Democratico-Repubblicano nel suo Stato, Van Buren fece parte di quel gruppo di esponenti politici che domin\u00f2 per un lungo periodo di tempo la scena politica newyorkese, divenuto noto come \"Albany Regency\". Grazie a questo riusc\u00ec, nel novembre 1827, a essere rieletto al Senato, dimettendosi per\u00f2 agli inizi dell'anno successivo per candidarsi alla carica di governatore dello Stato di New York, vincendo le elezioni e insediandosi il 1\u00ba gennaio 1829. Durante la campagna elettorale si era speso molto a favore di Andrew Jackson, candidato alla presidenza: quest'ultimo, vinte le elezioni, lo nomin\u00f2 Segretario di Stato, e cos\u00ec Van Buren, il 5 marzo 1829, dopo appena due mesi, diede le dimissioni dalla carica di governatore.\nNel 1831 Jackson lo nomin\u00f2 ambasciatore a Londra; dimessosi dalla Segreteria di Stato nel giugno del 1831, Van Buren per\u00f2 non pot\u00e9 assumere le credenziali presso la corte inglese, in quanto il 25 gennaio 1832 il Senato non ratific\u00f2 la nomina. Ci\u00f2 fu causato dal fatto che, come diplomatico, a Van Buren era stato rimproverato dai suoi acerrimi avversari politici (Henry Clay, John Calhoun e Daniel Webster) di non aver sostenuto alcune pretese statunitensi, del resto insostenibili, nei confronti del Regno Unito.\nLa mancata ratifica della nomina ad ambasciatore tuttavia aument\u00f2 la sua popolarit\u00e0, tanto che nelle elezioni presidenziali del novembre del 1832, Jackson, ricandidatosi, lo scelse come suo nuovo candidato alla vicepresidenza. Il 4 marzo 1833, vinte le elezioni, Van Buren subentr\u00f2 a John Calhoun come vicepresidente. La vittoria gli procur\u00f2 l'amicizia del presidente in carica e gli spian\u00f2 la strada per divenire il candidato democratico alla presidenza per le elezioni presidenziali del novembre 1836.\nLa presidenza.\nVan Buren divenne presidente degli Stati Uniti insediandosi il 4 marzo 1837, vincendo le elezioni con 170 voti dei \"grandi elettori\" contro i 73 del candidato conservatore William Henry Harrison (che avrebbe vinto le elezioni successive). La maggioranza dei voti popolari fu per\u00f2 molto meno ampia: 765.483 voti per Van Buren contro 739.795 per Harrison. Il suo vicepresidente, il senatore del Kentucky Richard Mentor Johnson, fu eletto dal Senato, unico caso nella storia degli Stati Uniti, perch\u00e9 nessun candidato aveva ottenuto i voti sufficienti.\nVan Buren era contrario all'interferenza politica nella vita economica e sosteneva che il miglior governo \u00e8 quello che meno governa. Nel maggio del 1837, a soli due mesi dall'insediamento, inizi\u00f2 una grave crisi finanziaria: diverse banche di New York e Filadelfia fallirono, numerose industrie chiusero i battenti e la disoccupazione aument\u00f2 considerevolmente. Fu la prima grande depressione della storia degli Stati Uniti.\nIl Presidente Van Buren non si riteneva responsabile degli effetti di questa crisi sui cittadini: era preoccupato solo del fatto che i fondi federali depositati presso le banche fossero in pericolo. Propose quindi la creazione di un dipartimento del Tesoro indipendente, non vincolato alle leggi federali. Il Congresso approv\u00f2 la sua istituzione il 4 luglio 1840: il presidente defin\u00ec la legge \"una seconda Dichiarazione d'Indipendenza\". Il dipartimento fu abolito nel 1846 sotto la presidenza di James Knox Polk.\nIn politica estera, Van Buren dovette affrontare la questione riguardante il Texas, che aveva dichiarato l'indipendenza dal Messico nel 1836 e chiedeva di poter entrare negli Stati Uniti: ignor\u00f2 la richiesta per non provocare una nuova polemica fra schiavisti e abolizionisti e per non indispettire il Messico.\nIl caso \"Amistad\".\nAltro caso scottante per l'amministrazione Van Buren fu quello dell'Amistad, protrattosi dal 26 agosto 1839 al 9 marzo 1841: una nave negriera battente bandiera spagnola, l'\"Amistad\", di due proprietari di schiavi, Jos\u00e9 Ruiz e Pedro Montez, vide un ammutinamento da parte di un gruppo di schiavi neri mende guidati da Sengbeh Pieh, pi\u00f9 tardi noto come Joseph Cinque, i quali presero il controllo della nave uccidendo i membri dell'equipaggio. Gli schiavi cercarono di imporre a Ruiz e Montez, scampati alla strage, di far ritorno in Africa, ma i due fecero vela verso le coste degli Stati Uniti, dove la nave venne abbordata da una fregata militare, la \"USS Washington\": il capitano del vascello fece arrestare gli schiavi, che vennero rinchiusi nel carcere di New Haven, nel Connecticut.\nMessi sotto processo, essi vennero dapprima condannati per ammutinamento, ma ci\u00f2 suscit\u00f2 malumore di parte dell'opinione pubblica, di sentimenti abolizionisti, arrivando alla creazione di un comitato per sostenere gli schiavi, per cui si riapr\u00ec il procedimento giudiziario e agli schiavi fu riconosciuto lo \"status\" di uomini liberi, in quanto acquistati illegalmente, e di conseguenza vennero assolti. La sentenza scaten\u00f2 le proteste diplomatiche della Spagna, la cui regina Isabella II chiedeva la restituzione degli schiavi come merce in base al trattato di Pinchney del 1795 firmato tra i due Paesi. Van Buren, che cercava di mantenere buone relazioni con la monarchia spagnola e timoroso che la sentenza potesse costargli il voto degli Stati del Sud, in maggioranza schiavisti, alle successive elezioni, rinvi\u00f2 il caso di fronte alla Corte Suprema il 23 febbraio 1841.\nTuttavia anche stavolta gli imputati, difesi dall'ex-presidente americano John Quincy Adams, riuscirono a far valere le proprie ragioni (malgrado la corte fosse composta da giudici che erano proprietari di schiavi o simpatizzanti per il Sud) e vennero cos\u00ec definitivamente assolti il 9 marzo 1841. L'amministrazione Van Buren per\u00f2 non volle accollarsi le spese di trasporto per gli ex-schiavi in Africa, cos\u00ec un gruppo di abolizionisti raccolse i fondi necessari per noleggiare una nave che li portasse in patria, cosa che avvenne in novembre. Per molti anni, fino al 1864, la Spagna avrebbe chiesto un indennizzo al governo statunitense per la perdita subita.\nUltimi anni.\nPur ricandidatosi alle elezioni di novembre, Van Buren non fu rieletto, mentre al suo posto divenne presidente il vecchio rivale William Henry Harrison. Scaduto il suo mandato il 4 marzo 1841, continu\u00f2 comunque l'attivit\u00e0 politica, schierandosi a favore dell'abolizione della schiavit\u00f9.\nFu candidato alla presidenza per il partito democratico altre due volte: nelle elezioni presidenziali del 1844 (perse contro James Knox Polk a causa della sua ostilit\u00e0 all'annessione texana) e nelle elezioni presidenziali del 1848, come candidato del Free Soil Party (perse contro Zachary Taylor, eroe della guerra contro il Messico).\nDopo questo ennesimo insuccesso, Van Buren rimase costantemente nelle file dei democratici, malgrado la posizione del suo partito contraria all'abolizione dello schiavismo. Quando, nel 1860, sembr\u00f2 possibile la vittoria di Abraham Lincoln, noto abolizionista, Van Buren dapprima lo osteggi\u00f2, ma poi, in netta opposizione alla politica del presidente uscente James Buchanan, vot\u00f2 a favore del candidato repubblicano.\nL'ex-presidente mor\u00ec il 24 luglio 1862, nella sua citt\u00e0 natale, quasi ottantenne: il suo corpo venne sepolto presso il Kinderhook Cemetery di Kinderhook.\nVita privata.\nMartin Van Buren si spos\u00f2 il 21 febbraio 1807 con Hannah Van Buren, sua cugina di primo grado e amica d'infanzia. La coppia ebbe quattro figli: Abraham Van Buren (1807-1873), John Van Buren (1810-1866), Martin \"Matt\" Van Buren Jr. (1812-1855) e Smith Thompson Van Buren (1817-1876). Hannah contrasse la tubercolosi e mor\u00ec nel 1819, a soli 35 anni, ben diciotto anni prima che il marito venisse eletto presidente degli Stati Uniti. Di conseguenza, durante la sua presidenza il ruolo di \"first lady\" fu ricoperto da sua nuora Angelica Van Buren, moglie del suo primo figlio Abraham."}
{"id": "113074", "revid": "117753369", "url": "https://it.wikipedia.org/wiki?curid=113074", "title": "Bigiotteria", "text": "La bigiotteria (dal francese \"bijou\") \u00e8 il settore che riguarda la produzione e la commercializzazione di accessori di abbigliamento come collane, bracciali, anelli e orecchini, utilizzando componenti non preziosi come vetro, plastica, ceramica, organza, lana, gomma crepla, legno, pietre, conchiglie o metallo (ottone, alluminio, acciaio, bronzo), in modo tale che la valenza estetica compensi la modestia del valore intrinseco dei componenti.\nViene anche detta gioielleria di scena quando viene prodotta ed utilizzata per il mondo dello spettacolo.\nDiffusione.\nVi \u00e8 stato un notevole sviluppo di tutto ci\u00f2 che riguarda la bigiotteria, intesa come hobby personale, ovvero si \u00e8 notato un incremento delle hobbyste con conseguente proliferare di corsi specifici, di siti web sull'argomento, di riviste specializzate, fino ad arrivare alle innumerevoli esposizioni in occasione dei mercati per hobbysti che ormai si tengono quasi settimanalmente in molti comuni d'Italia.\nLa citt\u00e0 di Providence (Rhode Island) \u00e8 stata il luogo di nascita della produzione dei cosiddetti \"Gioielli delle Dive\", poich\u00e9 il cinema, dagli anni 1930 in poi, ha fatto da volano a \"bijoux\" che dei gioielli veri avevano l'apparenza e la bellezza, senza possederne il valore intrinseco."}
{"id": "113077", "revid": "729019", "url": "https://it.wikipedia.org/wiki?curid=113077", "title": "William Henry Harrison", "text": "\u00c8 stato il 9\u00ba presidente degli Stati Uniti d'America. Il suo mandato \u00e8 stato il pi\u00f9 breve fra tutti i presidenti degli Stati Uniti d'America.\nHarrison \u00e8 uno dei quattro presidenti degli Stati Uniti d'America che il partito \"Whig\" sia riuscito a far eleggere. Gli altri erano Zachary Taylor (che come Harrison non port\u00f2 a termine il proprio mandato), John Tyler e Millard Fillmore (che invece conclusero i rispettivi mandati di presidenza). In seguito alla sua morte si origin\u00f2 la leggenda della maledizione dell'anno zero.\nBiografia.\nOrigini e formazione.\nWilliam Henry Harrison nacque il 9 febbraio 1773 nella Berkeley Plantation, nella contea di Charles City in Virginia, da Benjamin Harrison V, uno dei firmatari della dichiarazione di indipendenza e governatore dello Stato, e da Elizabeth Bassett, sua lontana parente. Dopo essere entrato all'et\u00e0 di 14 anni nella University of Virginia per studiare medicina, l'improvvisa morte del padre lo costrinse ad abbandonare gli studi e ad arruolarsi all'et\u00e0 di 18 anni nell'esercito, in qualit\u00e0 di guardiamarina, e partecip\u00f2 alle guerre indiane.\nVenne inviato nei Territori del Nord-Ovest dove trascorse gran parte della sua esistenza, dapprima come aiutante di campo del generale Anthony Wayne, dal quale impar\u00f2 gran parte delle tattiche militari; il suo apporto fu fondamentale nella battaglia di Fallen Timbers del 20 agosto 1794 che segn\u00f2 il controllo definitivo da parte degli Stati Uniti d'America dei territori del Nord Ovest. Ebbe in seguito una grande carriera militare e divenne generale. Negozi\u00f2 innumerevoli trattati con le trib\u00f9 indiane. Partecip\u00f2 alle guerre indiane e una delle sue pi\u00f9 famose vittorie fu quella nella battaglia di Tippecanoe contro la trib\u00f9 degli Shawnee sul fiume Tippecanoe. Gli indiani, guidati da Tecumseh erano stati anche istigati da agenti del Regno Unito.\nLa carriera politica.\nDopo aver rassegnato le dimissioni dall'esercito nel 1798, divenne segretario per i Territori del Nord Ovest e ag\u00ec in qualit\u00e0 di vice governatore al fianco del governatore Arthur St. Clair. Nel 1799 venne eletto, in qualit\u00e0 di primo delegato in rappresentanza dei Territori del Nord Ovest, nel 6\u00ba Congresso degli Stati Uniti d'America, ricoprendo questa carica dal 4 marzo 1799 al 14 maggio 1800. Durante la sua attivit\u00e0 di delegato per i Territori del Nord Ovest fu uno dei promotori dell'Harrison Land Act, per facilitare l'acquisto dei territori del Nord Ovest da parte dei nuovi coloni. Nel 1825 fu eletto senatore e in seguito fu nominato ambasciatore in Colombia, fino a che non fu sostituito da Andrew Jackson.\nSi ritir\u00f2 a vita privata e divenne cancelliere del tribunale della contea di Hamilton, ma fu poi convinto dal partito Whig a presentarsi come \"l'eroe di Tippecanoe\" alle elezioni presidenziali del 1840. La sua campagna elettorale \u00e8 ricordata per essere stata la prima della storia statunitense a utilizzare l'arma politica del \"populismo\". Partendo da una piattaforma politica estremamente vacua e indistinta, la campagna elettorale di Harrison si concentr\u00f2 sul definire il candidato \"l'uomo della capanna di tronchi e del sidro forte\" (\"Log cabin and hard cider candidate\"), dipingendolo come il naturale referente dei duri uomini della frontiera e ridicolizzando il rivale Martin Van Buren come un \"dandy\" effeminato che aveva persino \"installato una vasca da bagno alla Casa Bianca\" (fino a quel momento la residenza presidenziale ne era stata evidentemente priva). Nonostante il fatto che Harrison vivesse in una lussuosa magione dell'Ohio e non conducesse certo vita \"da pioniere\", il messaggio fece presa sulla massa degli elettori, che gli consegnarono la vittoria.\nLa presidenza e la morte.\nHarrison prest\u00f2 giuramento gioved\u00ec 4 marzo 1841, una giornata fredda e umida; decise di non indossare n\u00e9 un cappotto n\u00e9 un cappello e raggiunse la cerimonia a cavallo, invece che nella carrozza chiusa che gli era stata offerta e preparata. Pronunci\u00f2 anche il pi\u00f9 lungo discorso inaugurale della storia americana. Con 8.445 parole, ci vollero circa due ore per leggerlo, anche se il suo amico e collega Whig Daniel Webster l'aveva modificato e ridotto di lunghezza. Inoltre Harrison fu il primo capo di Stato al mondo a essere immortalato in una fotografia ufficiale.\nIl discorso inaugurale era una descrizione dettagliata del programma elettorale, in relazione alle politiche di Andrew Jackson e Martin Van Buren. Harrison promise anche di ristabilire la Banca degli Stati Uniti d'America e di creare un governo con personale qualificato. L'unico atto ufficiale di Harrison fu per\u00f2 quello di convocare il Congresso in una sessione speciale.\nPoche settimane dopo il discorso mor\u00ec in seguito alle complicazioni di una forma di polmonite fulminante, che allora si ritenne avesse contratto in seguito alla sua imprudenza; la salma venne tumulata presso il Memorial State Park di North Bend, in Ohio.\nLe ipotesi sulla morte.\nSecondo un malinteso, la sua malattia venne ritenuta causata dal clima umido durante la cerimonia di inaugurazione, ma la malattia di Harrison si manifest\u00f2 tre settimane dopo l'evento. I medici di Harrison provarono parecchie cure, come la somministrazione di oppio, di olio di ricino, l'applicazione di sanguisughe e della snakeweed della Virginia, ma i trattamenti fecero solo peggiorare Harrison, che si ridusse in stato di delirio.\nIl medico di Harrison, Thomas Miller, diagnostic\u00f2 la causa della morte di Harrison come \"polmonite al lobo inferiore del polmone destro\". La morte avvenne nove giorni dopo l'inizio della malattia, alle 12:30 di domenica 4 aprile 1841. Un'analisi medica condotta nel 2014, sulla base delle note del dottor Miller, ha concluso che probabilmente mor\u00ec di shock settico dovuto alla febbre enterica.\nAvvenimenti collegati al decesso.\nHarrison divenne il primo presidente degli Stati Uniti a morire in carica. Le sue ultime parole le rivolse al suo medico, ma si suppone che fossero dirette al vice presidente Tyler: \"Signore, desidero che tu capisca i veri principi del governo e desidero che siano mantenuti, non chiedo pi\u00f9 nulla\". Il mandato di Harrison \u00e8 stato il pi\u00f9 breve della storia americana: dal 4 marzo al 4 aprile 1841.\nI funerali di Harrison ebbero luogo nella cappella Wesley a Cincinnati, Ohio, il 7 aprile 1841. La sua sepoltura originale era nel caveau pubblico del Congressional Cemetery di Washington, ma i suoi resti furono successivamente sepolti a North Bend, Ohio. Il memoriale statale di William Henry Harrison \u00e8 stato eretto in suo onore presso la tomba.\nIn seguito alla sua morte John Tyler, successore di Harrison e ex democratico, abbandon\u00f2 il partito. Il 1841 vide alla presidenza degli Stati Uniti d'America ben 3 presidenti diversi: dapprima Van Buren, poi Harrison e infine Tyler. Un caso similiare \u00e8 ricorso 40 anni dopo, quando Rutherford B. Hayes, James A. Garfield e Chester Arthur si susseguirono nello stesso anno, il 1881, a causa dell'assassinio di Garfield.\nCuriosit\u00e0.\n\u00c8 stato nonno paterno di Benjamin Harrison, 23\u00ba presidente degli Stati Uniti d'America dal 1889 al 1893."}
{"id": "113081", "revid": "1745361", "url": "https://it.wikipedia.org/wiki?curid=113081", "title": "Podolia", "text": "La Podolia (in ucraino: \u041f\u043e\u0434\u0456\u043b\u043b\u044f - \"Podillja\"; in russo: \u041f\u043e\u0434\u043e\u0301\u043b\u044c\u0435 - \"Podol'e\"; in yiddish \u05e4\u05bc\u05d0\u05b8\u05d3\u05d0\u05b8\u05dc\u05d9\u05e2 - \"Podolie\") \u00e8 una regione storico-geografica situata nella zona centro-occidentale e sud-occidentale dell'attuale Ucraina e la Moldavia nord-orientale. Il nome Podolia appare in fonti storiche per la prima volta nel XIV secolo, quando i polacchi iniziarono a spostarsi nella regione.\nGeografia.\nI confini della Podolia sono identificabili: \nHa una superficie di circa , si estende per da nord-ovest a sud-est sulla riva sinistra del Nistro. Nella stessa direzione corrono due sistemi collinari relativamente bassi, separati dal Bug Meridionale, che sono una ramificazione delle alture di Avratynsk.\nLa regione \u00e8 percorsa da due grandi fiumi, affiancati da numerosi tributari: il sopraccitato Nistro, che fa da confine con la Moldavia ed \u00e8 navigabile per tutta la sua lunghezza ed il Bug meridionale, che scorre quasi parallelo al Nistro, interrotto a valle da parecchie zone di rapide. Il Nistro forma un canale di navigazione precipuo per il commercio delle zone di Mohyliv-Podil's'kyj, Kalu\u0161, \u017dvanec, Porog ed altri porti fluviali della Podolia. Le rive del corso d'acqua sono altamente antropizzate: campi coltivati, industrie, gasdotti e oleodotti, ferrovie e autostrade sono infatti tutti molto vicini. Le alluvioni che hanno colpito talvolta queste aree hanno altres\u00ec causato danni all intera economia ucraina oltre che agli abitanti del posto (i danni maggiori riportati nel XX secolo risalgono alle piogge del 1911, 1927, 1941, 1955, 1969, 1974 e 1980). \nIl suolo della Podolia \u00e8 prevalentemente composto dalla \"terra nera\" (cosiddetta \"\u010dernoz\u00ebm\"), che la rende una tra le zone agricole pi\u00f9 fertili del mondo per via della notevole concentrazione di humus (8-10%). Le paludi ormai sono presenti soltanto sulle rive del Bug meridionale. Parte della regione \u00e8 composta da pianure che costituiscono la sezione pi\u00f9 occidentale della steppa eurasiatica.\nIl clima temperato predomina sulla regione, con le temperature medie a Kam\"janec' di 9\u00b0C ( in gennaio, in luglio).\nStoria.\nLa regione risulta abitata sin dal del periodo medio-tardo del Neolitico, di cui si ricorda la cultura di Cucuteni-Trypillia. Erodoto parla della Podolia come della terra di origine degli Alazoni e, probabilmente, dei Neuri. Successivamente, vi giunsero i daci. I romani hanno lasciato loro tracce con il vallo di Traiano, che si estendeva attraverso gli attuali distretti di Kam\"janec', Nova U\u0161ycja e Proskurov.\nDurante le invasioni barbariche, molte popolazioni che attraversarono questo territorio si insediarono per un certo tempo e hanno lasciato numerose tracce di resti archeologici (epoca in cui giunse in Italia la razza bovina detta podolica). \u00c8 poi probabile che anche gli Avari avessero gi\u00e0 popolato questa regione dall'VII secolo. Diversi secoli dopo, nel ricostruire il passato della regione, Nestor di Pe\u010derska (1056-1114) nella sua \"Cronaca degli anni passati\" accenna a quattro etnie appartenenti all'etnia slava: i Bu\u017eani (pi\u00f9 tardi chiamati Volyniani) e i dulebi lungo il Bug Meridionale, i tiverzi e gli ulici lungo il Nistro. \nRus' di Kiev e dominio polacco.\nIl principe Oleg di Kiev estese la propria egemonia su questo territorio conosciuto come \"ponizie\" (\"pianure\"). Queste successivamente divennero parte della Rutenia e suddivise fra le province della Volinia, Kiev e Galizia. Nel XIII secolo, i mongoli saccheggiarono la Ponizie; cento anni dopo Algirdas (\"Olgierd\"), principe del Granducato della Lituania, conquist\u00f2 la regione, annettendola ai propri territori e conferendole il nome di Podolia, termine che era un corrispondente omonimo di \"Ponizie\" in lituano antico. La colonizzazione polacca cominci\u00f2 nel XIV secolo.\nDopo la morte del principe lituano Vitoldo nel 1430, la Podolia divenne parte del regno polacco, eccezion fatta che per la parte orientale. La provincia di Bratslav rimase infatti sottomessa alla Lituania fino a quando questa non si un\u00ec alla Polonia con l'Unione di Lublino nel 1569. Tranne che l'intervallo dell'occupazione ottomana (quando divenne un Eyalet dal 1672 sino al 1699, quando fu stipulata la Pace di Carlowitz), la Confederazione polacco-lituana ha mantenuto il predominio sulla Podolia fino alla spartizione della Polonia del 1772 e del 1793, quando la monarchia degli Asburgo d'Austria e la Russia imperiale annessero rispettivamente le parti occidentali ed orientali.\nImpero russo.\nDal 1793 al 1917, una parte della regione form\u00f2 il Governatorato di Podolia (in russo \u041f\u043e\u0434\u043e\u043b\u044c\u0441\u043a\u0430\u044f \u0433\u0443\u0431\u0435\u0440\u043d\u0438\u044f, \"Podol'skaja gubernija\"; in ucraino \u041f\u043e\u0434\u0456\u043b\u044c\u0441\u044c\u043a\u0430 \u0433\u0443\u0431\u0435\u0440\u043d\u0456\u044f, \"Podil's'ka hubernija\") nella Russia confinante con l'Impero austriaco presso il fiume Zbru\u010d e con la Bessarabia (con cui la Podolia condivide eventi storici comuni in varie epoche) presso il Dnestr. La sua superficie ammontava a circa 36.910 km quadrati.\nNella prima spartizione della Polonia del 1772, la Casa d'Asburgo aveva preso il controllo di una piccola parte della Podolia a ovest del fiume Zbru\u010d (talvolta chiamata anche \"Podolia meridionale\") attorno a Bor\u0161\u010div, attuale Oblast' di Ternopil'. In quel periodo, l'imperatore Giuseppe II visit\u00f2 la zona, rimanendo colpito dalla fertilit\u00e0 del suolo: ci\u00f2 lo rese ottimista circa le prospettive future a cui quella terra poteva aspirare. La Polonia scomparve come stato dopo la terza spartizione (1795), ma la nobilt\u00e0 polacca continu\u00f2 a mantenere il controllo locale della Podolia orientale e occidentale su una popolazione contadina che era principalmente di etnia ucraina. Le somiglianze a livello culturale con gli altri slavi orientali gi\u00e0 facenti capo alla monarchia asburgica (essenzialmente cecoslovacchi), furono messe in mostra in un libro del 1772 di Adam F. Koll\u00e1r e adoperato come tesi a favore dell'annessione operata da Vienna. Ternopil' (\"Tarnopol\") e i suoi dintorni nella Podolia occidentale furono brevemente presi dalla Russia nel 1809. Nel 1815 infatti tornarono ad appartenere agli austriaci. Nella suddivisione amministrativa dell'Impero asburgico, la Podolia occidentale era stata raggruppata assieme al Regno di Galizia e Lodomeria (nel 1776 la regione misurava 83.000 km 2 e contava 2.797.000 abitanti); nel 1867, a seguito della proclamazione dell'Austria-Ungheria, la regione in questione divenne un'unit\u00e0 autonoma, creata burocraticamente su base etnica ed amministrata da polacchi per conto della corona austriaca. \nAlla fine del XIX secolo e all'inizio del XX secolo, la Podolia austriaca fu testimone di una forte emigrazione della sua popolazione contadina verso il Canada occidentale.\nTra Polonia e Unione Sovietica.\nCon la dissoluzione dell'Austria-Ungheria dopo la prima guerra mondiale nel novembre 1918, la Podolia occidentale fu inclusa nella Repubblica Nazionale dell'Ucraina Occidentale, ma pass\u00f2 sotto il controllo polacco nel 1919; tale modificazione territoriale fu confermata nell'accordo-alleanza raggiunto tra Polonia e Repubblica Popolare Ucraina nell'aprile 1920. La Podolia fu brevemente occupata nel 1920 dai sovietici nel corso della guerra polacco-sovietica. Nella stessa guerra, la Polonia occup\u00f2 brevemente la Podolia orientale nel 1919 e di nuovo nel 1920. Dopo la pace di Riga, l'URSS rinunci\u00f2 a qualunque pretesa territoriale sulla Podolia occidentale, riconoscendo il controllo polacco e mantenendo il predominio su quella orientale. Non mancarono casi di pogrom durante questa fase travagliata tra pace e conflitto.\nSotto il dominio polacco dal 1921 al 1939, la Podolia occidentale fu annessa al Voivodato di Ternopil'. La Podolia orientale rientr\u00f2 nella RSS Ucraina. Tra il 1922 e il 1940, nella parte sud-occidentale, fu creata la Repubblica Socialista Sovietica Autonoma Moldava.\nNel 1927 vi fu una massiccia rivolta di contadini e operai di fabbriche situate a Mohyliv-Podilskyi, Kam\"janec'-Podil's'kyj, Tiraspol e in altre citt\u00e0 della RSS Ucraina meridionale contro le autorit\u00e0 sovietiche. Le truppe di Mosca furono inviate nella regione e repressero i disordini, causando circa 4000 morti, secondo i corrispondenti statunitensi inviati per riferire sull'insurrezione, che all'epoca fu completamente negata dalla stampa ufficiale del Cremlino.\nNel 1939, dopo la firma del patto Molotov-Ribbentrop tra la Germania nazista e l'Unione Sovietica a cui segu\u00ec l'invasione russa della Polonia il 17 settembre 1939, la regione divenne parte dell'Ucraina sovietica. Molti abitanti locali furono deportati nei campi di concentramento. In seguito all'invasione tedesca dell'Unione Sovietica nel 1941, la maggior parte del Podolia fu occupata dalla Germania nazista e incorporata al Reichskommissariat Ukraine. La fetta di Podolia tra il Bug Meridionale (a sud di Vinnycja e sopra il Dnestr) fu occupata dal Regno di Romania, potenza dell'Asse, e divenne parte della Transnistria.\nA partire dal luglio 1941, i cittadini ebrei divennero testimoni di stermini di massa che venivano perpetrati nella campagna tedesca condotta da quattro \"Einsatzgruppen\" (\"gruppi operativi\") preposti allo scopo. Stime affidabili basate su documenti tedeschi, sovietici e fonti locali indicano che a morire furono tra 1,6 e 2 milioni di ebrei. La maggior parte di essi fu sepolta in fosse comuni, ma non mancarono casi di comunit\u00e0 costrette a recarsi in massa in edifici o sinagoghe che furono poi bruciati: in alternativa, si procedeva a radunare le persone in miniere locali successivamente dinamizzate. La Podolia aveva ospitato una nutrita comunit\u00e0 di etnia ebraica dalla fine del XVII secolo. La scomparsa di qualsiasi traccia semita avvenne nel giro di circa tre anni.\nNel 1944, i sovietici si riappropriarono della Podolia e, nel 1945, il confine orientale della Polonia fu formalmente riallineato lungo la linea Curzon. Conseguentemente, l'intera Podolia rimase nell'orbita della ricostituita RSS Ucraina Repubblica. La maggior parte dei polacchi e degli ebrei sopravvissuti fuggirono o furono espulsi nella Repubblica Popolare di Polonia.\nLa Podolia oggi.\nQuando l'Ucraina ha riacquisito la propria indipendenza nel 1991, la maggior parte della Podolia \u00e8 rimasta nei confini giallobl\u00f9. Le altre parti sono ora controllate dal governo moldavo (e della non riconosciuta Transnistria) oltre che da quello polacco.\nSociet\u00e0.\nLa Podolia sotto il dominio russo nel 1906 contava una popolazione costituita principalmente da ucraini, sebbene nessuna citt\u00e0 della regione nel XIX secolo superava da sola 500.000 cittadini. Minoranze significative erano costituite da polacchi, ebrei, moldavi nonch\u00e9 rumeni. Vi erano poi alcuni tedeschi e una piccola comunit\u00e0 di armeni.\nI principali centri abitati della Podolia sono Kam\"janec'-Podil's'kyj, la capitale storica, Balta, Bratslav, Hajsyn, Lety\u010div, Lityn, Mohyliv-Podil's'kyj, Nova U\u0161ycja, Olhopil', Chmel'nyc'kyj, Vinnycja e Jampil'.\nCultura.\nIl tradizionale stile pittorico di icone podoliche \u00e8 ben noto in Ucraina. Questo si esprime attraverso iconostasi domestiche dipinte su tela tra la fine del XIX e l'inizio del XX secolo. Su di esse sono realizzati raffigurazioni religiose dei santi pi\u00f9 venerati. I colori rosso, verde e giallo prevalgono, i volti dei santi sono sottili e gli occhi sono a mandorla. Le collezioni delle iconostasi popolari della Podolia sono visibili al Museo d'arte di Vinnycja e al Museo delle icone domestiche ucraine nel castello di Radomy\u0161l'."}
{"id": "113082", "revid": "1354930", "url": "https://it.wikipedia.org/wiki?curid=113082", "title": "Casale Corte Cerro", "text": "Casale Corte Cerro (\"Casal\" in dialetto locale) \u00e8 un comune italiano di abitanti della provincia del Verbano-Cusio-Ossola in Piemonte.\nGeografia fisica.\nIl comune di Casale Corte Cerro si trova a met\u00e0 strada tra Gravellona Toce e Omegna, incastonato fra il Monte Cerano e il Mottarone, nella Val Corcera, a sua volta nelle Alpi Pennine.\nLocalizzato a 15\u00a0km da Verbania, a 50\u00a0km da Locarno (CH-TI), a 95\u00a0km da Briga-Glis (CH-VS), a 100\u00a0km da Milano e 135\u00a0da Torino, la sua altitudine varia dai 225 metri della localit\u00e0 Fontanaccia fino ai 1702 metri del Cerano (\"Colma Auta\"). Il territorio comunale \u00e8 in gran parte boschivo ed \u00e8 percorso da una fitta rete di sentieri che, dalle localit\u00e0 di Casale Capoluogo, Ramate, Montebuglio, Arzo, Cafferonio, Sant'Anna, Pramore, Cassinone, conducono ai vari alpeggi situati sulle ripide pendici della montagna (monte Zuccaro e monte Cerano). Da questi alpeggi, se le giornate sono limpide, si gode il panorama sui laghi d'Orta, Maggiore, di Varese, di Monate, di Comabbio, e sulla pianura novarese e lombarda. Fino al 1913 comprendeva anche il comune di Gravellona Toce, poi costituitosi autonomo.\nComunit\u00e0 montane.\nCasale Corte Cerro ha fatto parte della Comunit\u00e0 Montana dello Strona e Basso Toce sino al 2010, quando \u00e8 confluito nella neonata Comunit\u00e0 montana Due Laghi, Cusio Mottarone e Val Strona, anch'essa soppressa nel 2012.\nOra fa parte dell'unione montana del Cusio e del Mottarone e aderisce all'Ecomuseo del Lago d'Orta e Mottarone.\nStoria.\nAncora nella prima met\u00e0 dell'Ottocento, il \"Dizionario geografico\" di Goffredo Casalis, distingueva il comune in due entit\u00e0: borgo di Casale (in latino Casale Pallantinorum) e Cerro di Ossola (in latino Cerrum Oscellorum); attualmente, seppur dislocato su pi\u00f9 frazioni, il comune \u00e8 unitario. Il suo nome, triplice e composito, rivela una storia antica, anche travagliata. Geograficamente il comune sorge in una posizione importante in quanto segue il percorso dello Strona, nella sua parte finale, prima di giungere nell'abitato di Gravellona Toce; per questa sua privilegiata locazione fu abitato da popolazioni di origine celtica dal II millennio a.C. Successivamente con l'avvento dell'Impero romano venne inglobato in esso attorno alla fine del I secolo a.C., di cui rimangono alcune testimonianze, come un'epigrafe funeraria. Nel corso del IV secolo venne invaso dai Barbari, insieme a tutta l'area cusiana. Gli albori del borgo si intravidero con la costruzione di un castello, fra la piana del Toce e il Cerano, in epoca carolingia e con la successiva introduzione del feudalesimo nell'anno 800: nacque ufficialmente la corte di Cerro, governata dai Conti di Crusinallo. Il borgo, a partire dal 1013, fu oggetto di contesa, in quanto altri feudatari locali pretendevano il dominio su esso. Cerro, nel Basso Medioevo, sub\u00ec una importante crescita economica, interrotta per\u00f2 dalla guerra fra guelfi e ghibellini, il cui culmine giunse nel 1310, quando i ghibellini assalirono, incendiarono e distrussero Cerro (i Conti di Crusinallo, signorotti del contado, erano guelfi alleati con Novara).\nColoro che sopravvissero all'attacco ghibellino scapparono nei casali di montagna, dando origine all'attuale triplice denominazione del comune. Attorno al 1500, il borgo fu sotto la giurisdizione della Contea di Angera, prima di diventare terra dei Borromeo. Con Napoleone sub\u00ec la dominazione francese, poi quella austriaca, prima di entrare nella sfera dei Savoia. Nel 1861 i suoi confini furono inclusi nel neonato Regno d'Italia. Con il R.D. del 29 ottobre 1868 il comune di Montebuglio viene soppresso e aggregato al comune di Casale Corte Cerro. Nel 1913, la frazione di Gravellona Toce, si costitu\u00ec comune autonomo. Nella Seconda guerra mondiale fu teatro di un feroce scontro fra partigiani e tedeschi.\nMonumenti e luoghi d'interesse.\nSantuario del Getsemani.\nAppena sopra il capoluogo, a quota 500 metri, si trova il Santuario del Getsemani, costruito nel 1950, per volere di Luigi Gedda, come casa di esercizi spirituali, ora chiuso, in attesa di ristrutturazione. Attualmente si pu\u00f2 raggiungere percorrendo una mulattiera, in salita, per circa 15 minuti; il percorso \u00e8 costeggiato dalle fermate della Via Crucis. In passato era presente una funivia che dalla casa comunale, portava al Santuario. Le raffigurazioni murali (170 m2), esterne al Santuario, sono del pittore svizzero Th\u00e9odore Strawinsky, unica sua opera in territorio nazionale.\nAll'interno del Getsemani si pu\u00f2 ammirare un mosaico dedicato alla Madonna, richiamante la proclamazione del dogma dell'assunzione, voluto da Papa Pio XII; nella cripta si pu\u00f2 vedere la statua del Ges\u00f9 agonizzante, il pavimento in marmo rosso dei Pirenei, un mosaico raffigurante gli apostoli dormienti e un pezzo di marmo verde africano proveniente dalla prima basilica che L'Imperatore Costantino e Papa Silvestro I fecero erigere a Roma sulla tomba di San Pietro. A Sud del complesso si erge una grande croce bianca, da cui si ammira Gravellona e il Montorfano, e con altri 3 minuti di camminata, superando un ponte di legno, si giunge ad un piccolo torrente in cui si trova una statua della Vergine Maria.\nChiese.\nTra i monumenti meritano una citazione le Chiese importanti del territorio: la Chiesa Parrocchiale del capoluogo (le cui prime notizie certe risalgono al 1046, la prima messa in opera al 1352 e la sua definitiva consacrazione al 1697), dedicata a San Giorgio e alla Madonna Del Rosario, barocca; la Chiesa Parrocchiale a Montebuglio, del 1600-1700; la Chiesa Parrocchiale dedicata a San Lorenzo e a Sant'Anna a Ramate, originariamente oratorio del 1600 poi ampliato nel 1959 a seguito dell'elevazione a parrocchia. Altra chiesa importante \u00e8 un piccolo santuario in mezzo ai boschi, dedicato alla Madonna di Caravaggio, conosciuto come Santuario del Balmello, situato fra le frazioni di Montebuglio e Cassinone. Esistono poi alcuni oratori, quali l'oratorio dedicato a San Defendente e a Santo Stefano nella frazione di Arzo, l'oratorio nella frazione dalla frazione della Cereda dedicato a San Rocco e alla Madonna della Mercede, l'oratori della frazione di Crebbia dedicato alla SS. Trinit\u00e0 e l'oratorio della frazione di Tanchello dedicato a San Giovanni Battista; infine sono presenti sul territorio numerose cappelle che vanno dalla pi\u00f9 bassa localizzata nella frazione del Gabbio a quella edificata in alta montagna nella zona chiamata Minarola (N\u00e4r\u00f2l\u00e4).\nFeste e tradizioni.\nA Casale Corte Cerro vi sono numerose tradizioni: in ordine cronologico la prima durante l'anno \u00e8 la festa di San Giorgio che cade la domenica dopo il 23 aprile (la ricorrenza del santo); in questa festa nelle case era tradizione confezionare alcuni dolci fra cui la torta del pane (torta a base di pane, latte, uova, cioccolato e altri ingredienti che cambiano di famiglia in famiglia), la figascin\u00e4, tradizionali focaccine dolci di pasta frolla, e la casert\u00e4, una torta molto semplice il cui impasto sbattuto molto a lungo le donava la sua caratteristica sofficit\u00e0. L'ultima settimana di maggio vi \u00e8 la festa di Primavera a Montebuglio. Infine vi \u00e8 la festivit\u00e0 della Madonna Delle Figlie (Mad\u00f2n\u00e4 Di M\u00e4t\u00e4n): questa festa ha inizio con la terza domenica d'ottobre quando il parroco annuncia alla popolazione la sua scelta di nominare una Priora e una Vicepriora, la prima deve essere una donna sposata e di almeno 65 anni, mentre la seconda non deve essere ancora sposata. La festa continua il sabato della seconda settimana di novembre quando bambine e ragazze dette cercone (sc\u00e4rcugn), vanno di casa in casa con un piccolo alberello di bosso decorato con fiocchi e caramelle, chiedendo offerte per la chiesa, dando in cambio caramelle, arachidi e mandarini tutti prodotti che anticamente nella zona erano rari e ricercati dai bambini; la festa si conclude con la messa della domenica della terza settimana di novembre, considerata dai casalesi una festa alla pari della festa patronale.\nSport.\nLa squadra di calcio cittadina \u00e8 l'ASD Casale Corte Cerro, che nella stagione 2019/2020 milita in 2\u00aa categoria Girone A (Piemonte). Vi \u00e8 inoltre la presenza dell'A.S.D. Ramatese Omegna (con sede in Ramate), squadra fondata nel 1988, dedicata esclusivamente al settore giovanile.\nMusei e cultura.\nNel 2014, nel capoluogo comunale, si \u00e8 inaugurato il museo della latteria turnaria, con lo scopo di raccontare una storia iniziata nel 1872.\nLa biblioteca comunale, situata poco lontano dal museo della latteria turnaria, \u00e8 stata riaperta nel 1997, dopo un periodo di chiusura, iniziato nel 1980; attualmente dispone di quasi 6000 volumi.\nInfrastrutture e trasporti.\nLa strada principale \u00e8 la strada statale 229 del Lago d'Orta, che attraversa il comune nelle localit\u00e0 di Sant'Anna e Gabbio; con la realizzazione della circonvallazione della SS229 (tratto Omegna-Gravellona Toce), \u00e8 stata inaugurata l'uscita \"Casale Corte Cerro\" in localit\u00e0 Ramate. L'Autostrada di riferimento, data la vicinanza a Gravellona Toce \u00e8 l'A26.\nIl comune \u00e8 servito dai pullman della V.C.O. Trasporti nelle linee Omegna-Verbania Trobaso e Omegna-Casale Corte Cerro; i riferimenti ferroviari sono le stazioni di Omegna-Crusinallo e di Gravellona Toce per la linea Novara-Domodossola, e la stazione di Verbania-Pallanza per la linea Domodossola-Arona-Milano.\nSociet\u00e0.\nEvoluzione demografica.\nAl 1\u00ba gennaio 2019 i residenti di sesso maschile sono (49,3%) mentre di sesso femminile sono (50,7%).\nAl 1\u00ba gennaio 2019 i residenti stranieri erano 111, equivalenti al 3,2% della popolazione totale; le nazioni pi\u00f9 rappresentate sono Ucraina (23), Romania (15) e Marocco (12).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "113087", "revid": "709406", "url": "https://it.wikipedia.org/wiki?curid=113087", "title": "Gallone americano", "text": ""}
{"id": "113089", "revid": "125346926", "url": "https://it.wikipedia.org/wiki?curid=113089", "title": "Shirley MacLaine", "text": "Carriera.\nTra le maggiori esponenti del cinema americano, nei suoi oltre sessanta anni di carriera cinematografica ha ottenuto 5 candidature agli Oscar come miglior attrice protagonista per \"Qualcuno verr\u00e0\" (1958), \"L'appartamento\" (1960), \"Irma la dolce\" (1963), \"Due vite, una svolta\" (1977) e aggiudicandosi la statuetta per \"Voglia di tenerezza\" nel 1984. Ha vinto i pi\u00f9 importanti premi nei principali festival mondiali: 2 volte l'Orso d'argento per la migliore attrice al Festival di Berlino per \"Tutte le ragazze lo sanno\" (1959) e \"Desperate Characters\" (1971); 2 volte la Coppa Volpi per la migliore interpretazione femminile alla Mostra del cinema di Venezia per \"L'appartamento\" e \"Madame Sousatzka\" (1988).\nBiografia.\nNata come Shirley MacLean Beaty (il nome viene scelto grazie alla diva bambina Shirley Temple), il padre, Ira Owens Beaty, era professore di psicologia e la madre, Kathlyn Corinne MacLean, insegnante di teatro. Il fratello minore diventer\u00e0 anch'egli attore ma correggendo il cognome raddoppiando la T: Warren Beatty. \nDa ragazzina gioca a baseball in una squadra composta di soli maschi, guadagnandosi il soprannome \"Powerhouse\" per la sua bravura. Per curare le caviglie deboli, gi\u00e0 dall'et\u00e0 di tre anni viene iscritta dalla madre alla scuola di balletto ma, crescendo, interpreta prevalentemente ruoli maschili a causa della sua statura e per la mancanza di ballerini. Sempre la sua altezza fu alla base della decisione di lasciare il balletto per dedicarsi ad altre forme di spettacolo.\nStudia recitazione durante gli anni scolastici e dopo la laurea viene scritturata come sostituta di Carol Haney nel musical \"The Pajama Game\" a Broadway nel 1954. Dopo l'infortunio della protagonista, recita sul palco per diversi mesi tanto da attirare l'attenzione del produttore Hal B. Wallis, che le fa firmare un contratto con la Paramount.\nVentenne, debutta nel mondo del cinema nel 1955, nel film \"La congiura degli innocenti\" di Alfred Hitchcock, ove \u00e8 la protagonista femminile accanto a John Forsythe, Edmund Gwenn e Mildred Natwick, e con cui vince il Golden Globe come migliore attrice debuttante. Successivamente viene diretta da Frank Tashlin in \"Artisti e modelle\" (1955), accanto a Jerry Lewis e Dean Martin, e ottiene la prima candidatura agli Oscar per \"Qualcuno verr\u00e0\" (1959) di Vincente Minnelli, ove affianca Frank Sinatra e Dean Martin. Recita anche in due capolavori di Billy Wilder, \"L'appartamento\" (1960) e \"Irma la dolce\" (1963), in entrambi i quali ha come partner Jack Lemmon. Nel 1959, per \"Tutte le ragazze lo sanno\" di Charles Walters, in coppia con David Niven, e nel 1960 per il citato \"L'appartamento\" di Wilder vince il BAFTA quale attrice internazionale dell'anno.\nApprezzata soprattutto per le sue doti brillanti ma anche per la sua versatilit\u00e0, la MacLaine negli anni sessanta ha una carriera molto intensa al cinema, lavorando, tra gli altri, con Yves Montand in \"La mia geisha\" (1962) di Jack Cardiff, Peter Ustinov e Richard Crenna in \"A braccia aperte\" (1965) di J. Lee Thompson, Michael Caine in \"Gambit - Grande furto al Semiramis\" (1966) di Ronald Neame, e Vittorio De Sica nel film a episodi \"Sette volte donna\" (1967). Nel 1969 \u00e8 la protagonista di \"Sweet Charity - Una ragazza che voleva essere amata\", musical diretto da Bob Fosse basato sul film \"Le notti di Cabiria\" di Federico Fellini. Alterna con disinvoltura i ruoli comici a quelli drammatici, ottenendo in genere grande successo e imponendosi tra le migliori e pi\u00f9 richieste attrici americane della sua generazione. Notevoli le sue prove accanto a celebri attori, come David Niven in \"Il giro del mondo in ottanta giorni\" (1956) di Michael Anderson, Robert Mitchum in \"La ragazza del quartiere\" (1962) di Robert Wise, Audrey Hepburn e James Garner in \"Quelle due\" (1962) di William Wyler, Alain Delon e Art Carney in un episodio di \"Una Rolls-Royce gialla\" (1964) di Anthony Asquith, Clint Eastwood in \"Gli avvoltoi hanno fame\" (1969) di Don Siegel, Anne Bancroft in \"Due vite, una svolta\" (1977) di Herbert Ross ed Anthony Hopkins in \"In amore si cambia\" (1980) di Richard Lang.\nTra gli altri suoi film, da ricordare \"Oltre il giardino\" (1979) di Hal Ashby, accanto a Peter Sellers e Melvyn Douglas, per il quale ottiene il British Academy Film Award e una candidatura al Golden Globe per la sua interpretazione, e \"Cartoline dall'inferno\" (1990) di Mike Nichols, in coppia con Meryl Streep. Lavora anche in film di nicchia come \"La ruota di scorta della signora Blossom\" (1968) di Joseph McGrath, \"Desperate Characters\" (1971) di Frank D. Gilroy e \"Madame Sousatzka\" (1988) di John Schlesinger. Nel 1984 conquista il premio Oscar alla miglior attrice per \"Voglia di tenerezza\" (1983) di James L. Brooks, con Debra Winger e Jack Nicholson, mentre nel 1989 \u00e8 tra le attrici protagoniste di \"Fiori d'acciaio\" di Herbert Ross. Con Marcello Mastroianni \u00e8 la protagonista di \"La vedova americana\" (1992) di Beeban Kidron. Affianca ancora Nicholson nel film \"Conflitti del cuore\" (1996) di Robert Harling, sequel di \"Voglia di tenerezza\". Negli stessi anni recita, tra l'altro, in \"Ricordando Hemingway\" (1993) di Randa Haines, \"Cara, insopportabile Tess\" (1994) di Hugh Wilson e \"Scambio di identit\u00e0\" (1996) di Richard Benjamin. \nNel 2006 viene candidata al Golden Globe per il film \"In Her Shoes - Se fossi lei\" (2005) di Curtis Hanson, ove interpreta la nonna di Toni Collette e Cameron Diaz. Nel 2005 appare anche in \"Vita da strega\" di Nora Ephron, con Nicole Kidman, e in \"Vizi di famiglia\" di Rob Reiner, accanto a Jennifer Aniston e Kevin Costner. In seguito recita in ruoli primari in vari film, tra cui \"Closing the Ring\" (2007), ultima regia di Richard Attenborough, e \"Elsa &amp; Fred\" (2014) di Michael Radford, entrambi in coppia con Christopher Plummer. Nel 2016 affianca Jessica Lange in \"Wild Oats\" di Andy Tennant. Tra le sue apparizioni in produzioni televisive, cui prende parte sin dai primi anni settanta, si segnalano il film \"These Old Broads\" (2001) di Matthew Diamond, ove recita con Elizabeth Taylor, Debbie Reynolds e Joan Collins, e la miniserie \"Coco Chanel\" (2008) di Christian Duguay, girata principalmente a Roma. \n\u00c8 stata sposata dal 1954 al 1982 con il produttore Steve Parker, da cui ha avuto una figlia, Sachi (1956), anch'essa attrice. \u00c8 cognata dell'attrice Annette Bening, moglie di Warren Beatty.\nRiconoscimenti.\n1955 \u2013 Golden Globe per la migliore attrice debuttante per \"La congiura degli innocenti\"\n1959 \u2013 Golden Globe Speciale per l'attrice pi\u00f9 versatile\n1959 \u2013 Orso d'argento per la migliore attrice per \"Tutte le ragazze lo sanno\"\n1960 \u2013 Coppa Volpi alla migliore attrice per \"L'appartamento\"\n1960 \u2013 BAFTA alla migliore attrice protagonista per \"Tutte le ragazze lo sanno\"\n1961 \u2013 Golden Globe per la migliore attrice in un film commedia o musicale per \"L'appartamento\"\n1961 \u2013 BAFTA alla migliore attrice straniera per \"L'appartamento\"\n1964 \u2013 Golden Globe per la migliore attrice in un film commedia o musicale per \"Irma la dolce\"\n1964 \u2013 David di Donatello per la migliore attrice straniera per \"Irma la dolce\"\n1971 \u2013 Orso d'argento per la migliore attrice per \"Desperate Characters\"\n1984 \u2013 Oscar alla miglior attrice per \"Voglia di tenerezza\"\n1984 \u2013 Golden Globe per la migliore attrice in un film drammatico per \"Voglia di tenerezza\"\n1984 \u2013 David di Donatello per la migliore attrice straniera per \"Voglia di tenerezza\"\n1988 \u2013 Coppa Volpi alla migliore attrice per \"Madame Sousatzka\"\n1989 \u2013 Golden Globe per la migliore attrice in un film drammatico per \"Madame Sousatzka\"\n1998 \u2013 Golden Globe alla carriera\n1999 \u2013 Orso d'oro alla carriera\nDoppiatrici italiane.\nNelle versioni in italiano dei suoi film Shirley MacLaine \u00e8 stata doppiata da:"}
{"id": "113090", "revid": "767487", "url": "https://it.wikipedia.org/wiki?curid=113090", "title": "200 Motels", "text": "200 Motels \u00e8 un doppio album musicale di Frank Zappa (il suo dodicesimo) pubblicato nel 1971, colonna sonora dell'omonimo film interpretato da Zappa e dai The Mothers of Invention; raggiunse la sesta posizione nei Paesi Bassi.\nDescrizione.\nIl fatto che la realizzazione della colonna sonora dell'omonimo film sia stata effettuata in una sola settimana \u00e8 un tributo al duro lavoro creativo di Frank Zappa. La registrazione avvenne presso i Pinewood Studios, e le incisioni della band senza l'orchestra inizi\u00f2 il giorno dopo il termine delle riprese del film. Questo fu possibile grazie al noleggio di uno studio mobile di registrazione, di propriet\u00e0 dei Rolling Stones, che fu portato negli studi cinematografici e l\u00ec sost\u00f2 per una settimana.\nAynsley Dunbar crea un potente drumming, mentre Ruth Underwood suona la batteria insieme alla Royal Philharmonic Orchestra. Una gran variet\u00e0 di stili musicali e di parodie satiriche degli stili musicali sono presenti nell'album, come la canzone country \"Lonesome Cowboy Burt\", cantata da Jimmy Carl Black. Lo stile rock include i pezzi \"Daddy, Daddy, Daddy\", \"Mystery Roach\", \"What Will This Evening Bring Me This Morning?\", \"She Painted Up Her Face\" e \"Magic Fingers\". Poco spazio viene dato agli assolo di chitarra (il pi\u00f9 notevole si trova alla fine di \"Magic Fingers\"), ed i testi dell'album sono pieni di riferimenti sessuali e di critiche alla societ\u00e0 statunitense.\nLe composizioni orchestrali di Zappa, le prime ad essere registrate, come per esempio \"Penis Dimension\", \"Redneck Eats\" e \"Semi-Fraudulent/Direct-from-Hollywood Overture\", mostrano l'influenza dei compositori che egli ammirava di pi\u00f9, come Igor' F\u00ebdorovi\u010d Stravinskij, Edgard Var\u00e8se e Anton Webern. La colonna sonora contiene anche interventi di cantanti seri in alcuni pezzi, e viene abbracciato tutto il repertorio della musica da camera, dell'orchestra moderna, dell'avanguardia e della tecnica della dodecafonia."}
{"id": "113091", "revid": "2166030", "url": "https://it.wikipedia.org/wiki?curid=113091", "title": "Enrico I d'Inghilterra", "text": "Sal\u00ec al potere dopo la morte del fratello Guglielmo II il Rosso, approfittando dell'assenza del fratello maggiore, Roberto il Corto, impegnato alle Crociate. Il suo regno \u00e8 conosciuto per il suo abile opportunismo politico, il miglioramento della macchina del governo, l'integrazione degli Anglo-Sassoni e dei Normanni divisi nel suo regno, la riunificazione dei domini del padre e la sua controversa decisione (sebbene fondata) di nominare sua figlia come erede. Fu anche conosciuto con il soprannome \"leone della giustizia\", in riferimento alle modifiche apportate alla rudimentale macchina amministrativa e legislativa del tempo.\nOrigine.\nSecondo il monaco e cronista normanno Guglielmo di Jumi\u00e8ges (autore della \"Histori\u00e6 Normannorum Scriptores Antiqui\"), il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, il monaco e cronista inglese, Orderico Vitale e il cronista e monaco benedettino inglese Matteo di Parigi, Enrico era il figlio maschio quartogenito del duca di Normandia e re d'Inghilterra Guglielmo il Conquistatore e di Matilde delle Fiandre (1032 - 1083) che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia Enrico I, Adele di Francia che, secondo la \"Genealogi\u00e6 Scriptoris Fusniacensis\", era figlia del re di Francia Roberto II, detto il Pio.\nGuglielmo il Conquistatore, sempre secondo Guglielmo di Jumi\u00e8ges, era l'unico figlio del sesto signore della Normandia, il quarto a ottenere formalmente il titolo di Duca di Normandia, Roberto I e di Herleva di Falaise detta anche Arletta (1010 circa \u20131050 circa), di umili origini, che, secondo Guglielmo di Jumi\u00e8ges, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\".\nBiografia.\nEnrico era l'ultimogenito e l'unico dei figli di Guglielmo e Matilde nato in Inghilterra; infatti, secondo Orderico Vitale, nacque dopo che sua madre era giunta sul suolo inglese, nel marzo del 1068, e dopo che era stata incoronata regina, l'11 maggio, in occasione della Pentecoste, in una cerimonia presieduta da Ealdred arcivescovo di York; sempre Orderico Vitale ci conferma che Enrico nacque prima della fine dell'anno, probabilmente a Selby, West Riding of Yorkshire, Yorkshire. Sua madre lo chiam\u00f2 come suo zio, il re Enrico I di Francia, e lo design\u00f2 erede di tutte le sue terre in Inghilterra.\nGiovent\u00f9.\nEssendo il pi\u00f9 giovane figlio in famiglia, gli fu impartita un'istruzione consona per un giovane nobile del periodo e, secondo Guglielmo di Malmesbury, essendo libero da altri incarichi si pot\u00e9 dedicare agli studi in libert\u00e0 e impar\u00f2 a essere sincero. Ancora Guglielmo di Malmesbury riferisce che Enrico usava spesso una frase appresa dal padre: \u00abUn re non istruito \u00e8 un asino incoronato\u00bb. Fu probabilmente il primo re normanno a utilizzare ampiamente la lingua inglese.\nQuando Enrico era ancora bambino, suo fratello, il secondogenito, Riccardo (ca. 1055 - prima del 1081), Duca di Bernay, in un anno imprecisato, durante una partita di caccia, mor\u00ec nella New Forest, vicino a Southampton, lo stesso posto dove circa vent'anni dopo morirono sia il fratello terzogenito, Guglielmo II il Rosso, che era divenuto re d'Inghilterra, sia un loro nipote anche lui di nome Riccardo, figlio illegittimo del fratello primogenito, il duca di Normandia Roberto II, come ricorda il \"Florentii Wigornensis Monachi Chronicon\".\nMatteo di Parigi ci fa una descrizione di Enrico: \"cauto, astuto e avaro; per volere del padre, che lo giudicava inadatto al combattimento, fu indirizzato verso lo studio, come i chierici, e in questo riusc\u00ec molto bene, divenendo un esperto in diritto e riusc\u00ec a cingere la corona d'Inghilterra, ambizioso, previdente a soppiantare (il fratello), come un redivivo Giacobbe\". Guglielmo di Malmesbury racconta invece che una volta che il padre lo vide in lacrime, dopo che era stato maltrattato da uno dei fratelli, per sollevarlo gli disse: \u00abNon piangere ragazzo mio, anche tu sarai un re\u00bb.\nAll'et\u00e0 di 18 anni, secondo Guglielmo di Malmesbury, era stato fatto cavaliere da suo padre\nSempre secondo Guglielmo di Malmesbury, nel 1087 Enrico aveva accompagnato suo padre, Guglielmo I d'Inghilterra, in Normandia e fu presente alla sua morte e poi al suo funerale. Alla sua morte, Guglielmo il Conquistatore divise l'eredit\u00e0 tra i figli maschi superstiti, nella seguente maniera:\nSapendo che Enrico aveva a disposizione del denaro, suo fratello Roberto, che stava allestendo un esercito, gli propose di vendergli delle terre; Enrico, che desiderava possedere dei feudi, accett\u00f2 e, in cambio di tremila libbre d'argento, ebbe un feudo tra la penisola del Cotentin e l'Avranches, attorno alla citt\u00e0 di Coutances, in Normandia, facendosi chiamare conte di Coutances. Secondo Guglielmo di Jumi\u00e8ges, Enrico riusc\u00ec ad ampliare il suo dominio con l'aiuto di alcuni suoi feudatari, a scapito del ducato di Bretagna.\nEnrico, conte di Coutances, l'anno successivo, secondo Orderico Vitale, si rec\u00f2 in Inghilterra a chiedere al fratello, re Guglielmo II, le terre che sua madre gli aveva lasciato in eredit\u00e0 in Inghilterra, riuscendo a ottenere ci\u00f2 che Guglielmo ritenne di potergli consegnare.\nSiccome Enrico continuava a sollecitare entrambi i fratelli perch\u00e9 gli cedessero parte dell'eredit\u00e0 paterna, Guglielmo e Roberto, che si stavano combattendo in Normandia, si incontrarono a Caen, si rappacificarono e misero sotto assedio Mont Saint-Michel, dove si era rinchiuso Enrico e, dopo la sua resa, lo costrinsero all'esilio. Nel corso del 1092 Enrico riusc\u00ec a occupare la citt\u00e0 di Domfront, al confine tra Francia e Bretagna, dove costru\u00ec un castello e dove risiedette. Dopo il 1095 pot\u00e9 tornare in Inghilterra, alla corte di Guglielmo Rufus e, mentre trattava col fratello Guglielmo per poter rientrare in possesso dei feudi in Normandia da cui era stato scacciato nel 1091, secondo Guglielmo di Malmesbury, nel 1096 il primogenito, Roberto, ipotec\u00f2 il ducato di Normandia al fratello Guglielmo il Rosso per la somma di 10.000 marchi, allo scopo di raccogliere denaro per partire per la Terra Santa con la prima crociata. Partito Roberto, la Normandia fu governata dal reggente, Guglielmo Rufus.\nL'ascesa al trono d'Inghilterra.\nIl re d'Inghilterra e reggente della Normandia Guglielmo II il Rosso mor\u00ec improvvisamente il 2 agosto 1100; secondo il \"Florentii Wigornensis Monachi Chronicon\", Guglielmo stava cacciando nella New Forest, quando un certo Tirel scocc\u00f2 una freccia che involontariamente lo colp\u00ec a morte. La morte di Guglielmo II viene riportata dagli \"Obituaires de Sens Tome II\". Orderico Vitale descrisse l'avvenimento con pi\u00f9 particolari, ricordando che alla caccia partecipava anche Enrico Beauclerc, che, constatata la morte di Guglielmo Rufus, si precipit\u00f2 a Winchester, sede del tesoro reale. Il tesoriere, Rainulfo Flambard, in un primo momento si rifiut\u00f2 di consegnarlo a Enrico, ma dovette cedere dopo che il cancelliere, Guglielmo Giffard, e i pochi baroni presenti, si furono schierati con Enrico. Roberto, che avrebbe dovuto ereditare il trono d'Inghilterra, stava rientrando dalla prima crociata, e, in quei giorni, si trovava ancora in Puglia, dove si era sposato, e sarebbe arrivato in Normandia solo a settembre.\nEnrico pot\u00e9 quindi impossessarsi della corona inglese; fu accettato come re dai principali baroni e, secondo il \"Florentii Wigornensis Monachi Chronicon\", il 5 agosto fu incoronato nell'Abbazia di Westminster, dal vescovo di Londra Maurizio; l'incoronazione viene confermata anche da Orderico Vitale, che ricorda che l'arcivescovo di Canterbury, Anselmo, era in esilio. Enrico si assicur\u00f2 la sua posizione tra i nobili con un atto di pacificazione politica, emanando, il giorno stesso dell'incoronazione, e facendolo affiggere in tutte le corti, il Charter of Liberties (Statuto delle libert\u00e0) (Enrico aveva tutte le migliori intenzioni di rispettarlo), che \u00e8 considerato un precursore della Magna Charta, condon\u00f2 le tasse e rimise in libert\u00e0 coloro che erano in prigione; inoltre fece imprigionare Rainulfo Flambard, che era gi\u00e0 stato consigliere di fiducia del padre e di suo fratello Guglielmo il Rosso che, come tesoriere, era mal visto. Infine Enrico, che era intimamente convinto che facendosi incoronare, aveva rispettato il volere di suo padre, Guglielmo il Conquistatore, volle migliorare le relazioni con la Chiesa e, secondo il \"Florentii Wigornensis Monachi Chronicon\", permise ad Anselmo, arcivescovo di Canterbury, di rientrare dall'esilio al quale era stato obbligato da Guglielmo II.\nPrimo matrimonio.\nL'11 novembre 1100, secondo il \"Florentii Wigornensis Monachi Chronicon\", Enrico fu unito in matrimonio a Edith che, sempre secondo il \"Florentii Wigornensis Monachi Chronicon\", era figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093) che, secondo il \"The Chronicles of Florence of Worcester with two continuations\", era figlia del principe Edoardo, (figlio del re d'Inghilterra Edmondo II che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex). Margherita era sorella di Edgardo Atheling, ultimo discendente del casato dei Wessex e pretendente alla corona d'Inghilterra.\nIl matrimonio era stato disapprovato dai baroni normanni, che fecero presente che Edith aveva preso i voti da monaca; Anselmo non prese in considerazione i voti (perch\u00e9 consider\u00f2 che Edith non li avesse pronunciati liberamente e celebr\u00f2 personalmente il matrimonio; come concessione alla sensibilit\u00e0 dei Normanni, Edith, quando divenne regina, cambi\u00f2 il suo nome in Matilde (come sostiene Orderico Vitale) e nello stesso giorno del matrimonio venne incoronata regina. Enrico, grazie a questo matrimonio, divenne molto pi\u00f9 accettabile alla popolazione anglo-sassone, in quanto la regina, per parte di madre, era discendente dai reali anglo-sassoni, come ci conferma Orderico Vitale, e contribu\u00ec ad aumentare i matrimoni misti tra Normanni e Sassoni. Il matrimonio viene ricordato anche da Guglielmo di Malmesbury.\nLa difesa del trono e la conquista della Normandia.\nL'anno seguente, nel 1101, Roberto il Corto prese come suo consigliere di fiducia Rainulfo Flambard, fuggito dal carcere inglese, che gli prospett\u00f2 una situazione a lui favorevole in Inghilterra, con un partito pronto ad appoggiarlo in caso di guerra contro suo fratello Enrico I. Roberto prepar\u00f2 un'invasione dell'Inghilterra per strappare la corona al fratello Enrico. Nell'estate del 1101, in agosto, Roberto sbarc\u00f2 a Portsmouth con il suo esercito, ma la mancanza di sostegno popolare tra gli inglesi permise a Enrico di resistere all'invasione. Roberto fu costretto tramite la diplomazia a rinunciare alle sue pretese sul trono inglese con il trattato di Alton, del luglio 1101. In cambio Roberto ottenne da Enrico la rinuncia alla penisola del Cotentin, una rendita di 3000 marchi all'anno e la restituzione dei possedimenti inglesi al suo alleato, il conte di Boulogne Eustachio.\nNel 1102 Enrico si liber\u00f2 di Roberto II di Bell\u00eame, feudatario della Normandia, che era gi\u00e0 molto ricco anche per merito della moglie e, dal 1098, ereditando la vasta contea di Shrewsbury in Inghilterra, era divenuto ancora pi\u00f9 ricco e turbolento. Con un pretesto lo convoc\u00f2 a corte, perch\u00e9 si difendesse da 45 imputazioni. Roberto II di Bell\u00eame non si present\u00f2 e, insieme ai suoi fratelli e ad alleati gallesi, prefer\u00ec combattere, ma fu sconfitto, condannato all'esilio e alla confisca di tutti i beni e si dovette ritirare in Normandia.Dopo questo esempio, nessun barone os\u00f2 pi\u00f9 sfidare Enrico I.\nNel 1104, per porre fine ai continui soprusi nei confronti degli amici di Enrico I operati in Normandia da Roberto II di Bell\u00eame, con il tacito consenso del duca Roberto II, Enrico I si present\u00f2 in Normandia e, come riparazione, si accontent\u00f2 della contea di \u00c9vreux. Siccome i soprusi di Roberto II di Bell\u00eame continuavano e, nel 1105, assieme a Guglielmo di Mortain, venne attaccato il Cotentin dove risiedevano alcuni alleati di Enrico I, i rapporti tra i due fratelli peggiorarono e, secondo \"The Chronicles of Florence of Worcester with two continuations\", Roberto, all'inizio del 1106, si rec\u00f2 in Inghilterra e incontr\u00f2 Enrico a Northampton, dove gli chiese la restituzione di tutti i possedimenti che si era preso in Normandia; ottenuto un netto rifiuto da Enrico I, Roberto fu preso da una grande rabbia e fece ritorno in Normandia.\nEnrico allora guid\u00f2 un'altra spedizione attraverso la Manica, e, dopo alcune vittorie, bruci\u00f2 Bayeux e occup\u00f2 Caen, per proseguire verso la contea di Mortain, dove Guglielmo si era asserragliato nel castello di Tinchebray, dove avvenne lo scontro decisivo tra i due fratelli, Enrico e Roberto II di Normandia. Secondo il \"Florentii Wigornensis Monachi Chronicon\", Enrico aveva assediato il castello di Tinchebray e la battaglia con la vittoria di Enrico avvenne il 29 settembre 1106. Roberto fu catturato (secondo Orderico Vitale dal contingente bretone) assieme a Guglielmo di Mortain, durante la battaglia di Tinchebray, mentre Roberto II di Bell\u00eame riusc\u00ec a fuggire. Roberto, riconosciuta la propria sconfitta, ordin\u00f2 a Falaise e Rouen di arrendersi e svincol\u00f2 tutti i suoi vassalli dal giuramento di fedelt\u00e0 Roberto venne privato del ducato di Normandia, con l'approvazione del sovrano Filippo I di Francia, che lo dichiar\u00f2 incapace di mantenere l'ordine e la pace nel suo territorio, ed Enrico I reclam\u00f2 la Normandia come possesso della corona inglese; tale situazione perdur\u00f2 per quasi un secolo.\nRoberto II fu inviato in Inghilterra, dove fu tenuto prigioniero. Guglielmo di Jumi\u00e8ges sostiene che Enrico I condusse con s\u00e9 Roberto II, Guglielmo e alcuni altri e li tenne in custodia per tutta la loro vita e ancora Orderico Vitale sostiene che la sua prigionia consisteva nel non poter uscire dal luogo di detenzione, ma per il resto poteva considerarsi dorata (\"supplied with luxuries of every kind\"). Inizialmente fu detenuto nella Torre di Londra, poi nel castello di Devizes e infine nel castello di Cardiff.\nEnrico cerc\u00f2 di rientrare in possesso del Maine, che suo fratello Roberto aveva perso, nel 1069, ma avendo gi\u00e0 molte difficolt\u00e0 in Normandia, in un secondo tempo prefer\u00ec ricorrere alla diplomazia; secondo Orderico Vitale, nel febbraio 1113, nella localit\u00e0 di \"Petra Peculata\", vicino ad Alen\u00e7on, il nuovo conte d'Angi\u00f2 e conte consorte del Maine, Folco V, ricevette la contea del Maine da Enrico, gli giur\u00f2 fedelt\u00e0 e fu concordato il matrimonio tra Guglielmo Adelin, erede di Enrico I, e la figlia primogenita di Folco e della contessa del Maine, Eremburga, Alice, con l'accordo che Alice, alla morte della madre Eremburga, avrebbe ereditato la contea del Maine. Il matrimonio tra Alice, la figlia primogenita di Folco V d'Angi\u00f2, che, al momento del matrimonio, assunse il nome di Matilde, con Guglielmo Adelin, unico legittimo figlio maschio ed erede di Enrico I Beauclerc, ebbe luogo a Lisieux nel giugno del 1119.\nL'attivit\u00e0 di re.\nIl bisogno di Enrico di introiti finanziari che consolidassero la sua posizione port\u00f2 a un incremento nella centralizzazione delle attivit\u00e0 di governo. Come re, port\u00f2 avanti riforme giuridiche e sociali, tra le quali l'emanazione dello Statuto delle libert\u00e0.\nIl suo rapporto con la Chiesa inizialmente fu conflittuale, perch\u00e9 Enrico nominava i vescovi e, dopo che gli avevano reso omaggio, li investiva con la consegna dell'anello e del pastorale. L'arcivescovo di Canterbury, Anselmo, sostenuto da Papa Pasquale II, non accettava questo sistema di investiture, che avrebbero dovuto passare attraverso l'autorit\u00e0 ecclesiastica. La disputa si accese e Anselmo, che era appena rientrato dall'esilio dopo l'incoronazione di Enrico, dovette subire un secondo esilio. Enrico per\u00f2 cerc\u00f2 la riconciliazione e richiam\u00f2 dall'esilio Anselmo, che nel frattempo aveva ricevuto dal papa l'autorizzazione a consacrare anche i vescovi che erano stati nominati dal re o dai nobili, giungendo cos\u00ec al concordato dell'agosto 1107. Con questo concordato il re e i nobili abbandonarono la pratica dell'investitura vescovile, mentre Anselmo acconsent\u00ec a consacrare anche i vescovi che avevano reso omaggio alla corona o al loro signore feudale per i benefici ricevuti. In pratica, Enrico rinunciava alla cerimonia dell'investitura dei vescovi, ma manteneva l'ultima parola nella scelta dei medesimi, che gli prestavano l'omaggio e il giuramento e poi ricevevano l'investitura. Anselmo sopravvisse all'accordo altri due anni.\nDopo aver risolto i problemi di potere, Enrico I si adoper\u00f2 per migliorare il sistema di governo e instaurare precise norme di legge dove prima regnava uno sregolato dispotismo. Anche Enrico, come il fratello Guglielmo, amava il denaro, ma prefer\u00ec circondarsi di funzionari capaci e concilianti anzich\u00e9 ricorrere alla forza, sopprimendo la malversazione e il disordine, sviluppando il commercio e l'artigianato e infine amministrando, con equilibrio, la giustizia e, con rigore, la finanza, nomin\u00f2 una \"curia regis\". Enrico nomin\u00f2 tesoriere Ruggero, vescovo di Salisbury, che seppe organizzare in modo efficiente la riscossione dei tributi, istituendo una commissione che si riuniva due volte l'anno ed era detta \"Scaccarium\", scacchiere, a causa del drappo a scacchi che ricopriva il tavolo per facilitare il conteggio dei versamenti degli sceriffi; i nobili che la componevano erano detti \u00abbaroni dello scacchiere\u00bb.\nLa guerra strisciante con il regno di Francia e il secondo matrimonio.\nIn Normandia serpeggiava un certo malcontento, dovuto sia alla presenza di un pretendente, Guglielmo Cliton, figlio del duca Roberto II, sia per gli intrighi fomentati, dopo il 1108, dal nuovo re di Francia, Luigi VI il Grosso. Nel 1109 Enrico, sicuro padrone della Normandia, incominci\u00f2 le ostilit\u00e0 con Luigi VI e, nel 1111, riusc\u00ec a mettere insieme una formidabile coalizione contro il re di Francia che comprendeva, tra gli altri, Tebaldo IV di Blois, suo zio, Ugo I di Champagne, conte di Troyes, e Ugo di Le Puiset. La ribellione si concluse nel 1113 con il trattato che riconosceva a Enrico I la sovranit\u00e0 anche sulla Bretagna e sul Maine. La guerra riprese nel 1116, con continue scaramucce nel Vexin. Nel 1119 Luigi VI, dopo aver occupato la piazzaforte di Les Andelys, attacc\u00f2 Enrico nella vicina piana di Br\u00e9mule, nei pressi di Gaillardbois-Cressenville, ma fu sconfitto e umiliato. Luigi VI il Grosso nella battaglia di Br\u00e9mule abbandon\u00f2 il suo cavallo e le sue insegne al nemico e dovette riparare nella piazzaforte di Les Andelys, dopo aver girovagato nella foresta di Musegros.\nAllora Luigi pens\u00f2 di negoziare la pace e si appell\u00f2 a papa Callisto II perch\u00e9 facesse da arbitro nel concilio di Reims del 20 e 21 ottobre 1119. Luigi VI prese la parola: il monaco normanno, Orderico Vitale, che pare fosse presente, ci ha tramandato il discorso che il \u00abmassiccio, pallido, corpulento eloquente\u00bb Luigi VI di Francia fece nell'occasione: accus\u00f2 Enrico I, bench\u00e9 da sempre suo alleato, di fargli la guerra, del trattamento che Enrico riservava a suo fratello Roberto il Corto, suddito di Luigi, rinchiuso in una prigione da quasi quindici anni e del fatto che, nel 1112, aveva fatto proditoriamente arrestare il suo ambasciatore, il normanno Roberto II di Bell\u00eame, e non l'aveva pi\u00f9 rilasciato. Inoltre port\u00f2 al concilio il figlio di Roberto il Corto, Guglielmo Cliton, diciassettenne, che dallo zio Enrico I era stato spogliato di tutti i suoi beni (cosa a suo tempo approvata dal re di Francia) e costretto a vivere in esilio. Enrico rispose, ma soprattutto colm\u00f2 di doni il papa, dicendosi pronto a una trattativa di pace, che si concluse nel 1120 con la restituzione delle rispettive conquiste e l'omaggio al re di Francia da parte di Guglielmo Adelin, figlio di Enrico I ed erede al trono d'Inghilterra; infine il castello di Gisors rimase a Enrico I.\nEnrico, che nel 1118 era rimasto vedovo (il 1\u00ba maggio secondo il \"Florentii Wigornensis Monachi Chronicon\"), nel 1120 perse l'unico figlio legittimo maschio e unico erede legittimo al trono, Guglielmo Adelin, mentre attraversava la Manica assieme al padre, alla corte e a un gran numero di nobili, per fare ritorno in Inghilterra. La sciagura lo colp\u00ec il 25 novembre 1120, al largo della costa normanna del Cotentin, nel naufragio notturno causato dell'urto contro uno scoglio affiorante della Nave Bianca, come racconta Guglielmo di Malmesbury. Sull'imbarcazione vi erano circa trecento persone, tra le quali un centinaio di nobili importanti. Tra le vittime, oltre a Guglielmo, vi furono anche due figli illegittimi di Enrico, Riccardo e Matilda, e una nipote, Lucia-Mahaut di Blois, figlia di sua sorella Adele. Il dolore del re fu grande e la successione venne messa a rischio, perch\u00e9 l'unica figlia legittima, Matilda, moglie dell'imperatore del Sacro Romano Impero, Enrico V, non poteva essere sua erede. La morte di Guglielmo, sempre secondo Guglielmo di Malmesbury, riapr\u00ec il contenzioso tra Folco il Giovane ed Enrico I circa la dote di Matilde (Alice), cio\u00e8 la contea del Maine.\nIl 29 gennaio 1121, per cercare di avere un altro erede (da tale unione per\u00f2 non nacquero figli, come ci testimonia Guglielmo di Jumi\u00e8ges), secondo il \"Florentii Wigornensis Monachi Chronicon\", Enrico spos\u00f2 Adeliza di Lovanio che, sempre secondo il \"Florentii Wigornensis Monachi Chronicon\", era figlia del duca della Bassa Lorena Goffredo VI o Goffredo I di Lovanio ( \u2020 25 gennaio 1139), che era anche langravio del Brabante, conte di Bruxelles e di Lovanio e margravio di Anversa; la paternit\u00e0 di Adeliza viene confermata anche da Orderico Vitale, dalla \"Genealogia Ducum Brabanti\u00e6 Heredum Franci\u00e6\" e dal \"Balduini Ninovensis Chronicon\". La madre di Adeliza era la prima moglie di Goffredo, Ida di Namur o di Chiny ( \u2020 prima del 1125), come viene ricordato dal \"Rodulfi, Gesta Abbatem Trudonensium\" e dalla \"Chronica Albrici Monachi Trium Fontium\", figlia di Ottone, Conte di Chiny e di Alice di Namur, discendente dei conti di Namur.\nI rapporti tra Angi\u00f2 e Normandia, per via del Maine, erano divenuti nuovamente tesi e Folco il Giovane si era alleato al re Luigi VI di Francia contro Enrico I Beauclerc, anche quando, nel 1124, Enrico I Beauclerc si era alleato col proprio genero, l'imperatore germanico Enrico V (Enrico V aveva sposato Matilde, l'unica figlia legittima di Enrico I, il 7 gennaio 1114, a Magonza), che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, che lo costrinse a rientrare in Germania. La maggior parte dei feudatari francesi si era allineata con il proprio re, Luigi VI il Grosso, anche coloro che dieci anni prima si erano alleati con il re d'Inghilterra Enrico I Beauclerc.Sugerio di Saint-Denis, nel suo libro \"Vie de Louis VI le Gros\", sostiene che Luigi VI benefici\u00f2 dell'aiuto di \u00ab [...] una tale quantit\u00e0 di cavalieri e di gente che si sarebbero dette cavallette che nascondevano agli occhi la superficie della terra\u00bb e, facendo l'elenco dei nobili presenti, tra gli altri annovera il duca Ugo II di Borgogna, il conte Guglielmo II di Nevers, il conte Rodolfo di Vermandois, il conte Tebaldo IV di Blois, il conte Ugo I di Champagne, il conte Carlo I delle Fiandre detto il Buono, il duca Guglielmo IX d'Aquitania, il conte Folco V d'Angi\u00f2 e il duca Conan III di Bretagna.\nMorte ed eredit\u00e0.\nNel 1125 la figlia Matilda rimase vedova ed Enrico, essendo ancora privo di eredi maschi, chiese alla figlia di rientrare in Inghilterra; dopodich\u00e9 la nomin\u00f2 sua erede e prese la decisione senza precedenti di far giurare ai suoi baroni che avrebbero accettato la figlia come regina. Nel 1127 convoc\u00f2 un grande concilio con tutti i nobili laici ed ecclesiastici pi\u00f9 importanti, tra i quali il cognato, Davide I di Scozia, suo nipote Stefano di Blois (Matteo di Parigi afferma che Stefano fu il primo a giurare) e il suo primogenito (illegittimo) Roberto di Gloucester; a tutti fece giurare che avrebbero accettato Matilda come regina. La maggior parte accondiscese, ma non grad\u00ec la soluzione e l'avrebbe gradita ancor meno se avesse saputo che Enrico stava trattando il matrimonio della figlia con il figlio del nemico storico dei normanni, il conte d'Angi\u00f2.Nel giugno del 1128, a Le Mans, fu celebrato il matrimonio tra Matilde e il figlio del conte Folco V, Goffredo il Bello o Plantageneto, di dieci anni pi\u00f9 giovane. Tale matrimonio fece s\u00ec che la maggior parte dei baroni non riconoscesse il proprio giuramento dell'anno prima.\nEnrico allora lo fece ripetere nel 1131; il cronista, priore dell'abbazia di Bec e sedicesimo abate di Mont-Saint-Michel, Robert di Torigny scrive che, nell'estate del 1131, Enrico condusse con s\u00e9 la propria figlia Matilde in Inghilterra e, radunati tutti i maggiorenti del regno (e del ducato di Normandia), fu deliberato che avrebbero accettato come erede sua figlia e suo marito, il nuovo conte d'Angi\u00f2, Goffredo V il Bello.\nNel 1133 nacque finalmente il tanto desiderato erede, chiamato Enrico, come il nonno. In quello stesso anno, Enrico visit\u00f2 la Normandia per vedere il suo giovane nipote. Fu molto deliziato del nipote, ma ben presto incominci\u00f2 a discutere con la figlia e il genero, divenuto conte d'Angi\u00f2, perch\u00e9 suo padre aveva abdicato e si era recato in Terra Santa per sposare l'erede al trono di Gerusalemme, Melisenda.\nSuo fratello Roberto mor\u00ec nel 1134 ancora rinchiuso nel castello di Cardiff. Sia il \"Florentii Wigornensis Monachi Chronicon, Continuatio\" sia il The \"Chronicles of Florence of Worcester with two continuations\", e anche Robert di Torigny ci confermano che Roberto, fratello del re Enrico I e titolare del ducato di Normandia, che era in prigionia da molti anni, mor\u00ec a Cardiff, nel 1134, fu traslato a Gloucester e fu sepolto nel pavimento della chiesa di tale citt\u00e0. Il ducato di Normandia rest\u00f2 nelle mani di Enrico I, che divenne anche duca titolare, in quanto tutti i figli di Roberto, legittimi e illegittimi, erano premorti al padre.\nAlcune ribellioni, forse ispirate da Goffredo, avevano spinto Enrico I a trattenersi in Normandia. Dopo aver conquistato il castello di Alen\u00e7on, nel 1135, Enrico, durante una battuta di caccia nel Vexin, si ammal\u00f2 all'improvviso e mor\u00ec; secondo il \"The Historical Works of Gervase of Canterbury, Vol. I\", per avvelenamento da cibo dopo aver mangiato con avidit\u00e0 una lampreda avariata, a Saint-Denis-le-Fermont, in Normandia, e, per sua espressa volont\u00e0, venne seppellito nell'abbazia di Reading, che lui stesso aveva fondato 14 anni prima; Robert di Torigny ci conferma che la morte fu causata dall'aver mangiato lamprede, di cui era ghiotto, ma che gli nuocevano e che il dottore gli aveva consigliato di non mangiarle. Enrico mor\u00ec il 2 dicembre, sia secondo il \"Florentii Wigornensis Monachi Chronicon\", sia gli \"Obituaires de Sens Tome I\", mentre secondo la \"Chronic\u00e6 sancti Albini Andegavensis\" mor\u00ec il 1\u00ba dicembre.\nAnche se i baroni di Enrico avevano giurato fedelt\u00e0 a sua figlia come loro regina, il suo sesso e l'essersi risposata con un appartenente al casato di Angi\u00f2, nemico dei Normanni, permise al nipote di Enrico, Stefano di Blois di recarsi in Inghilterra e di reclamare il trono con l'appoggio del popolo. Stefano fu incoronato il 20 dicembre. La lotta tra l'imperatrice Matilda e Stefano risult\u00f2 in una lunga guerra civile nota come \"l'anarchia\". La disputa venne infine risolta da Stefano, che nomin\u00f2 come suo erede il figlio di Matilda, Enrico, nel 1153.\nDiscendenza.\nEnrico ebbe due (o tre) figli da Edith-Matilde:\nSecondo lo storico inglese del XII secolo William of Newburgh, la seconda moglie Adeliza non diede alcuna discendenza a Enrico I Beauclerc.\nAmanti e figli illegittimi.\nEnrico ebbe molte amanti e identificare quale di queste fosse la madre di quale figlio \u00e8 difficile. La prima che gli diede un figlio fu:"}
{"id": "113092", "revid": "125788979", "url": "https://it.wikipedia.org/wiki?curid=113092", "title": "Jurassic Park (romanzo)", "text": "Jurassic Park \u00e8 un romanzo di fantascienza di Michael Crichton pubblicato nel 1990.\nA seguito del successo del romanzo, nel 1993 ne \u00e8 stato tratto un omonimo film dagli incassi multimilionari, diretto da Steven Spielberg come pure la trasposizione del seguito del romanzo, \"Il mondo perduto\", il film \"Il mondo perduto - Jurassic Park\" (1997).\nA dispetto del titolo, fra le sedici specie di animali preistorici citati nel romanzo solo quattro vissero nel Giurassico.\nTrama.\nPrima iterazione.\nIn un villaggio marittimo della Costa Rica, Roberta Carter, una dottoressa statunitense, presta impegnative cure mediche a un operaio locale impiegato presso la misteriosa e vicina Isla Nublar, dove pare che qualcuno voglia costruire un nuovo tipo di villaggio turistico di alto livello.\nCarter rimane sconcertata nel vedere che l'operaio pare sbranato da un animale predatore, cosa insolita in un cantiere, e rimane ulteriormente perplessa quando Edward Regis, responsabile delle relazioni pubbliche del parco, tenta di nascondere le vere cause dicendo che l'operaio \u00e8 stato schiacciato da una ruspa in un incidente. L'uomo pronuncia la parola \u201craptor\u201d. La dottoressa si informa presso la gente del posto, e scopre che tra i costaricani vi \u00e8 una leggenda che parla degli \"hupia\", strani mostri che rapiscono i bambini. Tuttavia, pensa che si tratti di qualcosa di pi\u00f9, qualcosa che le sfugge.\nPoco tempo dopo, sempre in Costa Rica, in una spiaggia isolata, una bambina statunitense, Christina Bowman, viene aggredita da una strana lucertola alta trenta centimetri, che la ferisce anche se non gravemente. Curata dal dottor Cruz, e poi dal dottor Marty Gutierrez, Tina si ristabilisce, e Gutierrez tranquillizza i genitori dicendo che la creatura \u00e8 molto probabilmente una delle molte specie sconosciute di animali che popolano le giungle dell'America centrale, forse un basilisco.\nTuttavia, insospettito, si reca sulla spiaggia dove la bambina \u00e8 stata aggredita, e rinviene un esemplare che corrisponde alla descrizione fornita. Ha la conferma che si tratta di una sorta di lucertola, come la bambina aveva detto, con tre dita, contrariamente alle altre specie di lucertole che ne hanno solitamente cinque. Deciso a scoprirne di pi\u00f9, per scongiurare il rischio di epidemie ai danni dell'uomo, invia l'esemplare al laboratorio di Edward Simpson, un esperto di zoologia e malattie tropicali di New York. Il corpo dell'animale viene analizzato dall'assistente del professore, Richard Stone, il quale lo identifica come \"Basiliscus amorata\" con anomalie genetiche, ma innocuo per l'uomo.\nSeconda iterazione.\nAlan Grant, paleontologo di fama mondiale e docente all'Universit\u00e0 di Denver, e la sua collaboratrice, Ellie Sattler, una paleobotanica fresca di laurea, stanno lavorando su uno scavo di fossili di adrosauri nel Montana quando vengono visitati da Bob Morris, avvocato di un celebre ente di protezione ambientale.\nIl legale informa Grant di sapere che John Hammond, tramite la Fondazione Hammond, finanzia i suoi scavi con trentamila dollari l'anno, e gli domanda se sa qualcosa circa le attivit\u00e0 sospette che pare lo coinvolgano nella Costa Rica, e che forse hanno a che fare con i dinosauri. Sembra infatti che da qualche parte al largo delle coste, Hammond stia mettendo in piedi un centro di ricerche dotato di potenti supercomputer, sequenziatori di DNA, intricati sistemi di sicurezza, e che stia lavorando su campioni di ambra, qualche frammento di fossile, e particolari gomme sintetiche capaci di replicare al meglio il guscio di un uovo. Grant non sa nulla di questo progetto, e rivela che anni prima, intorno al 1984, era stato contattato da un avvocato, tale Donald Gennaro, che gli aveva richiesto di tutto circa i dinosauri, dalle nozioni acquisite circa la loro dieta fino alla complessit\u00e0 del loro comportamento sociale.\nPoco tempo dopo, il paleontologo viene contattato dallo stesso John Hammond, che lo convince a visitare la sua isola in Costa Rica, Isla Nublar, affinch\u00e9 possa valutare per primo le attrazioni per turisti che ha realizzato. Grant si reca in elicottero sul posto insieme a Sattler, Hammond, Donald Gennaro, rappresentante degli investitori, legali statunitensi e consorzi giapponesi, che hanno investito nella InGen, e l'eccentrico matematico texano Ian Malcolm. Grant e Sattler rimangono letteralmente sbigottiti quando, giunti a Isla Nublar, vedono con i propri occhi che la InGen, grazie alla clonazione, ha popolato l'isola con dinosauri e ne ha modificato l'ecologia introducendo specie vegetali del periodo giurassico.\nTerza iterazione.\nPresso Isla Nublar, dove in rigorosissimo segreto la InGen ha realizzato il \"Jurassic Park\", tutto sembra perfetto e sotto un assoluto controllo: Henry Wu, giovane e brillante genetista, si occupa della creazione dei dinosauri, tutti di sesso femminile e dipendenti dall'amminoacido lisina: in tal modo non possono procreare e nemmeno lasciare Isla Nublar e sopravvivere. Wu in particolare sostiene di aver creato diversi procompsognati perch\u00e9 svolgano la funzione di \"spazzini\": i dinosauri in questione smaltirebbero per loro le carcasse e le deiezioni. John Arnold, celebre ingegnere informatico, ha il controllo dei sistemi informatici, mentre Dennis Nedry \u00e8 il creatore di tutti i sistemi tecnologici del parco. A capo della sicurezza, con il compito di garantire l'incolumit\u00e0 dei turisti, vi \u00e8 l'esperto guardiacaccia Robert Muldoon.\nNonostante ci\u00f2, Ian Malcolm, sulla base della teoria del caos, deduce una forte possibilit\u00e0 che il \"Jurassic Park\" fallir\u00e0 in breve, sostenendo perfino l'ipotesi che i dinosauri siano gi\u00e0 fuggiti dall'Isla Nublar, suscitando la collera di Hammond. Grant e Sattler sono d'accordo con lui, sostenendo che i dinosauri siano creature di cui si conosce ancora troppo poco, e che la vegetazione sull'isola, composta da piante velenose, rappresenti un pericolo ulteriore per l'essere umano.\nDurante una prima escursione, condotta su fuoristrada comandati da remoto, i primi turisti, tra i quali vi sono i nipoti di John Hammond, Timothy e Alexis Murphy, vedono di persona alcuni tra i pi\u00f9 celebri generi di dinosauro, tra i quali il \"Tyrannosaurus rex\", e ne rimangono notevolmente impressionati. A sorpresa, scorgono un animale al di fuori del recinto e smontano dalle macchine per assistere, insieme al veterinario Gerry Harding, uno stegosauro malato, che pare abbia mangiato una pianta tossica, il \"Melia azedarach\", nonostante il parere contrario degli esperti al Centro Visitatori. Nello stesso luogo in cui lo stegosauro soffre, Grant e Malcolm rinvengono un nido di uova di velociraptor, e informano tramite la radio il Centro Visitatori. Grant intuisce per la prima volta che, tramite la clonazione, i dinosauri siano stati alterati tramite l'innesto nel loro DNA di componenti genetiche di anfibi.\nTramite John Arnold, il Centro Visitatori compie un accurato censimento dei dinosauri in tutta Isla Nublar, e con sgomento viene certificata la presenza di duecentonovantadue esemplari, contro i duecentotrentotto previsti. All'improvviso, per\u00f2, un pericolo terrificante si abbatte sull'intera isola dei dinosauri: la corrente viene disinserita ovunque, e le comunicazioni vengono interrotte. L'intero sistema gestito dai computer cessa di funzionare, proprio mentre un temporale sta per abbattersi sull'isola.\nQuarta iterazione.\nDennis Nedry, l'ingegnere informatico che ha realizzato il sistema informatico e telefonico del Jurassic Park, disattiva il sistema da lui creato e interrompe le comunicazioni, sfruttando un margine di alcuni minuti di vuoto per rubare i campioni genetici delle quindici specie di dinosauri clonati. Nedry \u00e8 stato comprato da Lewis Dodgson, un importante dirigente della \"Biosyn Corporation\", societ\u00e0 antagonista della InGen, a cui intende consegnare gli embrioni congelati tramite un uomo che opera al molo. Tuttavia, per colpa del temporale, l'agente sbaglia strada e nel cercare di ritrovare la via, viene accecato e sbranato da un dilofosauro.\nIl \"Tyrannosaurus rex\", cos\u00ec come molti altri dinosauri, evade dal proprio recinto, e assale il fuoristrada di Tim e Lex lasciati soli da Ed Regis fuggito via per il terrore: la bambina riesce a uscire dall'auto prima che l'automobile venga scagliata contro un albero nel recinto. Poi rivolge la propria furia predatrice ai danni del fuoristrada di Alan Grant e Ian Malcolm: il matematico viene colpito dal dinosauro mentre Grant viene scalciato nel recinto. Nel frattempo Tim riesce a scendere dall'auto e a recuperare Lex per poi riunirsi con Grant giusto in tempo per assistere alla brutale uccisione di Ed Regis da parte del giovane tirannosauro.\nAppena tornato al Centro Visitatori insieme a Sattler e Harding, Donald Gennaro si unisce a Robert Muldoon nella ricerca di Grant e dei nipoti di Hammond, senza successo. L'avvocato e il guardiacaccia trovano la gamba di Regis, i rottami delle due auto e Ian Malcom con una gamba e una caviglia rotta. I due intuiscono che i visitatori sono ancora vivi e che sono andati alla ricerca di un posto pi\u00f9 sicuro dove nascondersi. Infatti Grant e i bambini riescono a scavalcare il recinto del tirannosauro rimanendo per\u00f2 intrappolati nel fossato che divideva il recinto da quello dei Sauropodi. Dopo esserne usciti i tre si recano in un deposito di fieno.\nMentre John Arnold e Henry Wu lottano disperatamente per riattivare il sistema, Sattler si prende cura di Ian Malcolm, il quale \u00e8 stato gravemente ferito dal \"Tyrannosaurus rex\". Arnold riesce a ridare corrente al sistema, ma le comunicazioni non sono ancora possibili da ripristinare, cos\u00ec come i sensori di movimento. Grant e i bambini, all'alba del giorno dopo, lasciano il deposito di fieno che ha fatto loro da riparo, e raggiungono il sensore di movimento pi\u00f9 vicino, ma si rendono conto che non funziona. Nell'estremo tentativo di riattivare l'intero sistema, Arnold toglie la corrente a tutto, liberando i velociraptor, e la riaccende dopo trenta secondi. Questa \u00e8 infatti una misura estrema, mai sperimentata prima. Sul momento pare che tutto sia tornato finalmente a posto.\nGrant, Tim e Lex, raggiungono uno stabile in cui trovano un gommone con remi, e iniziano a navigare il fiume, attraversando le rischiose zone abitate dai velociraptor, e in seguito vedendosela col \"Tyrannosaurus rex\", che li insegue per un breve tratto di strada, finch\u00e9 il piccolo non lo costringe a tornare indietro e lottare per riprendersi il controllo di una preda che stava mangiando prima di dare la caccia agli uomini in fuga sul canotto.\nQuinta iterazione.\nLe condizioni di salute di Ian Malcolm continuano ad aggravarsi, tanto che Ellie Sattler sostiene che senza un immediato intervento, il matematico rischia seriamente la vita.\nDopo essere sfuggiti per l'ennesima volta al \"Tyrannosaurus rex\", Grant, Tim e Lex raggiungono un deposito della InGen, in cui vengono assaliti da un piccolo velociraptor, che Grant riesce ad addormentare con un anestetico, e che carica sul retro di un'automobile che rinviene, e con la quale intende raggiungere il Centro Visitatori, dove nel frattempo John Arnold deve fare i conti con la corrente che manca una seconda volta.\nRobert Muldoon e Donald Gennaro si offrono di scortarlo sino al centro di controllo, dove tenter\u00e0 di riabilitare definitivamente la corrente, ma l'ingegnere informatico viene atterrato e sbranato da un velociraptor, dopo che un branco aveva diviso l'avvocato e il guardiacaccia.\nSesta iterazione.\nGrant, guidato dal dottor Wu, riattiva la corrente elettrica, e in seguito ripara manualmente alcuni sistemi, mentre Sattler attira l'attenzione dei velociraptor in modo da garantirgli una certa sicurezza.\nMentre il paleontologo ritrova Gennaro, miracolosamente vivo dopo uno scontro con i velociraptor, Tim e Lex vengono a loro volta inseguiti dai temibili carnivori, dai quali per\u00f2 riescono a scappare mentre Wu viene divorato da un raptor saltato gi\u00f9 dal tetto della struttura in cui si trovavano.\nInsieme a Grant, che uccide alcuni velociraptor facendo loro mangiare uova avvelenate, Tim, esperto di computer, riesce a ripristinare del tutto il sistema informatico, cos\u00ec come l'elettricit\u00e0.\nSettima iterazione.\nSebbene il controllo sui sistemi sia stato ripreso, i dinosauri ormai si sono mischiati tra loro, e a modo loro hanno trovato un vero equilibrio giurassico.\nAlan Grant, Ellie Sattler e Donald Gennaro raggiungono una colonia di velociraptor, dove contano le ultime nidiate, e scoprono che i dinosauri si preparano a migrare come uccelli.\nNel frattempo, John Hammond, uscito all'esterno dell'edificio, ode il ruggito del \"Tyrannosaurus rex\". In realt\u00e0 \u00e8 uno scherzo compiuto tramite l'altoparlante dal nipote Timothy, ma il vecchio imprenditore cade dalla collina, e, ferito a una gamba, viene avvelenato e poi lentamente divorato da un branco di piccoli dinosauri spazzini. Ian Malcolm, intanto, sta vivendo i suoi ultimi istanti di vita. Salvati miracolosamente dall'esercito della Costa Rica, Grant, Sattler, Gennaro, Muldoon, Harding, i due bambini e il personale rimasto vengono riportati a San Jos\u00e9, dove vengono temporaneamente trattenuti per essere interrogati circa i presunti avvistamenti di nuovi velociraptor.\nIsla Nublar viene bombardata dall'alto, allo scopo di cancellarne ogni forma di vita.\nDifferenze, citazioni e analogie con il film.\n- La forma a goccia rovesciata di Isla Nublar \u00e8 quasi identica a quella della pellicola. Tuttavia, nel film, l'isola risulta essere molto pi\u00f9 grande rispetto a come descritta da Crichton.\n- La scena iniziale del film diretto da Spielberg nel romanzo viene saltata. Si pu\u00f2 per\u00f2 ricollegare a uno dei paragrafi iniziali del romanzo: \"Il morso del Raptor\", che ne descrive un ipotetico seguito.\n- Un altro dei paragrafi iniziali del romanzo narra di una famiglia in crociera che si imbatte nell'isola casualmente con la loro bambina che viene ferita dai Procompsognathus triassicus. Tale sequenza aprir\u00e0 il secondo film Il mondo perduto - Jurassic Park.\n- Una delle scene pi\u00f9 raccapriccianti del libro \u00e8 totalmente assente nel film. Si tratta di quella in cui i Procompsognathus divorano un neonato nella propria culla. \n- A differenza del film, nel romanzo i dinosauri trovano un modo per raggiungere la Costa Rica. Questo spiega le scene in cui i dinosauri vengono avvistati sulle coste dello Stato centroamericano.\n- La descrizione di alcuni personaggi nel romanzo \u00e8 completamente differente rispetto al film: Alan Grant \u00e8 un uomo pi\u00f9 barbuto rispetto al personaggio interpretato da Sam Neill. Ellie Sattler \u00e8 molto pi\u00f9 giovane della controparte del film, Ian Malcolm \u00e8 fisicamente pi\u00f9 snello e pi\u00f9 giovane rispetto a quello rappresentato da Jeff Goldblum e persino i nipoti di Hammond, Lex e Tim vengono scambiati. Nel romanzo infatti Tim sar\u00e0 il fratello maggiore con Lex che viene descritta come una bambina undicenne. \n- John Hammond \u00e8 completamente un alter ego molto pi\u00f9 negativo nel romanzo rispetto al film. A differenza dell'amorevole nonno che si vede nella pellicola (interpretato da Richard Attenborough), nel libro appare come il classico miliardario avido e superbo. \n- I personaggi di Robert Muldoon (guardacaccia del parco) e Donald Gennaro (avvocato rappresentante i finanziatori del Jurassic Park) nel film trovano entrambi la morte. Nel romanzo i due riusciranno a sopravvivere. \n- Nelle pagine finali del libro sembra che Ian Malcolm sia deceduto. Nel seguito Il mondo perduto scopriamo come sia sopravvissuto agli eventi del primo romanzo. Nel film Malcolm rimane ferito ma sopravvive e appare come protagonista del sequel sempre diretto da Spielberg.\n- Il personaggio di Henry Wu, scienziato genetista responsabile della creazione dei dinosauri del parco, muore all'interno del romanzo sbranato dai Velociraptor. Nel film invece si sa che andr\u00e0 via tramite il battello per tornare sul continente e riapparir\u00e0 nei sequel Jurassic World e Jurassic World - Il regno distrutto. Sar\u00e0 lui infatti a creare prima l'Indominus Rex e in seguito l'Indoraptor, antagonisti delle pellicole citate prima.\n- Le scene principali del romanzo, ossia la morte di Dennis Nedry e l'attacco del Tirannosauro alle due Land Cruiser, assumono in forma scritta un tono molto pi\u00f9 cupo e orripilante, quasi splatter. Nel film invece vengono trattate in maniera pi\u00f9 leggera per evitare che i bambini si spaventino troppo guardando il film. \n- Nella scena della morte di Nedry, Crichton descrive il Dilophosaurus wetherilli in maniera totalmente diversa rispetto al film. Se quello del film risulta essere piccolo, con pelle bluastra e la famosa cresta attorno al collo, nel romanzo appare molto pi\u00f9 ingrandito, alto tre metri, la pelle di colore giallognolo con macchie nere e le due creste sulla testa di colore rosso. \n- Il Tirannosauro descritto da Micheal Crichton non \u00e8 bluastro come quello del film ma presenta una carnagione di colore marrone scuro, simile al terriccio. \n- Il personaggio di Ed Regis, molto presente all'interno del libro di Crichton, non \u00e8 presente nella trasposizione cinematografica. \n- Il dottor Harding, presente brevemente nelle sequenze del film, risulter\u00e0 essere un personaggio pi\u00f9 importante all'interno del romanzo. Sar\u00e0 lui a curare Malcolm dopo che egli viene ferito dal Tirannosauro. \n- Nel corso di un discorso delirante causato dalla somministrazione della morfina per curare le grave ferite causategli dal T-Rex, Malcolm cita brevemente la citt\u00e0 di Firenze ponendola al centro di una corrente scientifica che nel corso della storia ha portato anche alle scoperte pi\u00f9 recenti. \n- All'interno del romanzo \u00e8 presente un paragrafo intitolato \"La voliera\". Nel film tale scena \u00e8 stata definitivamente tagliata ma le pagine del libro di Crichton sono state di ispirazione per gli sceneggiatori di Jurassic Park III nel quale c'\u00e8 una lunga sequenza ambientata all'interno della voliera di Isla Sorna. \n- Sempre a differenza del film, nel romanzo c'\u00e8 una scena ambientata in un torrente con il Tirannosauro impegnato a inseguire i protagonisti in acqua. Tale scena non \u00e8 mai stata trasposta in alcun modo. \n- Sul finire del romanzo, John Hammond trova una morte beffarda per mano dei Procompsognathus triassicus. Nel film invece sopravvive e riapparir\u00e0 brevemente anche nel sequel. \n- Alla fine del libro il Governo della Costa Rica decide di bombardare con il napalm l'intera superficie di Isla Nublar, causando cos\u00ec una nuova estinzione dei dinosauri. Nel film invece sappiamo che Isla Nublar rimarr\u00e0 intaccata finch\u00e9 l'imprenditore Simon Masrani non decider\u00e0 di provare a far rivivere il parco cambiandone il nome in Jurassic World. \n- Nella pagine finali del romanzo scopriamo come Grant, Harding, Tim e Lex, Ellie, Gennaro e Muldoon vengono trattenuti dal Governo della Costa Rica e interrogati sull'incidente del Jurassic Park. Nel film questa parte non \u00e8 presente."}
{"id": "113094", "revid": "1851848", "url": "https://it.wikipedia.org/wiki?curid=113094", "title": "Louison Bobet", "text": "Professionista dal 1946 al 1962, vinse tre Tour de France e un campionato del mondo, oltre a numerose classiche internazionali, come la Milano-Sanremo e la Parigi-Roubaix.\nCarriera.\nProfessionista dal 1946, Bobet si mise in luce nel Tour de France 1948, anno in cui vinse una tappa e fu per nove giorni in maglia gialla, prima di essere definitivamente scalzato da Gino Bartali. La consacrazione definitiva avvenne al Tour de France 1950, in cui conquist\u00f2 la maglia a pois di miglior scalatore. Pur non eccellendo in montagna come altri corridori della sua epoca, conquist\u00f2 anche la Classifica scalatori al Giro d'Italia 1951.\nBobet vinse il Tour per tre volte consecutive negli anni 1953, 1954 e 1955.\nTra le altre vittorie, il Giro di Lombardia e la Milano-Sanremo nel 1951, il Grand Prix des Nations e la Parigi-Nizza nel 1952, i campionati del mondo su strada nel 1954, il Giro delle Fiandre del 1955 e la Parigi-Roubaix nel 1956.\nPartecip\u00f2, insieme ad altri colleghi, nel ruolo di s\u00e9 stesso, al film \"Tot\u00f2 al Giro d'Italia\" del 1948.\nMor\u00ec prematuramente il giorno dopo il suo 58\u00ba compleanno. Poco prima aveva lanciato una linea di biciclette da corsa. Oggi riposa nel cimitero di Saint-M\u00e9en-le-Grand.\nRiferimenti nella cultura di massa.\nNel 1995 la RAI ha prodotto una fiction in due puntate sulla vita di Fausto Coppi, intitolata \"Il grande Fausto\", nella quale Louison Bobet \u00e8 stato interpretato dall'attore Arnaud Arbessier.\nNel 2006 la RAI ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", nella quale Louison Bobet \u00e8 stato interpretato dall'attore Pierre Lucat.\nPalmar\u00e8s.\nStrada.\nAltri successi.\n1952\nCr\u00ecircuito di Maggiora (Criterium) Italia"}
{"id": "113095", "revid": "125469916", "url": "https://it.wikipedia.org/wiki?curid=113095", "title": "Chicago Bears", "text": "I Chicago Bears sono una squadra professionistica di football americano della National Football League, con sede a Chicago, nell'Illinois. Competono nella North Division della National Football Conference. La squadra ha vinto nove campionati (otto prima della fusione e un Super Bowl). I Bears detengono i record per il maggior numero di membri indotti nella Pro Football Hall of Fame, 27, e di numeri di maglia ritirati, 15. Inoltre hanno vinto pi\u00f9 partite nella stagione regolare di qualsiasi altra squadra della NFL, oltre 850. Al 2019, secondo la rivista \"Forbes\", il valore dei Bears \u00e8 di circa 3,45 miliardi di dollari, sesti tra le franchigie della NFL\nStoria.\n1919-1970.\nOriginariamente chiamato Decatur Staleys, il club fu fondato dalla impresa alimentare A. E. Staley di Decatur, Illinois nel 1919 come squadra dell'azienda. Esso fu un genere di inizio tipico per le prime franchige di football professionistico. La compagnia assunse George Halas e Edward \"Dutch\" Sternaman nel 1920 per condurre la squadra, di cui essi presero il pieno controllo nel 1921. Le fonti ufficiali della squadra e della lega indicano Halas come fondatore quando raccolse la squadra nel 1920 diventando membro della NFL.\nLa squadra si trasfer\u00ec a Chicago nel 1921, dove venne rinominata Chicago Staleys. Dopo l'accordo raggiunto da Halas e Sternaman con Staley, Halas acquis\u00ec i diritti sulla franchigia per 100 dollari, cambiando nuovamente nome in Chicago Bears. La squadra si trasfer\u00ec al Wrigley Field, casa anche dei Chicago Cubs di baseball. Come diverse franchigie NFL di quell'epoca, i Bears derivarono il loro nome dalla squadra cittadina di baseball (alcune direttamente, altre indirettamente, come i Bears (Orsi), che da giovani vengono chiamati \"cubs\"). Ad Halas piacquero le tonalit\u00e0 brillanti di arancio e blu della divisa del suo college, l'Universit\u00e0 dell'Illinois, cos\u00ec i Bears adottarono gli stessi colori, seppur in versione pi\u00f9 scura.\nI Bears dominarono la lega nei suoi primi anni. La loro rivalit\u00e0 coi Chicago Cardinals, la pi\u00f9 vecchia nella NFL (oltre che un derby cittadino dal 1920 al 1959), fu uno dei fattori chiave in quattro delle prime sei stagioni della lega. Durante quei sei anni, i Bears persero due volte contro i Canton Bulldogs (entrambe le sconfitte costarono il titolo ai Bears) e quattro volte contro i Cardinals (con un record di 4\u20134\u20132 una contro l'altra in quel periodo). Nessun'altra squadra riusc\u00ec a battere i Bears nemmeno una volta in quel periodo.\nLa rivalit\u00e0 dei Bears coi Green Bay Packers, una delle pi\u00f9 antiche e ricche di avvenimenti della storia dello sport professionistico americano, nacque 1921. In un famoso incidente occorso quell'anno, Halas fece espellere i Packers dalla lega per evitare che essi firmassero un particolare giocatore in seguito li riammise dopo che i Bears avevano firmato quel giocatore.\nLa franchigia giunse al successo in breve tempo sotto la gestione di Halas, vincendo il titolo NFL nel 1921 e rimanendo competitiva nel corso del decennio. Nel 1924, i Bears dichiararono di aver vinto il titolo dopo aver battuto i Cleveland Bulldogs il 7 dicembre, ponendo anche la scritta \"Campioni del mondo\" nella loro foto di squadra del 1924. La NFL per\u00f2 fece presente che le gare disputate dopo il 30 novembre non avrebbero contato per il titolo e i Bears dovettero accontentarsi del secondo posto dietro a Cleveland. La loro unica stagione con un record negativo avvenne nel 1929.\nDopo le perdite finanziarie della stagione 1932, il socio di Halas Dutch Sternaman lasci\u00f2 l'organizzazione. Halas conserv\u00f2 il pieno controllo dei Bears fino alla sua morte nel 1983. Egli inoltre allen\u00f2 la squadra a fasi alterne per 40 stagioni, un record NFL. Nel 1932, i Bears vinsero il loro secondo titolo NFL dopo aver sconfitto i Portsmouth Spartans nella prima gara di football disputata al coperto allo Chicago Stadium.\nNel 1933, la prima stagione in cui la lega adott\u00f2 la formula dei playoff per determinare la propria squadra campione, i Bears sconfissero in finale i New York Giants per 23\u201321 giungendo al loro terzo titolo. Le due squadre si incontrarono in finale anche nell'anno successivo e i Giants, indossando scarpe da ginnastica, sconfissero i Bears 30\u201313 in un Polo Grounds congelato.\nDal 1940 al 1947, il quarterback Sid Luckman guid\u00f2 i Bears alla vittoria in quattro delle cinque finali NFL disputate. La squadra acquis\u00ec dalla University of Chicago il loro vecchio soprannome \"Monsters of the Midway\" e la loro caratteristica \"C\", tuttora il simbolo della squadra, oltre che un nuovo tema musicale chiamato \"The Pride and Joy of Illinois\". Una famosa vittoria durante quel periodo fu il 73\u20130 inflitto ai favoriti Washington Redskins al Griffith Stadium nella finale del 1940; tale punteggio \u00e8 ancora oggi il record NFL per il maggior scarto durante una partita. Il segreto dietro quel risultato a senso unico fu la nuova formazione offensiva messa a punto da Halas. La \"T-formation\", come Halas la chiam\u00f2, consisteva nell'utilizzo di due running back al posto del singolo canonico. Il successo di Luckman come quarterback dei Bears non fu mai messo in discussione, dal momento che tutt'oggi detiene il record di yard passate nella storia della franchigia.\nDopo il declino avvenuto nel corso degli anni cinquanta, la squadra si rialz\u00f2 nel 1963 quando vinse il suo ottavo titolo NFL, il quale sarebbe rimasto l'ultimo fino al 1985. Tra la fine degli anni sessanta e l'inizio degli anni settanta si misero in mostra grandi giocatori come Dick Butkus, Gale Sayers e Brian Piccolo, che mor\u00ec a causa di un carcinoma nel 1970. La rete televisiva americana ABC trasmise un film sulla vita di Piccolo nel 1971 intitolato Brian's Song, interpretato da James Caan e Billy Dee Williams nei ruoli di Piccolo e Sayers rispettivamente; Jack Warden vinse un Emmy Award per la sua interpretazione del ruolo di Halas. Il film fu in seguito trasmesso nei cinema dopo essere stato mostrato in televisione.\nHalas si ritir\u00f2 dal ruolo da allenatore nel 1967 e trascorse il resto dei suoi giorni nella dirigenza. Egli divenne l'unica persona a far parte della NFL nel corso dei primi 60 anni della sua esistenza. Fu anche un membro della prima classe di indotti nella Pro Football Hall of Fame nel 1963. Essendo rimasto l'unico membro fondatore della NFL nel febbraio del 1970, periodo della fusione tra NFL e American Football League, gli altri proprietari celebrarono Halas eleggendolo primo presidente della National Football Conference, una posizione che ricopr\u00ec fino alla sua morte nel 1983. In sua nome, la NFL chiam\u00f2 il trofeo della NFC Championship George Halas Memorial Trophy.\n1970\u20132003.\nDopo la fusione, i Bears terminarono la stagione 1970 all'ultimo posto della loro division, come era capitato nell'annata precedente. Nel 1975, i Bears scelsero nel draft Walter Payton dalla Jackson State University come prima scelta. Egli vinse il premio di MVP della NFL nella stagione 1977. Payton super\u00f2 lo storico record di Jim Brown di yard corse in carriera nel 1984, prima di ritirarsi nel 1987, e detenne tale primato fino al 2002, quando fu sorpassato da Emmitt Smith dei Dallas Cowboys. La personalit\u00e0 e la carriera di Payton catturarono i cuori dei tifosi dei Bears, che lo chiamavano \"Sweetness\" (\"dolcezza\"). Egli mor\u00ec per una rara forma di cancro al fegato nel 1999 all'eta di 45 anni.\nIl 1\u00ba novembre 1983, un giorno dopo la morte di George Halas, la sua prima figlia, Virginia McCaskey, prese il controllo della quota di maggioranza della propriet\u00e0. Suo marito, Ed McCaskey, succedette al padre al comando della squadra. Loro figlio Michael divenne il terzo presidente della storia della societ\u00e0. L'impatto della signora McCasey sulla squadra fu tale che la famiglia la soprannomin\u00f2 la \"First Lady degli Sport\" mentre il Chicago Sun-Times la classific\u00f2 come una delle donne pi\u00f9 potenti di Chicago.\nMike Ditka, che gioc\u00f2 come tight end per i Bears dal 1961 al 1966, fu assunto come capo-allenatore da George Halas nel 1982. Nella stagione 1985 la rivalit\u00e0 tra Bears e Packers si accese di nuovo quando Ditka us\u00f2 il defensive tackle \"Refrigerator\" Perry (del peso di 143\u00a0kg) come running back in una giocata da touchdown al Lambeau Field, contro i Packers. A fine stagione, i Bears vinsero il loro nono titolo NFL, il primo dalla fusione tra AFL e NFL, nel Super Bowl XX dopo un'annata di assoluto dominio nella lega. L'unica sconfitta stagionale dei Bears giunse nel tredicesimo turno, un Monday Night Football in cui furono superati dai Miami Dolphins. A tenere banco all'epoca, il fatto che i Dolphins del 1972 erano stati (e sono tuttora) l'unica squadra a chiudere imbattuta sia la stagione regolare che i playoff. I Dolphins furono vicini a concedere la rivincita nel Super Bowl, ma persero contro i New England Patriots nella finale della AFC.\nDopo il titolo del 1985, i Bears rimasero competitivi per tutti gli anni ottanta ma non riuscirono pi\u00f9 a fare ritorno al Super Bowl sotto la gestione di Mike Ditka. Dopo il licenziamento di Ditka alla fine della stagione 1992, i Bears raggiunsero i playoff con tre diversi allenatori: Dave Wannstedt dal 1993 al 1998, Dick Jauron dal 1999 al 2003 e Lovie Smith. Prima che Bears assumessero Jauron nel gennaio 1999, Dave McGinnis (coordinatore difensivo degli Arizona Cardinals ed ex assistente allenatore ai Bears con Ditka e Wannstedt) era stato contattato per il posto da allenatore capo. I Bears avevano annunciato una conferenza stampa per proclamare la sua assunzione prima che McGinnis acconsentisse ai termini contrattuali propostigli. Poco dopo l'assunzione di Jauron, la signora McCaskey esoner\u00f2 suo figlio Michael dall'incarico di presidente, sostituendolo con Ted Phillips e promuovendo Michael a direttore generale. Il periodo di McCaskey come presidente venne ricordato come un \"disastro\". Phillips, l'attuale presidente dei Bears, divenne il primo uomo al di fuori della famiglia Halas-McCaskey a condurre la squadra.\nGiocatori importanti.\nMembri della Pro Football Hall of Fame.\nAlla classe del 2018, 27 tra giocatori e membri dello staff che hanno militato nei Bears sono stati inseriti nella Pro Football Hall of Fame.\nNumeri ritirati.\nI Bears hanno ritirato quattordici numeri, il massimo per una squadra della NFL, e al quarto posto dopo i Boston Celtics (21), i New York Yankees (16) e i Montreal Canadiens (15) negli sport professionistici nord-americani.\nRecord di franchigia.\nCarriera\nStagionali"}
{"id": "113097", "revid": "125941112", "url": "https://it.wikipedia.org/wiki?curid=113097", "title": "Il mondo perduto - Jurassic Park", "text": "Il mondo perduto - Jurassic Park (\"The Lost World: Jurassic Park\") \u00e8 un film del 1997 diretto da Steven Spielberg, sequel di \"Jurassic Park\" e ispirato al romanzo \"Il mondo perduto\" di Michael Crichton.\nAlla sua uscita, il film ha riscosso un notevole successo, con un incasso a livello mondiale di oltre 618 milioni di dollari, che lo rende tra i 100 maggiori incassi di tutti i tempi, secondo all'epoca solo allo stesso \"Jurassic Park\", sempre di Spielberg. La pellicola ha conservato per quattro anni e mezzo il record d'incasso per il primo weekend di programmazione. Le recensioni ricevute sono state contrastanti da parte della critica, che ha elogiato le immagini e le sequenze d'azione, ma non ha apprezzato la sceneggiatura e lo sviluppo dei personaggi.\nIl franchise \u00e8 proseguito con \"Jurassic Park III\" (2001), \"Jurassic World\" (2015), \"Jurassic World - Il regno distrutto\" (2018) e \"Jurassic World - Il dominio\" (2022).\nTrama.\nSono passati quattro anni dai drammatici eventi al Jurassic Park. Il professor Ian Malcolm, uno dei superstiti, viene nuovamente contattato dall'ormai ex-capo della InGen, John Hammond, e messo al corrente che Isla Nublar, il luogo dove sorgeva il parco, era in realt\u00e0 soltanto una vetrina per turisti. Infatti, le creature preistoriche in realt\u00e0 venivano create nella vicina Isla Sorna, il cosiddetto \"Sito B\" dove, a seguito della distruzione delle recinzioni causata dall'uragano Clarissa, sono potute evadere dalle gabbie e vivere indisturbate all'insaputa di tutto il mondo, ma ora obiettivo del suo avido e corrotto nipote, Peter Ludlow, desideroso di saccheggiarla per ricreare un \"Jurassic Park cittadino\" a San Diego. John Hammond decide di affidarsi a Malcolm perch\u00e9 realizzi un documentario da inviare ai media per promuovere la preservazione del Sito B e impedire il trasferimento dei dinosauri sulla terraferma. Dapprima Malcolm, conoscendo gli altissimi rischi, declina la proposta ma, scoprendo che sul luogo si \u00e8 gi\u00e0 recata la sua fidanzata, la paleontologa Sarah Harding, decide di partire immediatamente per riportarla indietro, aiutato dal fotografo Nick Van Owen e dall'ingegnere Eddie Carr.\nGiunto sul posto, Ian rintraccia e salva Sarah dagli stegosauri ma scopre di essere anche stato seguito clandestinamente dalla figlia Kelly nascostasi nella roulotte per la spedizione. Non molto dopo Peter Ludlow, assieme a una squadra di cacciatori guidati da Roland Tembo, arriva a Isla Sorna per dare inizio alla cattura di alcuni dinosauri ed in particolare, un esemplare maschio adulto di Tyrannosaurus rex.\nNottetempo, Sarah e Nick si infiltrano nell'accampamento della squadra e liberano tutti i dinosauri erbivori dalle gabbie generando scompiglio nel campo e, approfittandone, traggono in salvo anche un cucciolo di T-Rex ferito alla zampa da Tembo, quindi lo portano alla loro roulotte per curarlo. Nel frattempo Eddie, Ian e Kelly sono al sicuro su una piattaforma in acciaio sospesa lungo un albero nella giungla ma, constatando l'avvicinamento di due T-Rex adulti, Ian corre ad avvisare Nick e Sarah. Sebbene raggiunga la roulotte prima dei predatori, Ian non fa in tempo a avvisare i compagni che vengono circondati dai due animali. Minacciati, i tre si vedono costretti a riconsegnare il cucciolo alla famiglia; in un primo momento sembra che i T-Rex si ritirino ma poi attaccano e spingono la roulotte sul ciglio della scogliera. Giunge sul posto Eddie per aiutare i colleghi: fissa una corda ad un tronco perch\u00e9 si possano arrampicare e traina la roulotte con la sua auto, ma il rumore del motore attira nuovamente i due animali che distruggono il veicolo. Purtroppo uno dei due T-Rex afferra Eddie per un piede e lo scaglia in aria dopodich\u00e9, azzannato da entrambi viene brutalmente strappato in due e divorato.\nIan, Sarah e Nick scampano alla caduta della roulotte dalla scogliera e vengono soccorsi dai cacciatori di Ludlow che nel frattempo hanno trovato anche Kelly. Le due squadre si vedono costrette a collaborare per raggiungere il vecchio centro comunicazioni della InGen e chiamare i soccorsi.\nDopo un giorno di marcia, Dieter Stark, il vice di Tembo, perde la vita nella giungla divorato vivo dai piccoli compsognatus e la notte stessa l'accampamento viene attaccato dai T-Rex, attirati dall'odore del sangue del cucciolo rimasto impregnato sulla giacca di Sarah. Nella fuga generale, la squadra dei cacciatori attraversa una distesa di erba alta cadendo vittima di una imboscata da parte di sette Velociraptor; nonostante ci\u00f2 Ian, Sarah, Nick e Kelly riescono a raggiungere il centro comunicazioni, dove Nick richiede rinforzi dalla terraferma mentre gli altri devono vedersela contro i Raptor. Nel frattempo, all'accampamento, Tembo \u00e8 riuscito a sedare e a imprigionare il T-Rex maschio col suo cucciolo, mentre la femmina si \u00e8 allontanata per inseguire gli altri. Con l'aiuto dei rinforzi, che hanno tratto in salvo tutti i superstiti, l'animale viene messo in una speciale gabbia di contenimento e caricato su una nave cargo.\nAlcuni giorni dopo, a San Diego \u00e8 atteso l'arrivo della nave con a bordo i dinosauri padre e figlio, ma qualcosa non va: dal porto non si riesce a comunicare con la nave, che si sta avvicinando rapidamente, tanto da schiantarsi contro la banchina. Indagando sull'accaduto, si scopre che l'equipaggio \u00e8 stato fatto completamente a pezzi e in quel frangente il T-Rex adulto, ormai completamente sveglio, evade dalla stiva della nave e scende a terra, portando caos e panico in citt\u00e0. Per riportarlo indietro, Ian e Sarah puntano a ripetere lo stesso comportamento che i genitori avevano avuto nei loro confronti quando avevano portato il figlio alla roulotte; localizzano cos\u00ec il piccolo, pesantemente sedato, e lo caricano in macchina, al che raggiungono il maschio adulto facendosi notare da lui. Attirata la sua attenzione, i due fanno in modo di riportarlo alla nave. Vedendoli tornare insieme al cucciolo, Ludlow li insegue nella stiva della nave per recuperarlo, subito dopo che loro si gettano in acqua, inconsapevole dell'arrivo del genitore che, una volta giunto l\u00ec, lo intrappola con loro e sprona il figlio a fare di lui la sua prima preda. Nel frattempo, Sarah spara una dose di sedativo al T-Rex, facendolo addormentare, e Ian sigilla i due animali nella stiva, infine fanno ripartire la nave alla volta di Isla Sorna.\nIl film termina con un'intervista televisiva a John Hammond, che esorta la preservazione dell'isola dei dinosauri lasciandola libera dalla presenza dell'uomo, cos\u00ec che le creature preistoriche trovino il loro posto nell'equilibrio della vita.\nL'ultima scena ritrae la famiglia di Tyrannosaurus riunita insieme agli altri dinosauri su Isla Sorna.\nProduzione.\nSviluppo.\nMichael Crichton pens\u00f2 inizialmente di scrivere una sceneggiatura basata sulla storia di uno studente universitario che riesce a ricreare dei dinosauri. Abbandonata questa idea continu\u00f2 a pensare di unire il fascino che provava verso i dinosauri assieme alla clonazione e fu cos\u00ec che inizi\u00f2 a scrivere il libro \"Jurassic Park\".\nDopo il successo ottenuto con il primo film, Crichton ebbe forti pressioni dai fan per un possibile secondo capitolo. Crichton, che non aveva mai scritto un secondo libro per i suoi romanzi, inizialmente rifiut\u00f2, fino a quando Spielberg non lo contatt\u00f2 per un secondo romanzo. Cos\u00ec nel 1995 \"Il mondo perduto\" viene pubblicato in tutto il mondo, e la fase di produzione per il sequel viene avviata dallo stesso Spielberg a settembre del 1996. Spielberg contatt\u00f2 Joe Johnston per dirigere il film, ma in quel periodo il regista era impegnato con un altro progetto, \"Jumanji\". Johnston si offr\u00ec nel dirigere la pellicola, ma la produzione di \"Jumanji\" si allung\u00f2, fin quando il regista ha deciso di rinunciare alla possibilit\u00e0 offertagli.\nJohnston tuttavia nel 2001 diriger\u00e0 \"Jurassic Park III\". Spielberg assunse gli Stan Winston Studios per la creazione dei soggetti animatronici che avrebbero portato sullo schermo i dinosauri destinati a interagire con la nascente tecnica della computer-generated imagery della Industrial Light &amp; Magic. Nuovamente Spielberg contatt\u00f2 il paleontologo Jack Horner per aiutare gli autori e il team responsabile degli effetti speciali a rendere il pi\u00f9 veritiero possibile l'aspetto e il comportamento dei dinosauri (nonostante ci\u00f2, ad oggi l'aspetto dei dinosauri mostrato nella pellicola risulta in parte sbagliato a causa dei cambiamenti delle teorie dell'evoluzione, in particolar modo nei Velociraptor e il comportamento dei T-Rex).\nSpielberg contatt\u00f2 Juliette Binoche per la parte di Sarah Harding, ma lei gli rispose che avrebbe partecipato al film solo se avesse interpretato un dinosauro. Le fasi di pre-produzione iniziarono nel 1996: Spielberg decise di inserire nel film alcuni riferimenti del primo romanzo e assenti nel primo film.\nSceneggiatura.\nDavid Koepp, gi\u00e0 sceneggiatore del primo episodio, scrisse la sceneggiatura finale, nella quale vennero persi molti tratti di violenza del libro e alcune scene del primo libro. Ad esempio, la scena della bambina attaccata dai \"Compsognathus\" che fuggono dal parco di Isla Nublar \u00e8 stata inserita nel secondo film, bench\u00e9 appaia nel primo libro. La scelta fu di Spielberg che non inser\u00ec la scena in questione giudicandola troppo dal carattere horror per il primo film.\nLa scena dell'incidente di San Diego \u00e8 frutto della fantasia degli autori, in quanto nel libro la scena non esiste. Spielberg si ispir\u00f2 alla scena del T-Rex a San Diego dall'adattamento cinematografico del 1925 \"Il mondo perduto\" in cui un Apatosaurus attacca Londra. Il personaggio di Doc Thorne viene inspiegabilmente sostituito con il personaggio di Nick Van Owen, assente nel romanzo. Inoltre il personaggio di Hammond \u00e8 stato inserito nel film, visto che nel primo capitolo \u00e8 riuscito a salvarsi, contrariamente al romanzo.\nRiprese.\nCon l'avvio della pre-produzione nel 1996, Spielberg inizi\u00f2 a girare il film, alcuni mesi dopo l'uscita del libro \"Il mondo perduto\".\nLe riprese iniziarono il 5 settembre 1996 nel Redwood National Park in California le riprese continuarono per altre due settimane nel nord della California includendo anche i pressi della cittadina di Eureka. Le riprese continuarono presso gli stage degli Universal Studios Hollywood. Fu costruita un'intera montagna sul parcheggio multiplo degli Universal Studios per girare la scena del furgone che penzola dalla scogliera. La scena del villaggio abbandonato \ndella InGen sul Sito B \u00e8 stata girata agli Universal Studios. Inizialmente la scena di apertura del film doveva essere girata in Nuova Zelanda presso il Fiordland National Park nel ottobre del 1996 ,ma nel dicembre dello stesso anno l'idea venne cancellata e il casting si spost\u00f2 a Kauai nelle Hawaii per girare la scena di apertura. La scena nella residenza di John Hammond \u00e8 stata girata nella \"Mayfield Senior School\" in California. L'ultima sequenza, ovvero quella dell'incidente di San Diego, solo una scena \u00e8 stata girata l\u00ec. Il resto delle scene del T-rex che semina caos nella citt\u00e0 sono state girate a Burbank.\nPer le sequenze d'azione sono stati impiegati cinquanta stuntman, laddove in \"Jurassic Park\" ne sono serviti solo tredici.\nEffetti speciali.\nIl film ha dimostrato le potenzialit\u00e0 dell'animazione in grafica computerizzata, ancora poco sfruttate all'epoca: quasi tutti i dinosauri sono stati generati al computer e le sequenze animate digitalmente superano per numero quelle del film di fantascienza \"Terminator 2 - Il giorno del giudizio\" e del primo capitolo. Per la realizzazione di tutti i dinosauri ci sono voluti circa 18 mesi di lavoro.\nIl film contiene quasi il doppio di animazioni generate al computer rispetto al suo predecessore. In un'intervista il responsabile degli effetti speciali Dennis Muren afferm\u00f2: \"Con \"Jurassic Park\" avete guidato una berlina, adesso potete accomodarvi su una Ferrari!\"\nPromozione.\nNel dicembre del 1996, una versione speciale del trailer del film debutt\u00f2 in 42 sale negli Stati Uniti e in Canada, al costo di 14.000 dollari per ogni cinema; il trailer utilizzava luci stroboscopiche sincronizzate che imitavano i fulmini durante una scena di pioggia. Il primo trailer del film \u00e8 stato trasmesso il 26 gennaio 1997, durante il Super Bowl XXXI. \u00c8 stato anche creato un sito web dettagliato per il film, e fornito retroscena di personaggi ed eventi non citati nel film. Poco dopo l'uscita del film, gli hacker hanno fatto irruzione nel sito web e hanno brevemente modificato il logo del film per presentare un'anatra invece di un T. rex. Il titolo del film nel logo \u00e8 stato cambiato in \"The Duck World: Jurassic Pond\". Universal ha negato che l'hacking fosse una trovata pubblicitaria per promuovere il film, affermando che \u00e8 stato rintracciato da un \"ragazzino hacker di 16 anni proveniente dal retro orientale\". Il sito web era ancora online nel 2018.\nOpere derivate.\nPer sostenere ulteriormente il successo del film vennero sviluppati numerosi videogiochi tra i quali:\nMerchandising.\nIl 10 febbraio 1997 Universal ha annunciato una campagna di marketing da 250 milioni di dollari con 70 partner promozionali. Era persino pi\u00f9 estesa di quella di \"Jurassic Park\". I principali partner erano Burger King, la cui promozione era concomitante con quella di un altro franchise basato sul dinosauro universale, The Land Before Time; JVC e Mercedes-Benz, i cui prodotti sono presenti nel film; e Timberland Co., facendo il suo primo film tie-in. Un altro partner era una societ\u00e0 allora sorella di Universal sotto Seagram, Tropicana Products. Altri partner promozionali comprendevano Hamburger Helper e Betty Crocker, mentre General Mills presentava cereali Jurassic Park Crunch. Le opere derivate includevano vari videogiochi, tra cui un flipper e un videogioco arcade di Sega, e una serie comica in quattro parti pubblicata da Topps Comics.\nAltri articoli promozionali includevano una linea giocattolo di action figures di Kenner e veicoli telecomandati di Tyco, e un gioco da tavolo della Milton Bradley Company. Inoltre sono state prodotte le barrette di cioccolata di Hershey che mostravano modelli di dinosauri olografici. La Universal sperava che i profitti promozionali superassero $ 1 miliardo.\nDistribuzione.\nIl film ha debuttato il 19 maggio 1997, in un teatro Cineplex Odeon a Universal City, in California. Il \"Los Angeles Times\" ha definito la prima \"low-key\". Il film ha ricevuto una distribuzione pi\u00f9 ampia il 23 maggio 1997. La Fox Network ha pagato 80 milioni di dollari per i diritti di trasmissione de \"Il mondo perduto\", che ha debuttato il 1\u00ba novembre 1998. La versione televisiva \u00e8 stata ampliata con scene cancellate, che includevano la cacciata di John Hammond da parte dei dirigenti di InGen. , il film \u00e8 uscito in Italia il 5 settembre 1997.\nEdizione italiana.\nIl doppiaggio italiano del film fu eseguito dalla SEFIT-CDC presso la International Recording e diretto da Manlio De Angelis su dialoghi di Francesco Vairano. Il cast vocale vede, rispetto al film precedente, il cambiamento dei doppiatori di Ian Malcolm (che passa da Roberto Chevalier a Sandro Acerbo) e Tim Murphy (che passa da George Castiglia ad Alessio De Filippis). La frase di Malcolm \"Life finds a way\", in \"Jurassic Park\" adattata in \"La vita vince sempre\", in questo film \u00e8 coniugata al futuro e quindi tradotta pi\u00f9 letteralmente in \"La vita trover\u00e0 il modo\", mentre nelle scene iniziali la rivista \"Skeptical Inquirer\" viene erroneamente chiamata \"Osservatore Scettico\".\nHome video.\nIl film ha fatto il suo debutto VHS e LaserDisc il 21 ottobre 1997.\n\u00c8 stato pubblicato per la prima volta in un'edizione Collector's Edition in DVD il 10 ottobre 2000, in versione widescreen e a schermo intero, in un cofanetto contenente anche il predecessore \"Jurassic Park\". I film erano inoltre presenti in un cofanetto deluxe in edizione limitata con entrambi i DVD, album di colonne sonore, due lenticolari, fotografie di entrambi i film e un certificato di autenticit\u00e0 firmato dai produttori del set. Dopo l'uscita del sequel \"Jurassic Park III\", sono stati resi disponibili anche cofanetti inclusi tutti e tre i film, intitolati \"Jurassic Park Trilogy\", l'11 dicembre 2001 e \"Jurassic Park Adventure Pack\" il 29 novembre 2005. \"Il mondo perduto - Jurassic Park\" \u00e8 stato reso disponibile per la prima volta in Blu-ray il 25 ottobre 2011, come parte di una versione della trilogia. L'intera serie di film di \"Jurassic Park\" \u00e8 stata pubblicata in Blu-Ray 4K UHD il 22 maggio 2018.\nAccoglienza.\nIncassi.\n\"Il mondo perduto\" infranse diversi record alla sua uscita. Il film incass\u00f2 72 milioni di dollari nel suo weekend di apertura nei cinema statunitensi, superando il capitolo precedente che aveva esordito con 50 milioni. Mantenne il record per il pi\u00f9 alto fine settimana di apertura di tutti i tempi fino all'uscita di \"Harry Potter e la pietra filosofale\" nel 2001. \"Il mondo perduto\" stabil\u00ec inoltre il record per il maggiore incasso in un solo giorno, guadagnando 26 milioni di dollari nel giorno di apertura, superato due anni pi\u00f9 tardi da \"\". Divenne inoltre il film pi\u00f9 veloce di sempre a toccare la cifra dei 100 milioni di dollari al botteghino, risultato raggiunto in soli sei giorni. Tuttavia, nonostante questi primati, guadagn\u00f2 complessivamente meno del primo \"Jurassic Park\". Il film chiuse con in Nord America e nel resto del mondo, per una somma totale di . Fu il secondo pi\u00f9 alto incasso dell'anno dopo \"Titanic\".\nCritica.\nIl film ebbe una reazione critica pi\u00f9 tiepida rispetto al suo predecessore.\nSul sito Rotten Tomatoes registra un indice di gradimento del 53% basato su 78 recensioni professionali, con un punteggio medio di 5,6/10. Il consenso recita: \"\"Il mondo perduto\" dimostra fino a che punto gli effetti in computer grafica si sono evoluti nei quattro anni trascorsi da \"Jurassic Park\"; sfortunatamente conferma anche quanto possa essere difficile costruire un sequel davvero avvincente\". Su Metacritic ha invece un punteggio di 59 su 100, basato su 18 recensioni. Il pubblico intervistato da CinemaScore ha assegnato al film un \"B+\" come voto medio su una scala da A+ a F.\nRoger Ebert, che ha dato al primo film tre stelle, ha dato a questo sequel solo due, scrivendo: \"Si pu\u00f2 dire che le creature in questo film trascendono ogni segno visibile di effetti speciali e sembrano camminare sulla terra, ma lo stesso realismo \u00e8 non portato ai personaggi umani, che sono vincolati da convenzioni di trama e formule d'azione.\" Gene Siskel del \"Chicago Tribune\" ha anche dato al film due stelle e ha detto: \"Sono rimasto deluso quanto elettrizzato perch\u00e9 'Il mondo perduto' \"manca di un punto fermo dei film d'avventura di Steven Spielberg: personaggi emozionanti. [...] Anche nell'originale \"Jurassic Park\", i dinosauri - per non parlare degli esseri umani - avevano personalit\u00e0 pi\u00f9 distinte di quelle che hanno qui. effetti speciali superiori, 'Il mondo perduto' si presenta come materiale riciclato.\"\nKevin Thomas del \"Los Angeles Times\" ha visto uno sviluppo del personaggio migliorato rispetto all'originale, dicendo: \"Sembrava un tale errore in 'Jurassic Park' mettere da parte presto il suo personaggio pi\u00f9 interessante, il teorico brillante, libero di pensare e schietto Ian Malcolm (Jeff Goldblum) con una gamba rotta, ma nel suo tratto pi\u00f9 ispirato, 'Il mondo perduto' riporta Malcolm e lo pone al centro e al centro\", definendolo \"un piacere guardare professionisti cos\u00ec astuti come Goldblum e Attenborough che si scontrano con arguzia e sicurezza\".\nI dinosauri erano ancora pi\u00f9 sviluppati come personaggi, con Stephen Holden del \"New York Times\" che affermava: \"Il mondo perduto, a differenza di Jurassic Park, umanizza i suoi mostri in un modo che E.T. potrebbe capire.\" Owen Gleiberman di \"Entertainment Weekly\" ha dato al film un voto B; osservando, \"Mr. T-Rex \u00e8 stato fantastico nel primo film di Spielberg, certo, ma \u00e8 stato solo [era a] San Diego che le cose sono diventate pazzesche. \u00c8 il vecchio enigma dell'\"albero che cade nel bosco\" : A meno che il tuo mostro gigante non causi ingenti danni alle propriet\u00e0, puoi davvero chiamarlo un mostro gigante?\"\nSpielberg si \u00e8 rammaricato che i personaggi del film siano consapevoli che stanno andando su un'isola di dinosauri, a differenza del film precedente. Spielberg in seguito disse di conoscere una delle ragioni principali per cui i suoi sequel tendono a non essere all'altezza della qualit\u00e0 dei suoi film originali: \"I miei sequel non sono buoni come i miei originali perch\u00e9 vado su ogni sequel che ho fatto e sono troppo fiducioso. Questo film ha guadagnato un milione di dollari, il che giustifica il sequel, quindi arrivo come se fosse una schiacciata e finisco per fare un film inferiore a quello precedente. Sto parlando di 'Il mondo perduto' e 'Jurassic Park'.\"\nNel 2018, Brian Silliman di \"Syfy Wire\" ha citato il film come un raro esempio di adattamento cinematografico migliore della sua controparte romanzesca. In particolare, ha elogiato l'aggiunta di Pete Postlethwaite e il suo personaggio\". Ebiri Bilge di \"Vulture\" ha recensito il film nel 2020, lodando gli elementi horror e scrivendo che \"potrebbe essere il film pi\u00f9 brutto di Spielberg - una serie davvero demente di azione e scene horror per lo pi\u00f9 senza parole la cui competenza tecnica \u00e8 pari solo alla loro crudelt\u00e0\". Tuttavia, Jacob Hall di \"/Film\" lo ha paragonato negativamente al film di Spielberg del 1984 \"Indiana Jones e il tempio maledetto\", scrivendo che Il mondo perduto trasforma \"personaggi intelligenti in idioti maldestri\", aumenta \"il volume e il caos mentre ricompone il mistero e la soggezione\" e sostituisce \"l'eccitazione con la violenza e la crudelt\u00e0\".\nSequel.\nDopo \"Il mondo perduto - Jurassic Park\", sono usciti altri quattro sequel: \"Jurassic Park III\" (2001), \"Jurassic World\" (2015), \"Jurassic World - Il regno distrutto\" (2018) e \"Jurassic World - Il dominio\" (2022)."}
{"id": "113100", "revid": "838137", "url": "https://it.wikipedia.org/wiki?curid=113100", "title": "Obbligo di sicurezza del datore di lavoro", "text": ""}
{"id": "113102", "revid": "1543377", "url": "https://it.wikipedia.org/wiki?curid=113102", "title": "Hot Rats", "text": "Hot Rats \u00e8 il secondo album del musicista statunitense Frank Zappa, pubblicato negli Stati Uniti il 10 ottobre 1969. Il disco, fortemente influenzato da atmosfere jazz rock, non riscosse nessun successo commerciale in patria mentre in Europa, specialmente in Gran Bretagna (nona posizione) e nei Paesi Bassi (sesta posizione), ebbe un ottimo riscontro di pubblico diventando uno dei suoi dischi pi\u00f9 celebri e conosciuti.\nIl disco.\nL'album viene considerato una pietra miliare nella carriera dell'artista; Zappa lascia il rock a tratti demenziale dei primi anni per creare un variegato affresco di variazioni musicali mescolando jazz di varie tendenze, ritmiche ossessive e complesse partiture, il tutto coronato da spunti solistici sia propri sia dei collaboratori.\nSi tratta del primo progetto solista di Zappa dopo lo scioglimento delle originali Mothers of Invention. Nelle note originali dell'album, Zappa descrisse la musica contenuta nel disco come: \"un film per le vostre orecchie\".\n\"Hot Rats\" \u00e8 incentrato su composizioni jazz fusion strumentali con lunghi assolo, la musica si discosta molto dai primi dischi di Zappa con le Mothers, che comprendevano commenti satirici mescolati all'uso di musica sperimentale e montaggi sonori. In questo disco Zappa accantona, momentaneamente, la stravaganza totale, e sceglie una via comunicativa pi\u00f9 immediata, una musica pi\u00f9 diretta. Il polistrumentista Ian Underwood \u00e8 l'unico membro delle Mothers a suonare sull'album e il principale collaboratore musicale di Zappa durante le sessioni di registrazione. Altri turnisti presenti sul disco sono Captain Beefheart (voce in \"Willie the Pimp\"), Max Bennett e Shuggie Otis al basso, i batteristi Ron Selico, Paul Humphrey, e John Guerin, il violinista elettrico Don \"Sugarcane\" Harris e Jean-Luc Ponty, altro violinista di stampo classico che, durante gli anni sessanta, era passato al jazz e aveva gi\u00e0 inciso due album per la \"World Pacific Jazz\". Secondo alcune fonti alle sessioni avrebbe preso parte anche il chitarrista Lowell George che avrebbe suonato effettivamente in qualche pezzo dell'album, ma la sua presenza non \u00e8 confermata ufficialmente e non ne viene fatta menzione nelle note dei crediti sul disco.\nQuesto fu il primo album di Frank Zappa ad essere registrato su un registratore multitraccia a sedici piste, e uno dei primi dischi in assoluto ad avvalersi di questa tecnologia che era all'epoca ancora allo stato di prototipo. I macchinari con sedici piste separate permettevano molta pi\u00f9 flessibilit\u00e0 in studio in termini di composizione e registrazione e la possibilit\u00e0 di effettuare sovraincisioni di una certa complessit\u00e0. Un notevole vantaggio rispetto ai banchi mixer a quattro e otto piste che erano lo standard nel 1969. Basti pensare che mentre Zappa registrava \"Hot Rats\", i Beatles stavano lavorando al loro \"Abbey Road\", limitati dall'uso di un registratore a otto piste.\nL'album fu dedicato da Frank al figlio appena nato, Dweezil Zappa. Nel febbraio 2009, Dweezil e la sua band, gli Zappa Plays Zappa, vinsero un Premio Grammy per la \"migliore performance rock strumentale\" grazie alla loro interpretazione del brano \"Peaches en Regalia\".\nOrigine e storia.\nIl 1969 fu per Frank Zappa un anno di grossi sconvolgimenti. Nel 1964 Zappa aveva fondato il gruppo delle \"Mothers of Invention\", con il quale aveva incessantemente cercato di rincorrere il successo senza per\u00f2 compromettere le sue credenziali artistiche e musicali. Con il primo album \"Freak Out!\" (1966), noto come \"l'album di debutto pi\u00f9 audace della storia del rock\", aveva creato un proprio stile, che svilupp\u00f2 in album successivi come \"We're Only in It for the Money\". Queste opere erano un collage di frammenti e di influenze di altri generi musicali, come il surf rock, il Doo-wop, il Pop e la musica sperimentale. I testi erano spesso satirici e critici verso la societ\u00e0 e contenevano molte allusioni al movimento hippie e alla scena musicale rock dell'epoca.\nDopo l'uscita di un album commercialmente disastroso come \"Uncle Meat\" nell'aprile 1969, Zappa per\u00f2, decise di sciogliere la sua band e di continuare come musicista solista. Si lamentava nelle interviste del fatto che il pubblico non capisse la qualit\u00e0 della sua musica, e critic\u00f2 le limitate capacit\u00e0 musicali degli altri membri del gruppo. La mancanza di successo commerciale aveva anche avuto come conseguenza l'insorgere di varie difficolt\u00e0 finanziarie.\nDurante questo burrascoso periodo si svolse la produzione dell'album \"Hot Rats\". Nel mese di aprile 1969, i Mothers of Invention avevano partecipato al \"Globe Jazz Boston Festival\", e Zappa aveva invitato il sassofonista jazz Rahsaan Roland Kirk a suonare con loro. Il concerto fu un grande successo. La giornalista e biografa di Zappa Kelly Fisher Lowe sembra identificare in questo concerto la genesi del progetto \"Hot Rats\".\nRegistrazione.\nDopo aver definitivamente sciolto le Mothers of Invention, nel giugno 1969 Zappa si rinchiuse nel seminterrato di casa sua insieme a Ian Underwood e Roy Estrada per provare i pezzi che sarebbero andati a costituire \"Hot Rats\", il suo nuovo progetto da solista. Nelle ultime due settimane di luglio si trasfer\u00ec ai T.T.G. Studios di Hollywood insieme a Underwood e ai musicisti di ambiente jazz: Max Bennett (che aveva suonato insieme a Quincy Jones), Paul Humphrey (reduce da esperienze lavorative con Wes Montgomery e Lee Konitz), e il giovane batterista fusion John Guerin. Zappa contatt\u00f2 poi Johnny Otis, uno dei suoi idoli di giovent\u00f9, che all'epoca lavorava per il sindacato dei musicisti. Tramite Otis si riusc\u00ec a ingaggiare anche il violinista blues Don \"Sugarcane\" Harris, che all'epoca navigava in cattive acque e stava scontando una pena in carcere per detenzione di droga. Zappa pag\u00f2 la sua cauzione per permettergli di partecipare alle sedute di registrazione. Sempre Otis port\u00f2 alle sessioni in studio suo figlio Shuggie per fargli suonare il basso e la chitarra blues. In occasione della registrazione di \"Willie the Pimp\" si un\u00ec estemporaneamente al gruppo anche Don Van Vliet meglio conosciuto come \"Captain Beefheart\" che cant\u00f2 la parte vocale del brano nel suo caratteristico stile. Durante la registrazione di \"Hot Rats\", Zappa fece sentire alcune delle tracce in lavorazione al produttore jazz Dick Bock, che gli consigli\u00f2 di chiamare a partecipare al progetto il violinista francese Jean-Luc Ponty, che suon\u00f2 in \"It Must Be a Camel\". Ci\u00f2 forn\u00ec l'impulso per la futura collaborazione tra Zappa e Ponty del 1970 che port\u00f2 alla pubblicazione dell'album \"\".\nCopertina.\nPer la copertina di \"Hot Rats\", ideata da Cal Schenkel, venne utilizzata una fotografia con effetto \"infrarossi\" che ritrae Christine Frka delle GTO ed all'epoca baby sitter in casa Zappa, che fa sinistramente capolino da una piscina vuota di una villa a Beverly Hills precedemente appartenuta ad Errol Flynn. L'interno dell'edizione originale in vinile conteneva un collage di foto a colori, molte delle quali scattate durante le sedute di registrazione per l'album. Le iniziali ristampe dell'album in CD non comprendevano molte di queste immagini, e le poche rimaste erano stampate in bianco e nero. La ristampa del 1997 reintrodusse l'artwork completo.\nDescrizione dei brani.\nZappa compose, arrangi\u00f2 e produsse l'album da solo. Il suo strumento principale sul disco \u00e8 la chitarra elettrica. \"Willie the Pimp\", \"Son of Mr. Green Genes\", e \"The Gumbo Variations\" contengono suoi potenti ed estesi assolo di chitarra. Quattro delle tracce sono contraddistinte da intricati arrangiamenti che vedono la presenza di sovraincisioni multiple ad opera di Ian Underwood che suona approssimativamente le parti strumentali di otto o dieci musicisti, spesso simultaneamente. Il suo lavoro include complicate sezioni di piano e organo, flauto, clarinetto e sassofono.\n\"Peaches en Regalia\".\nIl brano \"Peaches en Regalia\" \u00e8 oggi ampiamente riconosciuto come un moderno standard jazz fusion ed \u00e8 uno dei motivi pi\u00f9 orecchiabili e conosciuti di Frank Zappa. Nel brano Zappa suona un breve assolo di basso ottavino. Underwood contribu\u00ec suonando il flauto e varie parti di sassofono, clarinetto e tastiere. Nel prosieguo della sua carriera Zappa riarrangi\u00f2 ed esegu\u00ec il brano dal vivo in concerto in diverse occasioni. \"Peaches\" \u00e8 stato reinterpretato da molti altri musicisti jazz e rock, inclusi i Phish, i Dixie Dregs, e i Frogg Caf\u00e9.\n\"Willie the Pimp\".\n\"Willie the Pimp\" (lett. Willie il pappone) \u00e8 un brano di rock blues. Vi figurano il violino di Don \"Sugarcane\" Harris e pregevoli assolo di chitarra elettrica da parte di Zappa che sembrano improvvisati durante una jam session, anche se, invece, furono attentamente montati per la pubblicazione. Il brano \u00e8 l'unica traccia dell'album che include una parte vocale, l'unica composizione che possa avvicinarsi alla classica forma \"canzone\" anche se non in maniera convenzionale. Il cantato \u00e8 opera del vecchio amico e collaboratore di Zappa Captain Beefheart che fornisce al brano una memorabile interpretazione vocale \"al vetriolo\" nel suo inconfondibile stile rauco e corrosivo. Il testo e soprattutto il titolo del brano sono ispirati a una conversazione che Zappa aveva avuto (e registrato) con due donne nel 1969 a New York. Fu solo pi\u00f9 tardi, nel 1986, che l'intera registrazione venne pubblicata con il titolo \"The Story of Willie the Pimp\" sull'album \"Mystery Disc\" contenuto nel cofanetto \"The Old Masters Box Two\". La canzone descrive uno squallido pappone di nome Willie, il suo stile nel portare i capelli, il suo abbigliamento pacchiano con pantaloni color kaki e scarpe lucide, mentre nella hall di un albergo parla con una delle sue \"ragazze\". Il tono \u00e8 colloquiale, a volte ambiguo e pieno di sottintesi sessuali. Il titolo dell'LP, \"Hot Rats\" (lett. \"ratti caldi\"), \u00e8 tratto dal testo di questo brano.\n\"Son of Mr. Green Genes\".\n\"Son of Mr. Green Genes\" \u00e8 un arrangiamento strumentale del brano \"Mr. Green Genes\" presente nell'album \"Uncle Meat\". il singolare titolo della composizione gener\u00f2 la leggenda metropolitana che Frank Zappa facesse riferimento al personaggio di Mr. Green Jeans dello show televisivo \"Captain Kangaroo\". Si tratta dell'unico brano del disco ad avere sia intricate parti di fiati che estesi assolo di chitarra.\n\"Little Umbrellas\".\n\"Little Umbrellas\" \u00e8 un motivo strumentale simile nella sua struttura a \"Peaches en Regalia\", un altro breve motivo arrangiato con la presenza di numerose tastiere e sovraincisioni di fiati da parte di Underwood. Probabilmente per questo fu abbinata a \"Peaches\" per la pubblicazione su singolo (Bizarre 0889) nel 1970, diventando la B-side del 45 giri.\n\"The Gumbo Variations\".\n\"The Gumbo Variations\" \u00e8 una lunga torrenziale jam strumentale a met\u00e0 tra il blues e il jazz che venne editata per la pubblicazione su LP, accorciandola fino alla durata di 12 minuti e 55 secondi (portati poi, per volere dello stesso Zappa, a 16:55 nella prima ristampa in formato CD dell'album). In aggiunta all'assolo chitarristico di Zappa, la traccia vede la presenza dell'assolo al sax tenore di Underwood e di quello al violino da parte di Don \"Sugarcane\" Harris.\n\"It Must Be a Camel\".\n\"It Must Be a Camel\" \u00e8 un'altra traccia dall'arrangiamento molto complesso ed intricato con numerosi fiati e sovraincisioni multiple di tastiere ad opera di Underwood. La melodia molto inconsueta del pezzo \u00e8 fortemente ritmata e spesso presenta grossi \"sbalzi\" melodici. Il titolo del brano (in italiano: \"Potrebbe essere un cammello\") potrebbe riferirsi al fatto che questi sbalzi, trascritti sullo spartito, assumono una forma che pu\u00f2 ricordare le gobbe dei cammelli. Jean-Luc Ponty suona il violino nella traccia.\nOuttakes.\nDurante le sessioni per \"Hot Rats\" furono provati e registrati due brani che per\u00f2 non trovarono posto sul disco. \"Bognor Regis\" sarebbe dovuta essere in seguito pubblicata come B-side del singolo \"Sharleena\", una traccia dell'album \"Chunga's Revenge\" del 1970, ma l'uscita del singolo venne cancellata all'ultimo minuto. Il brano, una composizione blues strumentale con un assolo di violino elettrico da parte di Don \"Sugarcane\" Harris, rimase ufficialmente inedita ma venne inclusa in qualche bootleg di Zappa. L'altro brano registrato e scartato durante le sessioni di \"Hot Rats\" fu \"Twenty Small Cigars\", che venne invece pubblicato sull'album in collaborazione con Ponty \"King Kong: Jean-Luc Ponty Plays the Music of Frank Zappa\" e sul seguente disco di Zappa intitolato \"Chunga's Revenge\".\nTecniche avanzate di registrazione.\nZappa utilizz\u00f2 le pi\u00f9 sofisticate apparecchiature disponibili all'epoca per la registrazione dell'album, con il fine di creare un'opera di grande tecnica e qualit\u00e0 musicale. L'album venne registrato su quello che lo stesso Zappa descrisse come un \"registratore a sedici piste fatto in casa\"; un prototipo costruito dagli ingegneri dei TTG Studios di Hollywood alla fine del 1968. Nel 1969 la Ampex complet\u00f2 e mise a punto l'MM-1000 a sedici piste, che fu il primo registratore professionale su sedici tracce ad essere messo in commercio a livello mondiale. Utilizzava un nastro di due pollici adattato dalla divisione di registrazione video. La tecnologia a sedici piste era molto pi\u00f9 sofisticata rispetto a quella dei vecchi modelli a quattro e otto piste allora diffusi. La disponibilit\u00e0 di altre piste sonore rese possibile a Zappa di aggiungere, in \"Hot Rats\", strati multipli di strumenti a fiato e di tastiere suonati da Ian Underwood. Grazie a questa innovazione tecnologica, solo pochi musicisti erano necessari per ricreare in studio elaborate partiture polistrumentali che dessero l'impressione del \"sound\" di una vera e propria orchestra o di una band formata da molti elementi. Fu proprio la possibilit\u00e0 di effettuare avanzate sovraincisioni in studio che diede a Zappa la motivazione per continuare a registrare e sperimentare in sala di incisione, dato che odiava suonare chiuso in uno studio.\nLe maggiori piste disponibili resero anche possibile creare un realistico suono di batteria stereo. Zappa fu tra i primi a registrare le parti di batteria su tracce multiple. Prima del 1969 le percussioni venivano registrate in mono su una sola pista. In \"Hot Rats\", invece, quattro canali furono dedicati al suono della batteria, separando il suono nei canali destro e sinistro. Questa tecnica fu ampiamente imitata e divenne standard con l'inizio degli anni settanta quando macchinari a sedici o pi\u00f9 piste si resero disponibili a tutti.\nZappa fu anche un pioniere nell'utilizzo della manipolazione della velocit\u00e0 del nastro per produrre timbriche e tonalit\u00e0 inusuali. In \"Peaches en Regalia\", \"Son of Mr. Green Genes\", e \"It Must Be a Camel\" Zappa suona \"percussioni a velocit\u00e0 raddoppiata\". Dopo la registrazione delle tracce base (batteria, basso, chitarra, pianoforte, etc...), Zappa suon\u00f2 parti aggiuntive di batteria mentre ascoltava le tracce base a velocit\u00e0 dimezzata. Nella registrazione finita, il tutto suonava a velocit\u00e0 normale, ma le sovraincisioni erano due volte pi\u00f9 veloci. Questo dava alle sovraincisioni di batteria un tono surreale, comico, quasi come il suono di una batteria giocattolo.\nAnche altri strumenti furono registrati con lo stesso procedimento, incluse le tastiere, i sassofoni e il basso. A Zappa viene accreditato in copertina l'utilizzo di un \"basso ottavino\" (una chitarra basso a velocit\u00e0 doppia), il cui suono \u00e8 simile a quello di una chitarra. In aggiunta, il suono di un organo a canne elaborato elettronicamente venne integrato al suono dei fiati e del piano. \"It Must Be a Camel\" comprende l'utilizzo di un pettine di plastica rigida, il cui suono sul disco sembra quello di una campana o di un carillon al rallentatore; inoltre Zappa \"suona\" una chiave inglese utilizzandola per le percussioni in \"Willie the Pimp\".\nStile e influenze.\nJazz Rock.\n\"Hot Rats\" viene generalmente considerato un disco jazz rock attribuibile ad a uno stile musicale che combina elementi di Rock e Jazz con altre influenze musicali di vario genere. La grande libert\u00e0 di improvvisazione insita nella musica jazz \u00e8 sicuramente uno dei punti focali dell'intera opera.\nNon \u00e8 ben chiaro se la decisione di Zappa di collaborare con musicisti jazz, sia da imputarsi all'inizio del periodo di popolarit\u00e0 che la musica jazz-rock stava avendo all'epoca, oppure se proprio il lavoro svolto da Zappa per questo album sia stata una delle forze trainanti alla base di questo sviluppo. Certamente Zappa aveva gi\u00e0 utilizzato in precedenza elementi di musica jazz nei suoi dischi, come ad esempio il brano \"Invocation And Ritual Dance of the Young Pumpkin\" presente nell'album \"Absolutely Free\" del 1967. La composizione e registrazione del pezzo in questione \u00e8 datata 1966, e quindi ben prima dell'inizio della popolarit\u00e0 del jazz-rock. Anche nel suo primo progetto da solista, \"Lumpy Gravy\", Zappa utilizz\u00f2 un collage di passaggi jazz integrati ad altre sonorit\u00e0 sperimentali. Sull'album \"Uncle Meat\" si trova inoltre il brano \"King Kong\", un lungo strumentale jazz rock di 18 minuti di durata, in cui sono presenti spazi per quattro improvvisazioni soliste diverse. Infine, l'album \"Weasels Ripped My Flesh\", contenente registrazioni del periodo 1967-1969, ma pubblicato solo nel 1970 dopo \"Hot Rats\", contiene brani chiaramente influenzati dal free jazz come \"Get a Little\" e \"The Orange County Lumber Truck\".\nAd un primo ascolto, alcuni critici musicali descrivono \"Hot Rats\" come un album di puro jazz fusion. Pubblicato circa nello stesso periodo del seminale \"Bitches Brew\" di Miles Davis, l'album che \u00e8 comunemente considerato come il vero detonatore per la divulgazione del genere, \"Hot Rats\" viene generalmente considerato un album \"figlio\" di quello di Davis. Tuttavia, Kelly Fisher Lowe ha notato che l'album \u00e8 in definitiva pi\u00f9 vicino al blues che al jazz. Nella miscela di rock, jazz, e blues dell'album di Zappa, la Lowe ritiene che il musicista si sia spinto pi\u00f9 avanti rispetto ai primi lavori, ottenendo un'opera ancora pi\u00f9 complessa per la diversa sfaccettatura dei pezzi composti e arrangiati per il disco.\nPubblicazione e differenti missaggi audio.\nLa versione originale in LP usc\u00ec su etichetta Bizarre Records il 10 ottobre 1969 negli Stati Uniti e nel febbraio 1970 in Europa. Nel 1973 l'album venne ristampato dalla Reprise Records. La versione della Reprise \u00e8 stata messa fuori catalogo negli anni ottanta quando il contratto che Zappa aveva stipulato con la Warner Bros. Records ebbe fine.\nNel 1987 Zappa remix\u00f2 l'intero \"Hot Rats\" per la ristampa in formato Compact Disc. Il nuovo remix fu ampiamente criticato dai fan di Zappa che preferivano il missaggio originale del 1969 presente nella versione LP e ritenuto \"pi\u00f9 musicale\". \"Willie the Pimp\" \u00e8 lievemente differente durante l'introduzione e nell'assolo di chitarra. \"The Gumbo Variations\" vede l'aggiunta di quattro minuti suppletivi di musica che includono una introduzione e gli assolo di chitarra e sassofono che erano stati tagliati dalla versione in vinile. Il pianoforte e il flauto, che erano quasi sepolti nel missaggio del '69 di \"Little Umbrellas\", sono invece prominenti nella versione in CD. Altre differenze comprendono cambi significativi dell'atmosfera generale del disco e della gamma dinamica sonora.\nIl mixaggio originale della versione in vinile del 1969 \u00e8 stato riproposto nell'edizione \"Limited Edition Audiophile LP\" di \"Hot Rats\" pubblicata dalla Classic Records nel 2009.\nAccoglienza.\nOriginariamente negli Stati Uniti l'album ebbe un successo molto moderato, raggiunse solo la posizione numero 173 della classifica \"Billboard 200\" prima di scivolare velocemente verso il basso. In Europa, invece, in particolare nel Regno Unito, il disco vendette molto meglio, raggiunse la posizione numero 9 e rimase in classifica per pi\u00f9 di sei mesi. L'album fu uno dei maggiori successi di Zappa e consolid\u00f2 la sua reputazione di musicista virtuoso e compositore.\nLester Bangs recens\u00ec l'album per \"Rolling Stone\" parlandone generalmente in maniera positiva, facendo per\u00f2 ben presente che Zappa stava semplicemente traendo ispirazione da musicisti jazz \"seri\" come Cecil Taylor o Don Cherry, e che quindi \"Hot Rats\" poteva considerarsi soltanto una buona introduzione all'ascolto di musicisti pi\u00f9 complessi e rilevanti.\nKelly Fisher Lowe ha dichiarato che \"Hot Rats\" venne sottovalutato dalla critica all'epoca della sua pubblicazione, e che il disco ha invece ampiamente superato la prova del tempo. Aggiunge poi che esiste poca letteratura specifica circa l'album a cui persino nelle pubblicazioni che descrivono in dettaglio il lavoro di Frank Zappa, viene solo brevemente fatto accenno. Lowe vede la ragione di ci\u00f2 nel fatto che l'album viene visto dai critici come una ritirata strategica da parte di Zappa verso una musica pi\u00f9 comprensibile e commerciale per il pubblico. Lo scarso successo commerciale dei precedenti lavori di Zappa, di opere avant-garde come \"Lumpy Gravy\" o \"Uncle Meat\" era stato molto sproporzionato rispetto allo sforzo che l'autore vi aveva infuso. Lowe suggerisce la tesi che l'album esprima il disappunto di Zappa verso il suo pubblico, circa le grandi promesse non mantenute dagli anni sessanta e dalle Mothers of Invention. Dopo aver inciso vari album di musica sperimentale, e dischi pieni zeppi di satiriche barzellette, parodie e osservazioni antropologiche sulla vita del musicista e sulla societ\u00e0 in generale, Zappa fece uscire con \"Hot Rats\" un album che finalmente poteva essere capito dal pubblico (o almeno da una parte pi\u00f9 consistente di esso). A supporto di tale tesi, lo stesso Zappa intervistato nel novembre del 1969, cos\u00ec si espresse, forse calcando un po' la mano sui toni, circa l'album da poco pubblicato: \"\u00ab\u00c8 un disco sorprendentemente facile da ascoltare: ho sentito dire di gente che batteva il piede a ritmo, ascoltandolo.\u00bb\"\nIl critico musicale Ben Watson descrive \"Hot Rats\" essenzialmente come un album del duo \"Underwood/Zappa\" piuttosto che un disco solista di Frank Zappa. Ed \u00e8 infatti innegabile che Underwood fu in grado di suonare vari strumenti come l'organo, il pianoforte, il flauto, il clarinetto e il sassofono, contribuendo in maniera decisiva al sound generale dell'opera. Watson inoltre sottolinea le forti influenze delle opere di Igor' F\u00ebdorovi\u010d Stravinskij e Nikolaj Rimskij-Korsakov riscontrabili, a suo dire, in \"Hot Rats\". A proposito del modo di suonare di Ian Underwood, cita anche l'influenza del musicista free jazz Ornette Coleman. Sarebbe, per\u00f2, il fatto che nell'album di Zappa tutto \u00e8 volutamente esagerato, dalle melodie pompose alla strumentazione complessa, a rendere il disco cos\u00ec pieno di virtuosismo evidente, e ad aver reso l'album un successo presso gli appassionati di progressive rock (come successe in Italia) cos\u00ec attenti al \"tecnicismo\" dei musicisti.\nSteve Huey di AllMusic descrive l'album come un classico nel suo genere. Egli sottolinea in particolare la combinazione della raffinatezza compositiva del Jazz con l'atteggiamento sporco e senza scrupoli del Rock. I tre pezzi improvvisati sono informali e apparentemente spontanei, mentre una sorprendente eleganza sinuosa attraversa pezzi come \"Peaches en Regalia\". Huey fa notare anche come questo sia il primo album di Zappa a presentarlo come un virtuoso della chitarra elettrica, e che in particolare l'assolo suonato in \"Willie the Pimp\" fu all'origine della reputazione di Zappa come \"guitar hero\"."}
{"id": "113103", "revid": "47767", "url": "https://it.wikipedia.org/wiki?curid=113103", "title": "Trasporto a fune", "text": "Con il termine trasporto a fune si identificano tutte le modalit\u00e0 di trasporto che impiegano un sistema di funi per il sostegno e/o la movimentazione dei veicoli adibiti al trasporto di persone e/o merci. Sono diffusi in varie forme in stazioni e comprensori sciistici, ma possono essere presenti anche in zone urbane e parchi.\nGeneralit\u00e0.\nDall'originario termine generico di teleferica \u2013 etimologicamente \"che porta lontano\" e che oggi viene utilizzato solo per le funivie per il trasporto di merci \u2013, con l'evoluzione tecnologica e la notevole diversificazione delle installazioni si \u00e8 giunti a un altrettanto vasta variet\u00e0 di definizioni.\nL'impianto di trasporto a fune, nasce dall'esigenza di trasportare persone e/o cose fra una stazione di partenza e una di arrivo che hanno forti dislivelli. In tali situazioni si hanno molti vantaggi, fra i quali la brevit\u00e0 della percorrenza rispetto ai mezzi di trasporto convenzionali, che per arrivare dalla stazione di partenza a quella di arrivo dovrebbero cercare percorsi meno ripidi e accidentati. La continua e veloce evoluzione degli impianti di trasporto a fune, negli ultimi decenni, \u00e8 da attribuirsi in gran parte agli sport invernali.\nClassificazioni.\nGli impianti a fune si possono dividere a seconda delle loro caratteristiche principali:\nLa sede.\nCon sede si definisce la modalit\u00e0 di lavoro dell'impianto, quindi la superficie sulla quale vengono mossi.\nLe funi impegnate.\nDefiniscono il numero di funi impiegato dall'impianto.\nIl moto.\nSi definisce con \"moto\" la modalit\u00e0 in cui i veicoli si muovono durante il trasporto.\nSicurezza.\nLa sicurezza risponde a criteri di base che costituiscono l'anima di ogni impianto o struttura; qui di seguito sono elencate quelle pi\u00f9 generiche.\nFreni.\nI freni sono con funzionamento negativo, significa che gli elettromagneti o i cilindri idraulici o ad aria devono mantenere l'impianto sfrenato. Quando si verifica una mancanza di corrente agli elettromagneti, o una mancanza di pressione nei cilindri avviene la caduta di pesi (ormai in disuso) o l'intervento di molle, provocando la frenatura.\nTutti gli impianti sono dotati di un freno di servizio e freno di emergenza: il primo agisce sull'albero veloce del riduttore e garantisce una frenata adeguata a seconda delle variazioni del carico, sia esso in salita in discesa o equilibrato; il secondo sulla puleggia motrice, garantendo la frenata anche in situazione di rottura della trasmissione o del freno di servizio. In impianti particolari come la sciovia questo freno \u00e8 sostituito da un \"sistema antiretromarcia\".\nCircuito di sicurezza.\nIl controllo delle stazioni, ma soprattutto dei sostegni di linea si ottiene mediante un circuito elettrico detto circuito di sicurezza.\nIl circuito funziona tramite il principio della corrente di riposo, che parte dalla stazione di rinvio e arriva, passando dai sostegni di linea, alla stazione motrice dove mantiene eccitato un rel\u00e8 dando cos\u00ec il consenso al funzionamento dell'impianto. Una qualsiasi interruzione alla corrente di riposo, dovuta ad irregolarit\u00e0 o da pulsanti di arresto diseccita il rel\u00e8 provocando l'arresto del motore e l'intervento dei freni.\nSoccorso in linea.\nTutti gli impianti possono bloccarsi, per uno scarrucolamento o altro motivo quindi si presenta il problema dello scarico dei viaggiatori.\nL'elicottero risolve velocemente questi casi, ma non sempre le condizioni atmosferiche permettono il decollo, quindi l'impianto deve essere progettato tenendo conto lo scarico dei viaggiatori con scale o con mezzi forniti di carrello elevatore nei tratti con altezza non superiore a 12 metri.\nDove l'altezza supera i 12 metri devono essere predisposte attrezzature permanenti, che permettono il soccorso dei viaggiatori tramite i sostegni di linea. Quindi \u00e8 importante che il personale addetto impianto sia addestrato nelle tecniche alpinistiche, normalmente effettuate ad altezze notevoli.\nPersonale addetto.\nTutto il personale addetto all'impianto deve sottoporsi a visite mediche periodiche per constatare che permangano i requisiti fisici (come da norme della M.C.T.C.).\nDurante il servizio pubblico, il personale, dovr\u00e0 essere facilmente riconoscibile tramite divisa o contrassegno.\nQualifiche.\nGli impianti dispongono, per fini di sicurezza e di servizio, le seguenti categorie di qualifiche, salvo alcune eccezioni:\nIl numero effettivo del personale pu\u00f2 variare in relazione alle esigenze di servizio.\nAssociazioni di categoria.\nNel settore del trasporto a fune si annoverano le seguenti associazioni di categoria:\nIncidenti.\nIl trasporto a fune \u00e8 uno dei mezzi pi\u00f9 sicuri al mondo per via delle basse velocit\u00e0, il facile salvataggio dei passeggeri nel caso di rottura dell'impianto e le strette misure di sicurezza. Vi sono stati per\u00f2 notevoli incidenti fra i quali:"}
{"id": "113108", "revid": "675860", "url": "https://it.wikipedia.org/wiki?curid=113108", "title": "Astronave", "text": "Un'astronave (detta anche nave stellare o navicella spaziale) \u00e8 un veicolo spaziale progettato per viaggiare nello spazio o, nella fantascienza, per il viaggio interstellare, cio\u00e8 in grado di raggiungere sistemi planetari diversi da quello di partenza.\nLa fantascienza (in particolare il filone della \"space opera\") abbonda di storie che descrivono questo genere di veicoli e nel corso degli anni molti autori hanno descritto astronavi di varie forme: in alcuni anime l'astronave principale aveva la forma di una corazzata giapponese della seconda guerra mondiale, nella \"Guida galattica per gli autostoppisti\" le astronavi hanno forma di mattoni gialli, e nella fantascienza degli anni cinquanta spesso le astronavi aliene sono dischi volanti.\nL'umanit\u00e0 non ha mai costruito un'astronave, tuttavia molti scienziati (come Freeman Dyson e il suo Progetto Orione) hanno proposto ipotesi ingegneristiche riguardanti la possibilit\u00e0 di intraprendere viaggi interstellari.\nSistemi di propulsione oltre la velocit\u00e0 della luce.\nCaratteristica principale delle astronavi della fantascienza \u00e8 la possibilit\u00e0 di viaggiare a una velocit\u00e0 maggiore di quella della luce.\nI sistemi per ottenere questo risultato sono diversi: alcuni contraddicono la teoria della relativit\u00e0, altri semplicemente l'aggirano con ingegnose capriole, continuando a rispettarla.\nLa propulsione superluminale.\nNella narrativa e nel cinema sono stati ipotizzati decine di sistemi per superare il limite della velocit\u00e0 della luce. Tra i pi\u00f9 famosi ricordiamo:\nSistemi subluce.\nSi sono studiati diversi metodi per far arrivare un'astronave in altri sistemi stellari senza dover raggiungere o superare la velocit\u00e0 della luce, affrontando viaggi di durata molto lunga. Il primo \u00e8 quello di usare astronavi automatizzate, prive di equipaggio, o sonde robotiche (vedi Programma Voyager).\nPer quanto riguarda le astronavi con equipaggio umano in viaggi molto lunghi, si sono ipotizzati principalmente due sistemi: le \"astronavi generazionali\" e le \"navi dormitorio\".\nNave generazionale.\nLe astronavi generazionali sono grandi arche a propulsione convenzionale, dotate di un ecosistema autonomo, pensate per poter trasportare in modo ragionevolmente confortevole, in viaggi lunghi anche secoli, un equipaggio umano e i suoi discendenti. Non esistono attualmente ragioni economiche, sociali o ambientali per finanziare tali migrazioni interstellari. Molte storie di fantascienza presuppongono un'eccessiva sovrappopolazione della Terra o un'imminente catastrofe planetaria per giustificarli. L'astronave generazionale \u00e8 l'unico sistema teoricamente alla nostra portata per far giungere equipaggi umani in altri sistemi stellari.\nLe navi generazionali nella narrativa.\nLe navi generazionali fanno la loro comparsa in numerosi romanzi di fantascienza. \"Universo\" (anche \"Orfani del cielo\", titolo originale \"Orphans of the Sky\") del 1963 di Robert A. Heinlein \u00e8 considerato il primo grande romanzo sul tema: vi si suppone che i discendenti dell'equipaggio originale abbiano perso memoria non solo dell'originario scopo della missione, ma addirittura dell'esistenza di un mondo esterno della loro immensa astronave, che costituisce dunque tutto il loro universo.\nIn \"Incontro con Rama\" (\"Rendez-vous With Rama\"), un romanzo del 1973 di Arthur C. Clarke, vi \u00e8 la scoperta di un'enorme astronave aliena diretta verso il Sole, costituita da un cosiddetto cilindro di O'Neill, un vero e proprio habitat con tanto di valli e mari interni sostenuti unicamente dalla forza centrifuga dovuta alla rotazione dell'enorme massa cilindrica.\nPoi \"Non-stop\" di Brian Aldiss (1958) e \"L'astronave dei dannati\" (\"Ship of Fools\") del 2001 di Richard Paul Russo (qui per\u00f2 non c'\u00e8 una classica nave generazionale, dato che nel corso del romanzo si scopre che l'astronave \u00e8 dotata di propulsione superluminale).\nNave dormitorio.\nNelle \"navi dormitorio\" la maggior parte degli occupanti (o tutto l'equipaggio) sono mantenuti in uno stato di ibernazione o di animazione sospesa, necessaria su quelle astronavi che per vari motivi non possono fungere da nave generazionale, ad esempio quando le risorse non fossero sufficienti a garantire la vita di tutto il carico umano.\nAllo stato attuale non sono disponibili tecnologie che consentano l'ibernazione di esseri umani.\nLe navi dormitorio nella narrativa.\nTra gli esempi il romanzo \"\" di Arthur C. Clarke, il di Kubrick, l'episodio \"Spazio profondo\" della serie televisiva \"Star Trek\" (episodio n.24 della serie classica) e i film della serie Alien.\nAstronavi autoreplicanti.\nL'idea di base di tale tipo di astronavi, conosciute anche come \"sonde di von Neumann\" dal nome del matematico ungherese von Neumann che per primo studi\u00f2 con rigore scientifico il concetto di macchina autoreplicante, \u00e8 quello di sfruttare le materie prime trovate nel sistema di destinazione per creare copie di s\u00e9 stessa. Le copie possono poi procedere verso altri sistemi solari ripetendo il processo.\n\u00c8 stato teorizzato che un'astronave del genere, che viaggi a velocit\u00e0 pari a circa 0,1 c (senza quindi esotici propulsori ultraluce), potrebbe espandersi in una galassia delle dimensioni della Via Lattea in circa mezzo milione di anni.\nLa tipologia delle missioni di tali astronavi, e le loro caratteristiche di riproduzione, variano enormemente.\nTra gli esempi in letteratura si possono citare la saga dei \"Berserker\" di Fred Saberhagen e il romanzo \"L'anello di Caronte\" di Roger MacBride Allen. Macchine di questo tipo sono inoltre presenti nelle serie televisive Stargate SG1 e Stargate Atlantis con il nome di \"replicatori\". Nei videogiochi, delle astronavi autoreplicanti sfuggite ad ogni controllo rappresentano uno dei principali nemici in .\nAstronavi presenti nei media.\nAlcuni celebri esempi di astronavi immaginate nei media \"(in ordine alfabetico)\"."}
{"id": "113109", "revid": "3115", "url": "https://it.wikipedia.org/wiki?curid=113109", "title": "Guglielmo I d'Inghilterra", "text": "Sebbene chiamato anche Guglielmo il Bastardo (in francese \"Guillaume le B\u00e2tard\") perch\u00e9 illegittimo o comunque nato da una unione non canonica non riconosciuta dalla Chiesa, era comunque conosciuto come \"il Conquistatore\" (in inglese \"\"the Conqueror\", in francese \"le Conqu\u00e9rant\"\") gi\u00e0 prima del 1066, per le sue vittorie sui Bretoni e per la conquista del Maine.\nGuglielmo ascese al trono d'Inghilterra dopo la vittoria nella battaglia di Hastings, con la quale cominci\u00f2 la conquista normanna, battendo il re sassone Aroldo II. L'epopea della conquista e le ragioni della guerra sono rappresentate nel famoso \"Arazzo di Bayeux\".\nDiede vita al primo censimento delle propriet\u00e0 inglesi (il \"Domesday Book\"), che permetteva al re di avere conoscenza diretta di tutti i proprietari terrieri, senza passare attraverso i loro feudatari, anzi convocandoli tutti, nel 1086 a Salisbury, dove li fece giurare che sarebbero stati fedeli al loro re contro ogni altro uomo. Guglielmo \u00e8 considerato il fondatore del governo centrale in Inghilterra e uno dei primi costruttori della monarchia costituzionale.\nCon il suo regno ebbe inizio la dinastia dei Normanni, la quale, comprendendo anche i rami femminili e cadetti che si sono avvicendati, siede tuttora sul trono inglese: infatti tutti i sovrani d'Inghilterra suoi successori, sono suoi discendenti diretti.\nOrigine.\nSecondo il monaco e cronista normanno Guglielmo di Jumi\u00e8ges, autore delle \"Histori\u00e6 Normannorum Scriptores Antiqui\", Guglielmo era l'unico figlio del sesto signore della Normandia, il quarto a ottenere formalmente il titolo di Duca di Normandia, Roberto I il Magnifico e di Herleva di Falaise detta anche Arletta (1010 circa \u20131050 circa), di umili origini, figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\", che potrebbe essere stata figlia del conciatore Fulberto, forse preparatore di salme. \nRoberto I il Magnifico, sempre secondo Guglielmo di Jumi\u00e8ges, era il figlio secondogenito del quarto signore della Normandia e il secondo a ottenere il titolo formale di Duca di Normandia, Riccardo II e di Giuditta di Bretagna che era sorella di Goffredo I di Bretagna, quindi era figlia del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale), figlia del terzo Conte di Angi\u00f2, Goffredo I Grisegonelle e di Adele di Vermandois, figlia di Roberto di Vermandois, conte di Meaux e di Troyes.\nBiografia.\nInfanzia.\nNacque a Falaise in Normandia, da un'unione in \"more danico\" (considerata illegittima dalla Chiesa), nell'anno in cui suo padre, Roberto, conte di Hiesmois, si era ribellato al proprio fratello il duca di Normandia Riccardo III e aveva posto il campo a Falaise (la citt\u00e0 capoluogo della sua contea); Roberto, sconfitto, si sottomise e fu concordata la pace.Riccardo III, poco dopo essere rientrato a Rouen, mor\u00ec, avvelenato. Anche il monaco e cronista inglese Orderico Vitale ritiene che Riccardo sia stato avvelenato (\"Richardus III veneno, non plene biennio peracto, periit\"). Infine, secondo Wace, nel suo \"Roman de Rou\", l'avvelenamento di Riccardo III fu opera di suo fratello, Roberto, la persona che pi\u00f9 aveva da guadagnare dalla sua morte. Infatti Roberto divenne duca di Normandia, diseredando e spodestando del titolo ducale il nipote, Nicola, come confermano Guglielmo di Jumi\u00e8ges, Orderico Vitale e il cronista Robert di Torigny.\nRoberto, nel 1034, decise di fare un pellegrinaggio a Gerusalemme; prima di partire, non avendo eredi legittimi, volle risolvere il problema della sua successione per la quale scelse il figlio, allora di soli sei anni, Guglielmo, avuto da Herleva, sua concubina. Convoc\u00f2 un consiglio generale in cui tutti i nobili, anche i pi\u00f9 riluttanti, dovettero accettare tale successione. Nell'occasione furono nominati per lui, nel caso in cui Roberto non fosse tornato dalla Terra Santa (anche se era considerato molto improbabile, in quanto Roberto godeva di ottima salute e aveva solo 25 anni), i quattro tutori del ducato:\nIl re di Francia Enrico I concesse il suo assenso, per cui nel febbraio 1035 Roberto part\u00ec e raggiunse Gerusalemme senza problemi, ma sulla via del ritorno, a Nicea, si ammal\u00f2 improvvisamente e il 2 luglio mor\u00ec.\nDuca di Normandia.\nAll'et\u00e0 di circa 8 anni, Guglielmo venne proclamato duca, malgrado, poco tempo dopo, due dei suoi tutori venissero assassinati: il precettore Turoldo e il Siniscalco Osberno di Crep\u00f2n. Incominciarono le ribellioni e molto probabilmente Guglielmo fu affidato alla tutela del prozio, Roberto il Danese (?-1037), arcivescovo di Rouen e conte d'\u00c9vreux, e, dopo la sua morte, alla tutela del nuovo arcivescovo di Rouen, Mauger, fratellastro di suo padre (figlio di Riccardo II di Normandia e di Papie (o Papia), come ci conferma Guglielmo di Jumi\u00e8ges), che, nel 1042, proclam\u00f2, per la prima volta in Normandia, la Tregua di Dio.\nPer\u00f2, nel 1040, morirono anche gli ultimi due tutori di Guglielmo: Alano III, mentre assediava un castello ribelle nei pressi di Vimoutiers mor\u00ec improvvisamente e, se si presta fede a Orderico Vitale, fu avvelenato dagli stessi normanni. La morte di Alano III, nel 1040, \u00e8 documentata anche dallo \"Ex Chronico Britannico\"; Gilberto di Brionne, rimasto unico tutore, fu ucciso in quello stesso anno, mentre stava cavalcando; ma Guglielmo di Jumi\u00e8ges, dice che gli assassini avevano agito su mandato del cugino di Gilberto, Rodolfo, signore di Gac\u00e9 (\"Rodulfus de Waceio filii Roberti archiepiscopi\"), figlio secondogenito dell'Arcivescovo di Rouen e Conte di \u00c9vreux, Roberto; infine Robert di Torigny si limita a dire che Gilberto fu ucciso da Rodolfo (\"Radulfo de Waceio filio Roberti archiepiscopi Rothomagensis\"), che era suo cugino (i loro padri, Goffredo e Roberto, erano fratelli o fratellastri).\nQuesto duplice delitto aveva gettato la regione nell'anarchia, di conseguenza Guglielmo, nominato proprio Rodolfo di Gac\u00e9 o Wacy alla guida dell'esercito, fu costretto a combattere per recuperare il suo castello di Falaise, per ridurre all'obbedienza ampie fasce di sedizione, per controllare le continue contrapposizioni fra Normanni e Angioini, per arginare le ambizioni del Duca di Bretagna e del sovrano francese, e infine per amministrare le frequenti lotte fra baroni e vassalli minori.\nLa rivolta esplose nel 1047, con una congiura ordita da parte dei feudatari del Bessin e del Cotentin, per catturare Guglielmo il Bastardo a Valognes e sostituirlo (proprio per il fatto che era figlio illegittimo del duca Roberto I) nel governo del ducato con un suo cugino borgognone, Guido conte di Vernon e di Brionne. Sfuggito alla cattura Guglielmo chiese l'aiuto del re di Francia, Enrico I, che intervenne di persona, avendo cos\u00ec modo di sdebitarsi dell'aiuto ricevuto a suo tempo dal padre di Guglielmo il Bastardo, Roberto I il Magnifico, nel 1031. L'esercito franco-normanno guidato da re Enrico e da Guglielmo sconfisse i ribelli nella piana di Val-\u00e8s-Dunes (vicino a Chicheboville), situata a 12\u00a0km a sud-est di Caen, permettendo a Guglielmo di mantenere il titolo ed in seguito, dopo aver occupato Brionne e scacciato Guido di Borgogna dalla Normandia, gli consent\u00ec di prendere le redini del potere.\nL'anno dopo (1048) Enrico I ricevette l'aiuto di Guglielmo (come ci conferma il religioso e cronista normanno, Guglielmo di Poitiers, nel suo \"The Gesta Guillelmi\") che comp\u00ec una spedizione in Angi\u00f2, dove si distinse per valore e abilit\u00e0 strategica, in sostegno di Enrico che combatteva contro il conte d'Angi\u00f2, Goffredo II Martello. Guglielmo prosegu\u00ec la guerra contro il conte d'Angi\u00f2 anche l'anno dopo, il 1049. Ferm\u00f2 Goffredo d'Angi\u00f2, che aspirava di togliere il Maine al conte Eriberto II, recuper\u00f2 le citt\u00e0 normanne di Alen\u00e7on e di Domfront, annesse il Passais; e impose la sua autorit\u00e0 anche a Mont Saint-Michel. Una volta restaurato l'ordine grazi\u00f2 i suoi nemici e li reinvest\u00ec dei loro feudi in cambio della sottomissione; sanc\u00ec un accordo di pace con la costruzione a Caen di un castello e della chiesa di Sainte Paix, fra il 1049 e il 1051.\nNon tutti i suoi nemici furono graziati, secondo Guglielmo di Jumi\u00e8ges, il conte di Mortain, Guglielmo Guerlenc, nipote di Riccardo I di Normandia, sospettato di tradimento durante il complotto del 1047, privato della contea e bandito dal ducato, ebbe il permesso di recarsi in Puglia, accompagnato da un solo scudiero e il duca Guglielmo il Bastardo elev\u00f2 a conte di Mortain, al posto di Guglielmo Guerlenc, il fratellastro, Roberto, che, oltre alla contea di Mortain, aveva ricevuto diversi feudi; anche Guglielmo Busac, conte di Eu, e Guglielmo d'Arques, conte d'Arques, che avevano sfidato l'autorit\u00e0 del duca, furono privati dei loro feudi e dovettero rifugiarsi, rispettivamente il Busac a Boulogne e il conte d'Arques, alla corte di Francia; Guglielmo d'Arques, asserragliato su un'altura, si era arreso solo per fame dopo alcuni mesi.\nIn quegli stessi anni, nomin\u00f2 vescovo di Bayeux, come successore di Ugo II di Bayeux, l'altro fratellastro, Oddone.\nGuglielmo, nel 1051, si era recato in Inghilterra, con ampio seguito come testimoniano la \"The Anglo-Saxon Chronicle\" a trovare il cugino (entrambi discendevano da Riccardo I di Normandia), il re d'Inghilterra, Edoardo il Confessore facendo menzione che, in caso di morte di Edoardo senza eredi, si considerava un pretendente al trono d'Inghilterra. Guglielmo il Bastardo, al ritorno dall'Inghilterra, era quindi sicuro di aver ricevuto una sorta di promessa di successione al trono da parte del cugino.\nGuglielmo, nel 1052, decise di sposarsi, e la sua scelta ricadde sulla cugina, Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio. Il matrimonio venne celebrato, nel 1053 a Eu, nell'alta Normandia, a dispetto del divieto, per consanguineit\u00e0, al loro matrimonio, che era stato deciso da papa Leone IX durante il concilio di Reims, nel 1049 e Mauger lo zio arcivescovo scomunic\u00f2 Guglielmo, anche perch\u00e9 suo fratello, Guglielmo d'Arques, era stato esiliato. Nel 1055, l'Arcivescovo di Rouen, Mauger fu deposto, con l'accusa di essere un prelato troppo mondano, da un concilio convocato da Guglielmo.\nSi dovette attendere il pontificato di Nicola II, nel 1059, perch\u00e9 la coppia fosse assolta, a prezzo tuttavia d'una penitenza: quella di fondare due monasteri benedettini a Caen. Furono cos\u00ec costruite l'abbazia detta \"degli uomini\", dedicata a Santo Stefano e l'abbazia detta \"delle donne\", dedicata alla Santa Trinit\u00e0.\nIl matrimonio sald\u00f2 cos\u00ec un'alleanza fra i due pi\u00f9 potenti principati del nord della Francia. E il re di Francia, Enrico I, temendo questa alleanza tra Normandia e Fiandre mut\u00f2 la sua politica amichevole nei confronti di Guglielmo; infatti, fatta la pace col conte d'Angi\u00f2, Goffredo II Martello, insieme invasero la Normandia due volte, nel 1054 e ancora nel 1058, ma in entrambe le occasioni Enrico sub\u00ec delle cocenti sconfitte: la prima volta a Mortemer non lontano da Aumale; la seconda a Varaville, presso la foce del Dives. La guerra prosegu\u00ec ancora per poco e poi fu intavolata una trattativa di pace, nel corso della quale Enrico I mor\u00ec (4 agosto 1060). Nel frattempo, nel corso del 1056, Guglielmo riusc\u00ec a riportare nel Maine il conte del Maine, Eriberto II, che si era rifugiato in Normandia, perch\u00e9 scacciato dalla sua contea da Goffredo II Martello d'Angi\u00f2; e, siccome Erberto II non aveva eredi, stipul\u00f2 un contratto di fidanzamento tra suo figlio (di pochi anni) Roberto e Margherita, la sorella di Eriberto, con la clausola che, alla morte di Eriberto II, sempre senza eredi, il futuro genero, Roberto avrebbe ereditato la contea.Nel 1062, alla morte di Erberto II, ancora senza eredi, Guglielmo, contro la volont\u00e0 popolare, occup\u00f2 il Maine a nome di Margherita e Roberto, e, dopo aver fatto imprigionare i successori di Eriberto, Biota del Maine (\u2020 ca. 1064), figlia di Eriberto I detto \"Evigilans canis\" (Cane Sveglio), e suo marito, Gualtiero I (\u2020 ca. 1064), conte del Vexin e di Amiens (secondo Orderico Vitale Biota e Gualtiero morirono avvelenati), continu\u00f2 a occupare la contea anche dopo la morte di Margherita, avvenuta nel 1063, senza essersi ancora sposata (Orderico Vitale ricorda che Margherita quando mor\u00ec, non era ancora in et\u00e0 da marito).\nSia Guglielmo di Jumi\u00e8ges che il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, confermano che Guglielmo, verso il 1063, ottenne un giuramento di fedelt\u00e0 da Harold Godwin(e)son o Aroldo, Conte di Wessex (per poter ritornare in Inghilterra, Aroldo fu costretto a giurare a Guglielmo che lo avrebbe aiutato, per la successione sul trono inglese, dopo la morte di Edoardo il Confessore); Guglielmo di Jumi\u00e8ges nel capitolo XXXI del libro VII delle \"Histori\u00e6 Normannorum Scriptores Antiqui\", racconta che Aroldo, dopo aver attraversato La Manica, approd\u00f2 sulle coste del Ponthieu (pare che Aroldo, navigando nella Manica, per raggiungere Dover, sia stato colto da una tempesta che spinse la nave verso le sponde del continente) e fu catturato da Guido, conte di Abbeville; dopo che Aroldo era stato liberato da Guglielmo il padre di Adeliza, Aroldo visse in Normandia, partecipando anche a una spedizione contro i Bretoni, e dopo che aveva fatto atto di sottomissione a Guglielmo, gli fu promessa in sposa una delle figlie di Guglielmo, Adeliza; Guglielmo di Malmesbury, nel suo \"Chronicle of the Kings of England\", ricorda che Adeliza (pur non nominandola), ancora bambina, era stata promessa ad Aroldo, dopo che quest'ultimo era stato liberato da Guglielmo a cui aveva giurato fedelt\u00e0.\nSuccessione al trono d'Inghilterra.\nlI 5 gennaio 1066, moriva il re d'Inghilterra, Edoardo il Confessore, seppellito nella cattedrale di Westminster, consacrata da appena nove giorni, il 28 dicembre 1065. Il giorno del funerale Harold Godwinson conte di Wessex, cognato del defunto, si fece coronare re, in sprezzo delle profezie annunciate dall'apparizione della cometa di Halley, scavalcando Edgardo Atheling, il legittimo successore di Edoardo in quanto nipote del fratellastro di Edoardo il Confessore, il re Edmondo II d'Inghilterra, detto Ironside. Aroldo II (Harold Godwinson) sapeva delle pretese di Guglielmo il Bastardo che, nel 1051, aveva ricevuto la promessa di essere nominato erede di Edoardo il Confessore e, secondo le fonti normanne, quando Aroldo era stato in Normandia aveva prestato giuramento di fedelt\u00e0 a Guglielmo, rinunciando a ogni pretesa di successione al trono d'Inghilterra. Questo giuramento \u00e8 documentato dall'arazzo di Bayeux.\nGuglielmo, appena apprese la notizia dell'incoronazione di Aroldo, invi\u00f2 messaggeri in Inghilterra per ricordare allo stesso Aroldo la promessa fattagli e poi in tutta Europa per denunciarne lo spergiuro e quindi, con l'approvazione del Papa Alessandro II, progett\u00f2 l'invasione dell'Inghilterra. Chiam\u00f2 alle armi tutti i feudatari del ducato e invi\u00f2 richiesta di aiuto a volontari da tutto il nord Europa e dalle Puglie: Guglielmo riusc\u00ec a raccogliere circa 2.000 cavalieri (di cui 1.200 normanni), con circa 2.500 cavalli, e circa 3.000 altri uomini tra arcieri, armigeri a piedi e addetti alle barche da trasporto; e inoltre ordin\u00f2 che in tutto il ducato si predisponessero natanti per il trasporto delle truppe ed equipaggiamenti e viveri necessari per l'impresa (gli \"Scriptores rerum gestarum Willelmi Conquestoris\" elencano i principali fornitori di navi utili alla spedizione, tra cui il fratellastro, Oddone di Bayeux, il cugino Nicola, a cui suo padre Roberto aveva sottratto il ducato di Normandia e l'altro cugino Guglielmo, Conte di \u00c9vreux).Una parte della flotta si raccolse alla foce del Dives e solo dopo un mese ebbe il vento favorevole per unirsi al resto della flotta alla foce della Somme.\nOra le circa 700 imbarcazioni erano pronte alla traversata, ma il vento per tutto il mese di settembre non fu favorevole, e, mentre Guglielmo organizzava processioni di reliquie per avere condizioni atmosferiche favorevoli, un altro pretendente al trono d'Inghilterra, il Re di Norvegia Harald III detto Harald Hardrada (Aroldo lo Spietato) era giunto, nel mese di settembre, sulla costa orientale inglese e aveva risalito il corso del fiume Humber, sbarcando nei pressi di York dove, in uno scontro campale, il 20 settembre, aveva riportato una vittoria contro l'esercito dei conti del Nord Edwin di Mercia e Morcar di Northumbria nella battaglia di Fulford. Aroldo II, che aveva ammassato le sue truppe sulle coste meridionali in attesa di Guglielmo il Bastardo, dovette spostarle in tutta fretta verso York sul fiume Derwent: qui l'esercito di Harald Hardrada venne colto di sorpresa e sconfitto nella Battaglia di Stamford Bridge, vicino a York, il 25 settembre 1066 dalle forze di Aroldo II d'Inghilterra. Harald III mor\u00ec nel corso della battaglia, colpito da una freccia alla gola. La vittoria di Aroldo II fu completa, per\u00f2 indebol\u00ec le sue truppe che, poi, furono sconfitte nella battaglia di Hastings.\nLa battaglia di Hastings.\nGuglielmo salp\u00f2 da Saint-Valery-sur-Somme il 28 settembre 1066 alla testa di un esercito di circa 5.000 uomini; una volta sbarcato nella baia di Pevensey, nel Sussex, si diresse sul borgo di Hastings e il 29 settembre incominci\u00f2 a fortificarlo. Aroldo, che si trovava a York, appena ricevette la notizia dello sbarco fu costretto a ritornare a sud, costringendo il suo sparuto esercito a una marcia forzata, mentre l'esercito del Nord dei conti Edwin di Mercia e Morcar di Northumbria, con la cavalleria, l'avrebbe seguito in un secondo tempo. Il 6 ottobre Aroldo arriv\u00f2 a Londra, dove raccolse altre truppe e il 13 ottobre, senza attendere Edwin e Morcar (molto probabilmente Aroldo II d'Inghilterra aveva fretta di difendere il Sussex, sua contea di origine, non volendo che fosse conquistata da Guglielmo), si accamp\u00f2 sul colle di Senlac, bloccando in questo modo Guglielmo e obbligandolo ad attaccare in salita nella pianura di Telham Hill.\nIl mattino del 14 ottobre, sotto il drago del Wessex, i guerrieri sassoni erano schierati sul colle in una formazione stretta e compatta: i loro scudi formavano un muro per la fanteria normanna, che fino a met\u00e0 mattina caric\u00f2 lo schieramento sassone senza mai riuscire ad avere la meglio; una finta ritirata della cavalleria normanna port\u00f2 per\u00f2 una parte dei sassoni all'inseguimento del nemico, rompendo la compattezza della formazione sassone e lasciando un varco in cui si gett\u00f2 la cavalleria normanna, che era tornata indietro e che in poco tempo accerchi\u00f2 i sassoni. Questi combatterono a lungo, resistendo per ore, anche dopo la morte del loro re Aroldo, colpito in un occhio da una freccia, ma verso la fine della giornata vennero sopraffatti dai normanni, condotti alla vittoria dall'uso dell'arco e dall'impiego della cavalleria.\nLa battaglia si concluse con la vittoria di Guglielmo, che venne creduto morto, a differenza del sovrano sassone, che mor\u00ec veramente. Orderico Vitale riporta un resoconto della battaglia ed elenca i principali cavalieri normanni e franchi, tra cui Eustachio II di Boulogne, William FitzOsbern, I conte di Hereford, Guglielmo d'\u00c9vreux, che furono presenti alla battaglia insieme ad altri personaggi di rilievo quali t futuro negli anni a venire.La campagna di Guglielmo \u00e8 testimoniata dall'Arazzo di Bayeux, commissionato per la cattedrale di Bayeux dal vescovo Oddone e fatto eseguire dalla Regina Matilde.\nSecondo alcune fonti, Guglielmo I \u00e8 stato il primo sovrano d'Europa a fare uso del coprifuoco, infatti, dopo la vittoria della battaglia di Hastings, impose lo spegnimento di tutti i fuochi alle otto di sera. Questo metodo aveva lo scopo di tenere la popolazione nelle loro abitazioni e destabilizzare la nascita di movimenti sediziosi da parte degli Angli. Lo storico Walter Victor Hutchinson (1887-1950) sosteneva che, sempre in funzione anti-cospiratoria, Guglielmo I aveva proibito anche l'uso delle candele.\nRe d'Inghilterra.\nLa via per Londra, dopo la vittoria di Hastings, era spianata. Guglielmo, cinque giorni dopo la battaglia occup\u00f2 Canterbury, poi Romney e quindi Dover. Nel frattempo il clero e la nobilt\u00e0 sassone propendevano per eleggere re Edgardo Atheling, ma non ebbero l'appoggio dei conti Edwin di Mercia e Morcar di Northumbria, che si ritirarono nei loro possedimenti mentre la regina Edith (vedova di Edoardo il Confessore e sorella di Aroldo) e il conte di Winchester appoggiavano l'elezione di Guglielmo che, guadato il Tamigi a Wallingford, pass\u00f2 per Berkhampstead e, arrivato nei pressi della capitale inglese, non trov\u00f2 resistenza, anzi i londinesi gli andarono incontro e gli si sottomisero e, tra loro Edgardo Aetheling, che era gi\u00e0 stato eletto re, gli offriva la corona. Nell'Abbazia di Westminster, Guglielmo venne incoronato re d'Inghilterra, il giorno di Natale del 1066. Nella cultura alto medievale francese, il re diveniva tale solo con l'incoronazione, mentre nella cultura anglosassone diveniva tale subito dopo la morte del predecessore. Ci\u00f2 spiega probabilmente la rapidit\u00e0 con cui in Francia si procedeva all'incoronazione, che invece in Inghilterra arrivava talvolta dopo mesi, a sancire a livello cerimoniale i poteri gi\u00e0 solidamente detenuti del nuovo re. L'incoronazione a pochi mesi di distanza dalla battaglia di Hastings di Guglielmo il Conquistatore, riflett\u00e9 quindi la cultura dei conquistati.\nGuglielmo si adoper\u00f2 per una politica di conciliazione e confisc\u00f2 solo i beni di coloro che gli si erano opposti con le armi, mentre coloro che erano rimasti neutrali o si erano schierati con lui, mantennero titolo e propriet\u00e0. Lasciato il governo degli affari inglesi a suo fratellastro, Oddone, vescovo di Bayeux, nel marzo del 1067 torn\u00f2 in Normandia accompagnato da Edgardo Aetheling, Edwin, Morcar e altri nobili e il tesoro depredato in Inghilterra (da distribuire tra le chiese normanne), per celebrare il suo trionfo. Giunto nuovamente in Inghilterra, a dicembre, Guglielmo si rese conto che le contee pi\u00f9 lontane non si sarebbero sottomesse di propria volont\u00e0, per cui conquistata Exeter, feudo della madre di Aroldo II, Gytha Thorkelsdaettir, nel 1068, abbatt\u00e9 i ribelli a York, che appoggiavano Edgardo Aetheling (che si era dichiarato nuovamente re d'Inghilterra); poi dovette affrontare un'imponente armata navale danese, che sbarc\u00f2 nell'Humber e si un\u00ec ai ribelli di Edgardo che aveva l'appoggio del Re di Scozia Malcolm Canmore, riuscendo a sconfiggerli a sud dell'Humber e metterli in fuga; infine stronc\u00f2 l'insurrezione del Conte Morcar, che fu imprigionato. Allora devast\u00f2 lo Yorkshire, bruciando razziando e uccidendo (tanto che vent'anni dopo era ancora una landa desolata e da quel momento venne chiamato \"the Bastard\" anche dagli inglesi).\nIn questa fase delle operazioni di consolidamento Guglielmo fu affiancato dal fratellastro, Roberto di Mortain, che nel 1069 fu elevato a conte di Cornovaglia e ricevette in dono molti altri territori (nel 1086, nella compilazione del Domesday Book, a Roberto risultarono assegnate 797 \"manors\" (signorie): 248 in Cornovaglia, 54 nel Sussex, 75 nel Devon, 49 nel Dorset, 29 nel Buckinghamshire, 13 nell'Hertfordshire, 10 nel Suffolk, 99 nel Northamptonshire, 196 nello Yorkshire, e 24 nelle altre contee. Praticamente Roberto governava buona parte del sud ovest dell'Inghilterra e lo rendeva molto ricco); infatti dopo la vittoria e l'incoronazione di Guglielmo, Roberto era stato tra i principali collaboratori del fratellastro nella sottomissione del regno d'Inghilterra (periodo 1066-1069), mentre il fratello di Roberto, Oddone, era impegnato nel governo del nuovo regno. Nel 1067, tra marzo e dicembre, Oddone, come ci confermano Orderico Vitale e il \"Florentii Wigorniensis monachi Chronicon, Tomus II\", fu reggente del regno d'Inghilterra, assieme a Guglielmo FitzOsborn, primo conte di Hereford, in quanto Guglielmo torn\u00f2 in Normandia accompagnato da Edgardo Aetheling e da altri nobili inglesi, e, con il tesoro depredato in Inghilterra (da distribuire tra le chiese normanne), celebr\u00f2 il suo trionfo.\nGuglielmo per\u00f2 non era ancora riuscito a domare l'intera Inghilterra. Secondo la \"Cronaca Anglosassone\", infatti, intorno al 1070 vaste circoscrizioni dell'isola erano lungi dal poter essere ritenute soggiogate e uno dei fulcri della sedizione era rappresentato dall'isola di Ely nei Fens, dove si era addensata la resistenza di un eterogeneo gruppo di ribelli, guidati da un noto bandito della zona che rispondeva all'appellativo di Ervardo (Hereward the Wake). Comunque in quell'anno, secondo Orderico Vitale, Guglielmo, a Winchester, fu incoronato re d'Inghilterra, per la seconda volta dall'inviato di papa Alessandro II. In quello stesso anno il priore dell'abbazia di Bec Lanfranco di Pavia, che era consigliere di Guglielmo, divenne arcivescovo di Canterbury.\nNel 1071, portata a termine l'occupazione di tutto il territorio, ristabilita la pace nel Regno, Guglielmo cominci\u00f2 a riorganizzare lo Stato, congedando l'esercito e premiandolo con cessioni di ampi terreni, sostituendo l'aristocrazia autoctona con i suoi fiduciari e dando inizio a un processo di normanizzazione che pot\u00e9 considerarsi terminato nel 1071, con Morcar in prigione, Edwin morto e Edgardo Aetheling alla corte di Scozia.Questi fatti provocarono subito delle agitazioni alle quali aderirono anche gli scozzesi e, al fiume Tess Guglielmo ferm\u00f2 l'avanzata del Re di Scozia Malcolm Canmore, che fu costretto a negoziare la pace, a fare atto di sottomissione e a espellere Edgardo dalla Scozia. Nei confronti dei ribelli venne attuata una nuova campagna di repressione che dur\u00f2 fino al 1072, quando i rivoltosi desistettero e, giuratagli fedelt\u00e0, accettarono di fornire alla Corona dei cavalieri in grado di combattere per almeno quaranta giorni l'anno, di presentarsi alle convocazioni e di versare denaro alla Corona quando fosse stato necessario.\nPer quel che riguarda il suo rapporto con la chiesa, Guglielmo continu\u00f2 a inviare a Roma l'Obolo di San Pietro, una donazione annuale di 300 marchi, ed emise un'ordinanza, secondo la quale gli ecclesiastici dovevano amministrare la giustizia separatamente dai laici.\nIl \"Domesday Book\".\nL'elemento innovativo che Guglielmo port\u00f2 in Inghilterra fu il censimento delle propriet\u00e0 fondiarie, beni immobiliari, del bestiame, del numero dei vassalli e dei contadini, da cui scatur\u00ec la riscossione di tasse utilizzabili in imprese militari, il rafforzamento del legame fra centro e periferia e la frammentazione e la ripartizione dei possedimenti, con lo scopo di ridurre la forza e l'autonomia dei Baroni. I dati furono raccolti nel \"Domesday Book\", una specie di registro catastale, scritto in latino sulla base di dichiarazioni giurate nei tribunali delle Contee, previa divisione dello Stato in otto circondari, il cui esame reddituale venne svolto da aristocratici, provenienti da zone diverse, e i cui risultati venivano elaborati a Winchester e conservati nel Tesoro.\nVennero fatte modifiche anche in ambito religioso: Guglielmo rest\u00f2 indifferente ai tradizionali rapporti d'investitura, respinse ogni soggezione del papa Gregorio VII, rifiutando di prestare atto di fedelt\u00e0 come vassallo papale; rimpiazz\u00f2 l'episcopato anglosassone con clero normanno fedele alla Corona; favor\u00ec la riforma cluniacense, e regol\u00f2 le propriet\u00e0 ecclesiali in base al diritto canonico; incoraggi\u00f2 lo studio e costru\u00ec molte cattedrali, per cui Gregorio VII non ritenne mai di sfidare Guglielmo apertamente.\nUltimi anni.\nPacificata l'Inghilterra, nel 1073, Guglielmo fece ritorno in Normandia e si spinse nel Maine dove, nel 1069, i nobili, sostenuti dal conte d'Angi\u00f2, Folco IV il Rissoso, avevano cacciato i Normanni dalla contea del Maine offrendola a Gersenda, che, dopo la morte della sorella Biota, era la legittima erede, che, col marito Alberto Azzo divennero conte e contessa del Maine. Guglielmo invase il Maine anche con truppe inglesi e arriv\u00f2 con facilit\u00e0 a Le Mans. L'occupazione normanna della contea non fu mai completa, perch\u00e9 il conte d'Angi\u00f2 continu\u00f2 a supportare ogni rivolta e ribellione, intervenendo anche in prima persona, sino a che, nel 1081, fu raggiunto un accordo secondo cui la contea del Maine veniva tolta a Ugo V del Maine e concessa a Roberto, che a sua volta prestava omaggio feudale come suo signore a Folco IV d'Angi\u00f2.L'accordo dur\u00f2 poco e molti visconti si ribellarono e praticamente la maggior parte della contea ritorn\u00f2 nelle mani di Ugo V che godeva della protezione angioina.\nMalgrado la pace, nel suo regno i nemici di Guglielmo I, erano sempre in agguato: Filippo I di Francia vide di malocchio la crescita di potere del Sovrano inglese e a detta del cronista e monaco benedettino inglese, Matteo di Parigi, fu Filippo I a eccitare Roberto, il figlio primogenito di Guglielmo, contro il padre, che non esaudiva le richieste di Roberto, mentre Guglielmo di Malmesbury ricorda Roberto come colui che eccit\u00f2 il re di Francia, Filippo I contro suo padre Guglielmo (\"he exited Philip king of France against his father\").Quando, nel 1076, Roberto, rivendicando l'eredit\u00e0, si ribell\u00f2, Filippo I lo accolse e, tra il 1077 e il 1078, gli affid\u00f2 la fortezza di Gerberoy, sulla frontiera tra la contea francese di Beauvais e la Normandia.\nComunque, nel 1079, il disubbidiente venne assediato dal padre, ora alleato di Filippo I e, in una battaglia nel gennaio 1079, Roberto disarcion\u00f2 Re Guglielmo in combattimento e riusc\u00ec a ferirlo, fermando il suo attacco solo quando riconobbe la voce del padre. Secondo Louis Halphen, durante una sortita condotta da Roberto, il padre fu disarcionato, mentre il fratello, Guglielmo il Rosso venne ferito e l'esercito anglo-normanno, messo in fuga. Umiliato, Re Guglielmo, dietro la promessa di sottomissione di Roberto tolse l'assedio e torn\u00f2 a Rouen, con l'impegno di lasciargli la Normandia, alla sua morte. Questo avvenimento fece molto scalpore, e, alla fine, Roberto dovette sottomettersi e l'autorit\u00e0 di Guglielmo venne confermata al Concilio di Lillebonne del 1080, quando al Papa venne sottratto tutto il controllo sulla gerarchia ecclesiale. E dopo la riconciliazione della Pasqua del 1080 Roberto torn\u00f2 a vivere alla corte del padre.\nMa, nel 1082, sorse una disputa tra Guglielmo e il suo fratellastro, Oddone, ora anche conte di Kent, la pi\u00f9 ricca delle contee inglesi, che si risolse con l'arresto di Oddone, che rimase in carcere, a Rouen, sino alla morte di Guglielmo (Oddone, che per i suoi servizi, era stato ripagato con una notevole quantit\u00e0 di feudi in diverse contee inglesi e, nella compilazione del Domesday Book, a Oddone risultarono assegnate 439 \"manors\" (signorie), in diverse contee. Praticamente Oddone governava buona parte del sud est dell'Inghilterra). Le ragioni della disputa non sono note, qualcuno disse per l'ambizione di Oddone che pur godeva della piena fiducia del fratellastro (secondo Orderico Vitale, Oddone faceva ingenti donazioni a Roma, con l'ambizione di essere eletto papa); altri dissero che all'origine della disputa vi fosse l'ostilit\u00e0 che Oddone provava per l'Arcivescovo di Canterbury, Lanfranco; ma altri ancora dissero per la cupidigia di Guglielmo che da quel momento pose sotto sequestro le grosse rendite inglesi di Oddone, che da quando era conte di Kent, la pi\u00f9 ricca delle contee inglesi, era diventato molto ricco e potente, secondo solo al fratellastro Guglielmo (sempre Orderico Vitale, in un altro passo sostiene che era geloso della ricchezza del fratellastro) e, dapprima, lo fece relegare sull'isola di Wight.\nChe Guglielmo con l'avanzare dell'et\u00e0 fosse diventato avido lo sostennero anche i cronisti suoi contemporanei ed \u00e8 dimostrato dal fatto che non volle mai riconoscere al figlio Roberto (un poco spendaccione) una posizione e un reddito adeguati alle sue aspettative, poi, nel 1083, triplic\u00f2 le tasse senza un motivo plausibile, e infine, nel 1086, ordin\u00f2 la compilazione del \"Domesday Book\". Ci\u00f2 lo port\u00f2 ad avere a disposizione un'enorme ricchezza che, quantificata in 179 miliardi di euro attuali, lo pone come uno degli uomini pi\u00f9 ricchi della storia.\nDurante il regno di Guglielmo il conquistatore fu favorita l'immigrazione degli Ebrei, che continuarono a trovare rifugio in Inghilterra anche con suo figlio, Guglielmo il Rosso.\nNel 1083 mor\u00ec Matilde, e Roberto il Corto lasci\u00f2 per sempre la corte del padre. Sostenuto da Filippo I di Francia, Roberto stimol\u00f2 l'opposizione baronale normanna, che dur\u00f2 fino a tutto il 1084, costringendo il padre a durissime ritorsioni contro la Francia, tra cui, nel 1087, poco prima di morire, la conquista e l'incendio della citt\u00e0 di Mantes. Guglielmo aveva attraversato La Manica per attaccare il Vexin francese e dopo l'impresa di Mantes contemplava il rogo seduto in sella al suo cavallo, quando all'improvviso fu disarcionato e, nella caduta, si infortun\u00f2 gravemente con il pomolo della sella. Fu subito trasportato a Rouen dove mor\u00ec di peritonite, il 9 settembre del 1087, nel Convento di San Gervasio, vicino a Rouen, in seguito alle ferite riportate; secondo il \"Florentii Wigorniensis Monachi Chronicon, Tomus II\" Guglielmo, prima del 15 agosto, entr\u00f2 con l'esercito in territorio francese, occup\u00f2 e incendi\u00f2 la citt\u00e0 di Mantes, quindi rientr\u00f2 in Normandia; durante il ritorno accus\u00f2 dolori al ventre che di giorno in giorno si aggravavano sempre pi\u00f9 e quando sent\u00ec la morte imminente, diede disposizioni affinch\u00e9 tutti coloro che erano stati imprigionati sia in Inghilterra sia in Normandia (incluso il fratellastro Oddone) fossero rilasciati e che il regno d'Inghilterra andasse a suo figlio, Guglielmo, mentre il ducato di Normandia, andasse al figlio primogenito Roberto che era esule in Francia; anche Orderico Vitale ricorda che Guglielmo il Conquistatore, in punto di morte, riconobbe che il Ducato di Normandia doveva essere affidato a Roberto il Corto, nonostante il suo comportamento irriguardoso e lasci\u00f2 inoltre scritto a Lanfranco, Arcivescovo di Canterbury, che il Regno d'Inghilterra andasse al suo figlio maschio terzogenito, Guglielmo il Rosso; infine il \"The Chronicles of Florence of Worcester with two continuations\", conferma che Oddone, vescovo di Bayeux, fratellastro di Guglielmo, con tanti altri che erano stati incarcerati, fu liberato, per ordine di Gugliemo il Conquistatore, che dispose che il figlio primogenito, Roberto, ottenesse il titolo di duca di Normandia, mentre il regno d'Inghilterra andasse al secondogenito, Guglielmo II il Rosso. Questa disposizione paterna di lasciare il regno d'Inghilterra al figlio pi\u00f9 giovane, in una nota a margine, fa dire a Matteo di Parigi, che Roberto perse la primogenitura, paragonandolo a Esa\u00f9. Pare che quando Guglielmo era sul letto di morte, il fratellastro, Roberto di Mortain, conte di Cornovaglia, ottenesse la liberazione del proprio fratello e fratellastro di Guglielmo, Oddone, vescovo di Bayeux e nella stessa occasione peror\u00f2 la causa del nipote, Roberto II il Corto, che era in esilio, per fargli avere la contea di Normandia.\nLe spoglie di Guglielmo vennero seppellite nella Chiesa di Santo Stefano a Caen, che lo stesso Guglielmo aveva fatto erigere. Il luogo di sepoltura viene confermato anche dalla \"Brevis Relatio de Origine Willelmi Conquestoris\". A causa di un incendio divampato all'interno della chiesa e di una contesa con il vecchio proprietario del terreno dove sorgeva la Chiesa, il quale vantava crediti non saldati, le esequie furono ritardate di molte settimane; la salma, piena di gas, dovuti alla putrefazione, e di pus, per via della peritonite, pressata per metterla nella bara, \"esplose\" tra l'orrore ed il disgusto dei presenti.\nIl corpo del re non ebbe pace: i suoi resti furono riesumati nel 1522 su ordine del papato; nel 1562, durante le guerre di religione in Francia, la sua tomba fu completamente distrutta; la lapide venne rifatta nel 1642 e nuovamente distrutta durante la rivoluzione. Queste profanazioni provocarono non solo danni ma dispersero le ossa, di cui rimase solo un femore.\nFinalmente nel XIX secolo fu riposta una lapide in marmo con iscrizioni in latino nel pavimento della chiesa.\nDiscendenza.\nGuglielmo spos\u00f2 Matilde delle Fiandre (1032 - 1083), bisnipote di Ugo Capeto, dalla quale ebbe nove figli:\nAltre due figlie furono attribuite a Guglielmo e Matilde:\nma mentre Gundrada non sarebbe loro figlia, Matilde sarebbe da identificare con Agata.\nCuriosamente, un ramo della sua famiglia si \u00e8 trasmesso fino ai giorni nostri: infatti, l'attrice americana Courteney Cox ha scoperto di appartenere alla 27\u00aa generazione discendente dal re anglosassone, come confermato nella nona stagione del programma televisivo americano \"Who Do You Think You Are?.\""}
{"id": "113114", "revid": "33689", "url": "https://it.wikipedia.org/wiki?curid=113114", "title": "Telematica", "text": "La telematica (termine raramente sostituito da \"tele-informatica\") \u00e8 una disciplina scientifico-tecnologica che nasce dalla necessit\u00e0 di unificare tra loro metodologie e tecniche dell'informatica e delle telecomunicazioni per integrare i sistemi di elaborazione e trasmissione a distanza delle informazioni.\nStoria.\nIl termine fu coniato in Francia (\"t\u00e9l\u00e9matique\") nel 1976 in un documento commissionato dalla presidenza della Repubblica, ed elaborato da Simon Nora e Alain Minc, dal titolo \u00abL'informatizzazione della societ\u00e0\u00bb (\"L'informatisation de la Soci\u00e9t\u00e9\"). Il Nora-Minc il termine telematica alle proprie origini statunitensi poich\u00e9 l'idea \u00e8 mutuata dalla parola compunication, unione poco fortunata dei termini \"computer\" e \"communications\".\nNon \u00e8 casuale la differenza tra i due termini: rispondono a due contesti differenti. Da una parte la Francia degli anni settanta, che stava conoscendo una trasformazione sociale radicale frutto dello sviluppo delle telecomunicazioni, dall'altra parte gli Stati Uniti che iniziavano a sperimentare la rivoluzione informatica; in Francia quindi si pose l'accento sulle telecomunicazioni mentre negli USA l'accento venne posto sul computer.\nQuesta differenza originaria tra i termini americano ed europeo si \u00e8 persa ma rimane tuttora utile per comprendere appieno il significato duplice che pu\u00f2 essere associato alla convergenza voce-dati.\nLa convergenza.\nL'unificazione di informatica e telecomunicazioni pu\u00f2 essere realizzata seguendo due strade distinte, ma complementari:\nLa stretta interrelazione tra questi due approcci permette il continuo miglioramento dei sistemi telematici a beneficio di entrambi i lati: l'informatica e le telecomunicazioni.\nStudio accademico.\nLo studio della telematica \u00e8 molto sviluppato in Italia e all'estero e rappresenta una specializzazione universitaria a cui si accede attraverso i corsi di ingegneria, telecomunicazioni oppure informatica. Gli argomenti trattati spaziano dalle metodologie di progettazione alla direzione dei progetti di telecomunicazione, dalla realizzazione delle rappresentazioni documentali fino all'ingegneria del software .\nLo scopo principale della formazione in telematica \u00e8 l'acquisizione delle capacit\u00e0 di ricerca ed analisi delle informazioni, sviluppo di soluzioni ed apprendimento delle adeguate tecniche di progettazione, supervisione e verifica delle architetture telematiche.\nRicerca.\nLa materia \u00e8 vasta ed in costante espansione, grazie anche allo sviluppo di soluzioni telematiche per processare qualsiasi tipo di informazioni (dati, voce, video, ecc...) e fornire servizi di tele-educazione, commercio elettronico (\"e-commerce\") e teleamministrazione, i servizi basati sul web e la TV digitale. Non mancano ricerche continue sull'analisi delle prestazioni, modellamento e simulazione di reti virtuali, ottimizzazione, pianificazione della capacit\u00e0, ingegneria del traffico e bilanciamento, anche finalizzate allo sviluppo di nuove tecnologie di commutazione.\nLa ricerca tocca inoltre temi amministrativi come l'analisi del rapporto tra prezzo e prestazioni, i modelli e le simulazioni per la valutazione del ROI e del TCO. Un ulteriore ed importante ambito di ricerca \u00e8 costituito dalla necessit\u00e0 di sviluppare nuove tecniche di convergenza che mettano a disposizione prodotti pi\u00f9 performanti e che meglio possano rispondere ai bisogni degli utenti finali, riducendo le operazioni di gestione e mantenimento richieste.\nPoich\u00e9 la Telematica copre un campo scientifico e tecnologico molto ampio, gli sforzi della ricerca seguono spesso diversi piani funzionali:\nProfessioni.\nLe aree di lavoro collegate alla telematica sono varie ed includono:\nScopi militari.\nLa telematica militare si occupa dei collegamenti e delle comunicazioni militari sia tattici che strategici e delle contromisure elettroniche, sia nel territorio nazionale che nei teatri operativi all'estero.\nIn Italia, nell'Esercito italiano la Telematica \u00e8 una specialit\u00e0 dell'Arma delle Trasmissioni."}
{"id": "113115", "revid": "2178", "url": "https://it.wikipedia.org/wiki?curid=113115", "title": "Diritti non patrimoniali del lavoratore", "text": ""}
{"id": "113117", "revid": "6923", "url": "https://it.wikipedia.org/wiki?curid=113117", "title": "Ente nazionale italiano di unificazione", "text": "Lente nazionale italiano di unificazione (acronimo UNI) \u00e8 un'associazione privata senza scopo di lucro che svolge attivit\u00e0 di normazione tecnica. Ha due sedi, la principale a Milano in Via Sannio 2 e l'altra a Roma in Via del Collegio Capranica 4.\nOpera in tutti i settori industriali, commerciali e del terziario, ad esclusione di quello elettrotecnico ed elettronico di competenza del CEI. Di fatto partecipa in rappresentanza dell'Italia all'attivit\u00e0 di normazione degli organismi internazionali di normazione ISO e CEN.\nStoria.\nL'UNI fu costituito nel 1921 con la sigla \"UNIM\", a fronte di esigenze di standardizzazione dell'industria meccanica di allora, ma gi\u00e0 nel 1928 la Confindustria ne promosse l'estensione a tutti i settori industriali diventando l'attuale UNI.\nNel 2014 la relazione annuale dell'ente affermava di impiegare un centinaio di persone. Il bilancio riportava entrate ed uscite per circa 13 milioni di Euro, che arrivano prevalentemente da quote associative, vendita delle norme e finanziamenti statali. Gestiva inoltre pi\u00f9 di 19.000 norme attive.\nNel 2018 lo Stato ha ribadito il riconoscimento di UNI, pur nella sua natura di soggetto privato, e l'interesse pubblico della sua attivit\u00e0 di normazione (come Cei e Iscom).\nAttivit\u00e0.\nI compiti principali dell'UNI sono:\nEnti federati.\nL'UNI si avvale altres\u00ec di enti federati per campi specifici di competenza. Tra di essi nel campo della normazione in materia di informatica \u00e8 rilevante UNINFO, che rappresenta l'UNI, nelle materie di competenza, presso l'ISO, l'ISO/IEC JTC1 (ISO/IEC \"Joint Technical Committee\") e il CEN.\nAltro ente federato UNI \u00e8 il CTI, Comitato termotecnico italiano energia e ambiente, che si occupa dell'attivit\u00e0 di normazione nei settori della termotecnica e della produzione e utilizzazione di energia termica, sia in ambito nazionale che internazionale, dove segue, su incarico di UNI, i lavori di numerosi gruppi CEN e ISO detenendo, per alcuni di questi, le relative segreterie tecniche.\nIl pi\u00f9 importante ente federato UNI \u00e8 oggi il Comitato italiano gas (CIG) che si occupa dell'attivit\u00e0 di normazione del settore gas, in ambito nazionale ed internazionale e coopera con numerose istituzioni italiane ed europee del medesimo settore.\nAttualmente questo comitato si sta occupando di alcune iniziative con forte impatto sulle questioni energetiche nazionali, quali l'immissione del biometano nelle reti di trasporto e distribuzione del gas naturale, il progetto europeo sulla qualit\u00e0 dei gas, il progetto degli smart - meters per le utenze del gas naturale."}
{"id": "113119", "revid": "1950105", "url": "https://it.wikipedia.org/wiki?curid=113119", "title": "Arrampicata", "text": "L'arrampicata (in inglese, \"climbing\") \u00e8 uno sport che pu\u00f2 essere definito come la salita di un ostacolo, sia esso una parete rocciosa, naturale espressione e terreno preferito su cui l'arrampicata si \u00e8 sviluppata in tutte le sue forme, oppure un pannello artificiale o una qualsiasi struttura urbana. Il percorso effettuato durante un'arrampicata viene detto via d'arrampicata, che \u00e8 distinta dalla via ferrata, un percorso attrezzato e adatto al primo approccio alle difficolt\u00e0 alpinistiche. I praticanti dell'arrampicata vengono detti \"arrampicatori\", \"rocciatori\" o anche \"scalatori\".\nStoria.\nL'uomo ha probabilmente affrontato le sue prime arrampicate senza l'ausilio di aiuti particolari. In seguito sono stati ideati attrezzi e tecniche per superare i limiti e le difficolt\u00e0 di tale attivit\u00e0.\nNella storia dell'alpinismo, il primo a evidenziare il problema etico dell'arrampicata libera fu Paul Preuss all'inizio del XX secolo. Fino a quel tempo era comune il pensiero che la vetta dovesse essere raggiunta ad ogni costo e tutte le pi\u00f9 importanti vette delle Alpi erano state salite con l'ausilio di scale, bastoni, picchetti, corde. Preuss, invece, reputava pi\u00f9 importante lo stile di salita che il raggiungimento della vetta. Il suo integralismo lo port\u00f2 a rinunciare perfino alla corda di assicurazione (cosa che gli caus\u00f2 la morte in seguito a una caduta). Anche Albert Frederick Mummery fu sostenitore dell'importanza di un corretto spirito di salita rispetto alla conquista della cima. Questi due precursori, tuttavia, non ebbero seguaci per molti anni a venire.\nNegli anni cinquanta lo statunitense John Gill introdusse alcune tecniche fondamentali nell'arrampicata libera e l'uso della magnesite per favorire la presa mantenendo le mani deterse da sudore. Non a caso l'arrampicata libera si diffuse negli Stati Uniti: l'abbondanza di pareti di granito offre la possibilit\u00e0 di scalate su vie dotate di appigli solidi a differenza delle pareti calcaree. In Europa l'arrampicata libera fu portata avanti soprattutto dagli inglesi che, avendo a disposizione per le scalate solo piccole pareti, erano alla ricerca di un modo per aumentare le difficolt\u00e0. Altri isolati pionieri in Germania ed Italia si resero conto di quanto fosse differente affrontare una parete progredendo grazie ai chiodi piuttosto che affidarsi solo al proprio corpo, tra questi Matthias Rebitsch, Fritz Wiessner, Gigi Panei, Gino Sold\u00e0 e Batista Vinatzer.\nVerso la fine degli anni sessanta negli Stati Uniti furono percorse alcune vie di difficolt\u00e0 sempre pi\u00f9 alta, Ron Kauk nel 1975 percorse la via Astroman di grado 7a. Uno dei luoghi mitici dell'arrampicata libera fu senza dubbio la Yosemite Valley con le sue pareti lisce di granito (El Capitan e Half Dome tra tutte). Molti anni dopo la stessa via venne percorsa da Peter Croft senza corda di assicurazione. Il gruppo di \"free climber\" spos\u00f2 lo stile di vita hippy, allenandosi duramente e rimanendo ai margini della societ\u00e0. Uno di questi, Peter Livesey, nel 1975 torn\u00f2 in Inghilterra dagli Stati Uniti e fond\u00f2 una palestra di arrampicata per diffondere la scalata libera. Il francese Jean Claude Droyer nel 1975 divent\u00f2 noto per aver scalato una via di difficolt\u00e0 6c+, Le Thriomphes d'Eros. \nAltre imprese di Kauk ebbero risonanza oltreoceano: la scalata della Tales of power (grado 7b/7b+) nel 1977 e di Separate Reality nel 1978, leggermente meno difficile, ma pi\u00f9 spettacolare in quanto presenta un tetto sporgente sul vuoto.\nLe immagini delle imprese degli scalatori suscitarono reazioni contrastanti in Europa: gli alpinisti classici erano increduli mentre alcuni giovani scalatori provarono ad emulare i colleghi statunitensi sulle varie pareti granitiche adatte. Reinhold Messner prov\u00f2 per breve tempo l'arrampicata artificiale, ma quasi subito se ne discost\u00f2. Verso la fine degli anni sessanta pubblic\u00f2 l'articolo \"L'assassinio dell'impossibile\", nel quale polemizzava contro l'esasperazione dell'arrampicata in artificiale. Pi\u00f9 tardi, nel suo libro \"Settimo grado\", spinse anche gli alpinisti classici ad usare meno chiodi possibile ed a salire senza sfruttare le protezioni.\nIn Australia, nel 1978 Kim Carrigan riusc\u00ec a scalare la via Prokol Orum di grado 7b+ sui Monti Arapiles, l'anno dopo scal\u00f2 in libera una parete ancora pi\u00f9 difficile.\nDescrizione.\nSi tratta di una disciplina complessa caratterizzata sia da un aspetto fisico motorio che da un'importante componente psicologica e mentale.\nL'arrampicata pu\u00f2 essere distinta in:\nGli aggettivi \"libera\" e \"artificiale\" vengono utilizzati per sottolineare la differenza tra le due pratiche: nel secondo caso si utilizzano aiuti artificiali per compiere la scalata, nel primo no. Per quanto riguarda le tipologie di ascesa relative al numero di soggetti coinvolti:\nSi distinguono inoltre diverse specialit\u00e0 di arrampicata in funzione dell'ambiente in cui essa si svolge: \nTipi di arrampicata.\nArrampicata libera.\nPer \"arrampicata libera\" (o \"free climbing\") si intende lo stile di arrampicata nel quale l'arrampicatore affronta la progressione con il solo utilizzo del corpo: mani nude, piedi (normalmente con le scarpette da arrampicata), ma anche appoggiando e incastrando il corpo intero o sue parti.\nQuesto non esclude a priori l'utilizzo di attrezzatura, come la corda, l'imbrago, il discensore, i moschettoni, i nuts, i friends e i rinvii, ma tale equipaggiamento \u00e8 usato esclusivamente per l'assicurazione, ossia per sicurezza ovvero per limitare i danni in caso di caduta. La salita di una via di arrampicata viene distinta dagli scalatori a seconda di come viene effettuata:\nArrampicata tradizionale.\nPer \"arrampicata tradizionale\" o \"trad\" si intende uno stile di arrampicata libera in cui gli ancoraggi di sicurezza sono amovibili. Si tratta del tipo di arrampicata pi\u00f9 diffuso, utilizzato a volte anche nella scalata di grandi pareti di montagne.\nArrampicata sportiva.\nPer \"arrampicata sportiva\" si intende uno stile di arrampicata che si basa su ancoraggi permanenti fissi alla roccia per la protezione. Il termine \u00e8 usato dunque in contrapposizione all'arrampicata tradizionale, facente uso invece di protezioni amovibili come nut e friend. Poich\u00e9 l'equipaggiamento \u00e8 usato esclusivamente per l'assicurazione, e non aiutare la progressione, l'arrampicata sportiva \u00e8 considerato un tipo di arrampicata libera.\nArrampicata senza assicurazione.\n\u00c8 un tipo di arrampicata libera in cui non si utilizzano alcune forme di protezione. Forme di arrampicata senza assicurazione sono il bouldering e il free solo. Il bouldering viene denominato anche \"sassismo\" e viene effettuato su piccoli massi fino a 5-6 metri di altezza. Il free solo invece \u00e8 uno sport estremo, compiuto da chi arrampica senza alcuna sicurezza (come corde, chiodi, moschettoni...) ed \u00e8 quindi sempre a rischio della propria vita. Questa disciplina viene spesso chiamata impropriamente \"free climbing\".\nArrampicata artificiale.\nPer arrampicata artificiale (detta anche \"in artificiale\") si intende lo stile di un'ascensione, su roccia o ghiaccio, nella quale si fa ricorso ad attrezzi e strumenti che aiutano la progressione. Se gli attrezzi, anzich\u00e9 per la progressione, sono utilizzati al solo scopo di garantire la sicurezza dell'alpinista, la salita viene comunemente considerata come \"libera\". Un esempio di tale differenza pu\u00f2 essere dato considerando l'utilizzo della corda: se essa viene utilizzata esclusivamente come strumento di sicurezza, per garantire l'incolumit\u00e0 di chi sale in caso di caduta, lo stile di arrampicata sar\u00e0 considerato \"libero\"; se viceversa, nel corso della salita, essa viene altrimenti utilizzata, ad esempio per appendersi e riposarsi, la corda diventa uno strumento ausiliario che in qualche modo facilita la naturale salita (che \"naturale\", a quel punto, non \u00e8 pi\u00f9) e allora si parla di stile di arrampicata \"artificiale\". Tra i classici attrezzi tipici dell'arrampicata artificiale si annoverano, per esempio, chiodi, spit, cordini in nylon (che tuttavia possono anche essere usati come strumenti di sola sicurezza) e attrezzi esclusivi dell'artificiale come le staffe o gli skyhook.\nArrampicata su ghiaccio.\n\u00c8 un tipo di arrampicata che pu\u00f2 essere libera o artificiale che si svolge tipicamente su cascate di ghiaccio in inverno o su pareti completamente ghiacciate a differenza dell'arrampicata tipica su roccia.\nArrampicata indoor.\nL'arrampicata indoor \u00e8 l'arrampicata praticata su strutture costituite da pannelli su cui si montano delle prese, appigli artificiali di resina o altro materiale. L'arrampicata indoor serve sia come luogo di allenamento (infrasettimanale o nelle giornate di brutto tempo) che come terreno su cui disputare le competizioni. Solo le primissime gare d'arrampicata si disputarono sulla roccia, ma fu subito evidente la difficolt\u00e0 di creare e cambiare i percorsi di gara.\nArrampicata su albero.\nL'arrampicata su albero, o \"tree climbing\", \u00e8 una tecnica di arrampicata che consente di accedere alla chioma dell'albero e muoversi, in sicurezza passando da un ramo all'altro imbragati al suo interno. La tecnica \u00e8 nata negli USA e, in seguito, si \u00e8 diffusa anche in Europa.\nTecniche di arrampicata.\nIn generale lo sforzo fisico compiuto nelle scalate \u00e8 di tipo discontinuo e richiede una buona forza massima e resistenza allo sforzo. Le tecniche di arrampicata sono molte e piuttosto varie; possono risultare differenti in virt\u00f9 di caratteristiche peculiari di ciascuna persona quali, per esempio, lo stile individuale, le conoscenze ricevute da \"maestri\" o arrampicatori pi\u00f9 esperti, la conformazione fisica e il coordinamento psicomotorio. L'intrinseca pericolosit\u00e0 legata a questo sport impone che il loro apprendimento avvenga sempre sotto l'affidamento di una persona titolata. In questo senso, \u00e8 bene sottolineare che la Legge italiana riserva la prerogativa dell'insegnamento outdoor delle tecniche di arrampicata alle guide alpine, a livello professionale, e alle Scuole del CAI a livello non professionale.\nStrumenti utilizzati.\nA parte le gi\u00e0 menzionate scarpette da arrampicata, gli strumenti utilizzati possono essere sia di assicurazione che strumenti specifici per l'arrampicata in artificiale. Ad esempio: \nIl metodo Caruso.\nUna delle tecniche di insegnamento dell'arrampicata \u00e8 quella che si basa sul metodo cosiddetto \"Caruso\", elaborato dall'alpinista e guida alpina Paolo Caruso. Tale metodo \u00e8 utile nell'impostazione degli allievi, infatti razionalizza e schematizza i vari movimenti nell'approccio alla scalata su roccia.\nPer conseguire lo scopo, Caruso ha individuato alcune posizioni e alcune progressioni \"fondamentali\". Tra queste, quella del cosiddetto \"triangolo\", in cui la posizione del baricentro del corpo resta sempre all'interno di un immaginario triangolo, appunto, costituito da almeno tre punti di contatto con la parete di roccia (due piedi e una mano o viceversa). Ci si pu\u00f2 dunque appigliare con le mani e appoggiare un solo piede, che fa da vertice a un triangolo rovesciato, oppure appigliarsi con una sola mano e appoggiare entrambi i piedi, sempre formando un triangolo.\nGrado di difficolt\u00e0.\nIn arrampicata e alpinismo si assegna un grado di difficolt\u00e0 alle vie d'arrampicata su roccia, ghiaccio e agli itinerari alpinistici. L'operazione di assegnare un grado a una via \u00e8 detta \"quotare\" o \"gradare\" e viene effettuata dagli apritori e dai primi ripetitori della via.\nLe varie discipline dell'arrampicata e l'alpinismo usano differenti scale di difficolt\u00e0 e inoltre a seconda dei paesi (Europa, Stati Uniti) ci possono essere scale diverse:\nEvoluzione dei gradi.\nL'arrampicata libera \u00e8 alla continua ricerca di vie di grado sempre maggiore. Le seguenti tabelle mostrano come \u00e8 progredita la massima difficolt\u00e0 oltre l'8a negli anni, attraverso i nomi delle vie e i loro primi salitori.\nCompetizioni d'arrampicata.\nLe competizioni di arrampicata cominciarono a svolgersi dalla met\u00e0 degli anni '80.\nLe principali tappe dell'evoluzione agonistica dell'arrampicata sono:\nSi distinguono 3 specialit\u00e0: difficolt\u00e0 (detta lead), boulder e velocit\u00e0 (detta speed).\nDifficolt\u00e0.\nDetta lead, si effettua su un percorso di prese artificiali che aumenta progressivamente di difficolt\u00e0. La via si sviluppa lungo una parete alta anche 25 metri e l'obbiettivo \u00e8 arrivare con entrambe le mani all'ultima presa, il \"top\", e inserire la corda nell\u2019ultimo rinvio.\nOgni presa su cui l'atleta ha il controllo equivale a un punto e ha tre valori: - se viene solo toccata; = se viene impugnata, + se dopo averla impugnata si inizia un movimento che per\u00f2 non permette di raggiungere la presa successiva.\nQuesta specialit\u00e0 si pu\u00f2 effettuare con la corda di sicurezza dall'alto, nei giovanissimi, o con corda dal basso, in entrambi i casi usata solo per ragioni di sicurezza, non utile alla progressione.\nBoulder.\nConsiste nel dover arrampicare su vie basse, circa 3-4 metri, di diversa difficolt\u00e0 senza l'uso dell'imbrago (l'incolumit\u00e0 \u00e8 assicurata da morbidi materassoni). Nasce negli anni 40-50 negli Stati Uniti. Richiede uno sforzo di breve durata ma molto intenso e prevede una serie limitata di movimenti, 7-8 in media. Si tratta di partire con 1-2 prese obbligate di \"start\" per completare il percorso che culmina con un \"top\" che dev'essere tenuto dall'atleta per almeno 2 secondi consecutivi con entrambe le mani. Conta il numero di tentativi impiegati nel raggiungere il \"top\" in un determinato tempo che \u00e8, in genere, di 4 o 5 minuti. Si ha, inoltre, una presa intermedia chiamata \"zona\" (o \"bonus\") che attribuisce un ulteriore punteggio, sempre a seconda del numero di tentativi impiegati per raggiungerla.\nVelocit\u00e0.\nDetta speed, si effettua su una via che \u00e8 sempre la stessa nelle competizioni, su una parete di circa 15 metri. L'obiettivo di questa specialit\u00e0 \u00e8 percorrere la via e raggiungere il top nel minor tempo possibile. Gli atleti salgono in moulinette, cio\u00e8 con corda dall'alto, in modo da potersi concentrare solo sul tempo di salita. "}
{"id": "113122", "revid": "1521569", "url": "https://it.wikipedia.org/wiki?curid=113122", "title": "Georges Pompidou", "text": "Biografia.\nLa carriera iniziale.\nNasce in un minuscolo comune dell'Alvernia, e per tutta la vita conserver\u00e0 solidi legami con la sua regione. I suoi genitori, L\u00e9on Pompidou (1887-1969), e Marie-Louise Chavagnac (1886-1945) sono una coppia d'insegnanti elementari. Il padre diventer\u00e0 in seguito professore di spagnolo nelle scuole medie, e a ottant'anni decider\u00e0 di imparare l'italiano per poter leggere Dante in originale. Divent\u00f2 in seguito anche consigliere municipale di Albi ed insignito della Legion d'Onore. Anche la sorella minore Madeleine (1920-2014) e suo cognato Henri Domerg (1922-2015), furono docenti di lettere classiche. Studente brillante, compie gli studi superiori al liceo Lap\u00e9rouse di Albi. Ottiene il primo premio nella versione di greco al Concorso generale indetto nel 1927 dal Ministero dell'Educazione Nazionale e le classi preparatorie al liceo Pierre-de-Fermat di Tolosa e al liceo Louis-le-Grand di Parigi, completando la sua formazione presso l'\u00c9cole Normale Sup\u00e9rieure e presso l'\u00c9cole libre des sciences politiques (progenitrice dell'attuale Institut d'\u00e9tudes politiques de Paris). Partecipa quindi al concorso per l\"'agr\u00e9gation\" in lettere, conquistando il primo posto.\nIl 29 ottobre 1935 sposa Claude Cahour (Ch\u00e2teau Gontier, Mayenne, 13 novembre 1912 - Parigi, 3 luglio 2007). Non avendo figli, la coppia adotta Alain Pompidou (Parigi, 5 aprile 1942), futuro medico e professore universitario e deputato europeo per due legislature.\nGeorges Pompidou insegna dal 1935 al 1938 presso il liceo Saint-Charles di Marsiglia e dal 1938 al 1944 presso il liceo Henri-IV di Parigi, citt\u00e0 nella quale si stabilisce definitivamente nel 1938. All'indomani della Liberazione di Parigi nell'agosto 1944 si mette in contatto con l'entourage di de Gaulle, offrendosi come collaboratore. Lascia quindi l'insegnamento ed entra nel gabinetto di de Gaulle, Presidente del Consiglio dal 10 settembre 1944 al 20 gennaio 1946. L'estate del 1946 diventa consigliere di Stato, e nell'aprile 1948 \u00e8 nominato capo di gabinetto del generale de Gaulle. Pompidou ha l'incarico di gestire in prima persona tutte le questioni politiche che de Gaulle non vuole affidare all'organigramma del RPF, il partito del generale. Tra le sue mansioni, la cura della fondazione Anne de Gaulle. Nel maggio del 1953 lascia temporaneamente l'attivit\u00e0 politica per diventare direttore generale della Banca Rothschild, incarico che manterr\u00e0 fino al maggio 1958.\nPrimo ministro.\nIl 1\u00ba giugno 1958 De Gaulle, tornato al potere come Presidente del Consiglio, lo nomina direttore di gabinetto. Rimanendo nell'ombra, Pompidou \u00e8 uno dei tessitori dell'avvento della Quinta Repubblica francese. Dopo l'insediamento di De Gaulle alla Presidenza della Repubblica l'8 gennaio 1959 torna a lavorare per la Banca Rothschild, e il 5 marzo dello stesso anno \u00e8 nominato da De Gaulle, membro del Consiglio costituzionale.\nSu mandato di De Gaulle, entra in contatto con il FLN e partecipa alle discussioni a Neuch\u00e2tel e a Lucerna nel corso delle quali vengono predisposti gli accordi di \u00c9vian. Il 14 aprile 1962, dopo l'approvazione per via referendaria degli accordi di \u00c9vian, \u00e8 nominato Primo ministro.\n\u00c8 il primo caso nella storia della Quinta Repubblica francese di nomina di un Primo ministro che non \u00e8 mai stato parlamentare (i successivi saranno quello di Raymond Barre nel 1976 e quello di Dominique de Villepin nel 2005). Mantenendo l'incarico ininterrottamente fino al 10 luglio 1968, \u00e8 stato anche il Primo Ministro rimasto pi\u00f9 a lungo al potere (sei anni e tre mesi), venendo riconfermato da De Gaulle dopo le elezioni legislative del 1962 e del 1967. Alle elezioni legislative del marzo 1967 e a quelle anticipate del giugno 1968 \u00e8 eletto deputato all'Assembl\u00e9e Nationale per il collegio del Cantal.\nIl \"Maggio francese\" e lo sciopero generale.\nPadroneggia la situazione durante i moti studenteschi del maggio 1968. A differenza di De Gaulle, ritiene inopportuna una repressione violenta della contestazione studentesca, prevedendo - a ragione - che l'ondata di protesta si sarebbe esaurita nel giro di pochi giorni: di qui la decisione di accettare le rivendicazioni degli studenti, facendo riaprire la Sorbona e mettere in libert\u00e0 i ragazzi arrestati. Per far uscire la Francia dalla paralisi causata dagli scioperi in massa proclamati in conseguenza della protesta studentesca, il 26 maggio 1968, dopo una discussione durata ininterrottamente 48 ore, conclude con le principali organizzazioni sindacali gli \"accordi di Grenelle\" (tra i collaboratori che lo affiancheranno durante le trattative sfiancanti ci furono \u00c9douard Balladur e Jacques Chirac) che hanno l'obiettivo - non raggiunto a causa del dissenso della base sindacale che respinge l'accordo - di riportare la pace sociale nel paese.\nIn assenza di De Gaulle, che il 29 maggio si reca di nascosto a Baden Baden con l'intenzione - presto rientrata - di abbandonare la Francia (secondo il generale Alain de Boissieu, genero di de Gaulle, quest'ultimo avrebbe preso in considerazione varie ipotesi, fra cui quella di trasferire il governo a Strasburgo o a Metz, al confine con la Germania Ovest; secondo Jacques Foccart, invece, de Gaulle si sarebbe recato a Baden Baden al solo scopo di conferire con il generale Jacques Massu allora di stanza nello Stato tedesco), per alcune ore Pompidou ha interamente nelle sue mani il governo del paese. Il 31 maggio, all'indomani del rientro di De Gaulle a Parigi, promuove una manifestazione gollista di massa sull'avenue des Champs-\u00c9lys\u00e9es.\nIl 24 maggio De Gaulle aveva annunciato l'indizione di un referendum che avrebbe attribuito al governo il potere di introdurre la partecipazione sociale. Ma mettendo sul piatto della bilancia le sue dimissioni, il 30 maggio Pompidou lo convinse a rinunciare alla consultazione popolare e a sciogliere l'Assembl\u00e9e nationale eletta l'anno precedente, nella quale il movimento gollista insieme ai partiti alleati aveva la maggioranza per un solo voto. La determinazione del Primo ministro viene premiata dai francesi, giacch\u00e9 alle elezioni anticipate del giugno 1968 il movimento gollista conquista una maggioranza schiacciante all'Assembl\u00e9e nationale. Il voto appare chiaramente come un'adesione in massa alla linea del Primo ministro, tuttavia Pompidou - che come consuetudine dopo la ricostituzione dell'Assembl\u00e9e nationale ha rassegnato le dimissioni - \u00e8 costretto a cedere il posto di capo del governo a Maurice Couve de Murville: per Alain Peyrefitte, prima ancora del maggio 1968 tra De Gaulle e Pompidou erano sorte delle divergenze, delle quali quest'ultimo non faceva mistero con il suo \"entourage\".\nIl complotto ai suoi danni.\nL\"'affaire Markovic\".\nDopo le dimissioni da Primo ministro, Georges Pompidou deve affrontare una violentissima campagna diffamatoria orchestrata ai suoi danni fin dall'ottobre 1968 da alcuni esponenti del movimento gollista, con la complicit\u00e0 accertata di elementi dei servizi segreti francesi dell'epoca. Si tratta del ritrovamento, avvenuto proprio nell'ottobre di quell'anno, del cadavere di Stephan Markovic, un giovane guardaspalle del noto attore Alain Delon, legato alla malavita. Nel corso delle indagini, furono messe in circolazione delle voci e dei fotomontaggi volti a coinvolgere suo malgrado la moglie di Pompidou in un giro di festini erotici.\nL'estraneit\u00e0 di Claude Pompidou fu ampiamente dimostrata, ma il responsabile dell'omicidio e il movente del medesimo non saranno mai accertati. In quel frangente, i rapporti con De Gaulle e con il suo entourage subiscono un'ulteriore incrinatura: Pompidou prover\u00e0 un forte scoramento per via dello scarso sostegno ricevuto dal generale nei giorni dell\"affaire Markovic\"; dal suo canto, De Gaulle si risentir\u00e0 per una dichiarazione rilasciata a Roma dall'ex Primo ministro nel gennaio 1969 a proposito di una sua eventuale candidatura all'Eliseo.\nConseguenze: le norme sulla \"privacy\".\nUna volta eletto presidente della Repubblica, affida ad Alexandre de Marenches il compito di bonificare i servizi segreti allontanando i personaggi di dubbia reputazione. Nel 1970 promuove l'emanazione di una normativa che d\u00e0 ampi e straordinari poteri al giudice nel reprimere qualsiasi violazione della \"privacy\". Da allora, sono previste forti pene pecuniarie e detentive (oggi fino ad un anno di carcere) per chi attenta alla vita privata delle persone pubblicando, senza il consenso dell'interessato, frasi pronunciate in contesti privati e confidenziali e/o registrando immagini e conversazioni avvenute in luogo privato. Il commercio e la detenzione di materiale atto ad effettuare registrazioni di suoni o riprese d'immagini a distanza sono assoggettate ad autorizzazione ministeriale.\nPresidente della Repubblica.\nDopo le dimissioni rassegnate da De Gaulle il 28 aprile 1969 in conseguenza del risultato del referendum sulla riforma del Senato e delle Regioni, Pompidou si presenta alle elezioni presidenziali. A sostenere la sua candidatura, oltre al partito gollista, i Repubblicani Indipendenti di Val\u00e9ry Giscard d'Estaing e alcuni esponenti centristi come Ren\u00e9 Pleven, Joseph Fontanet e Jacques Duhamel. Al primo turno, che ha luogo il 1\u00ba giugno 1969, arriva in testa con voti (44,5 %) davanti al presidente del Senato Alain Poher (23,3 %) e al segretario del PCF Jacques Duclos (21,3 %). Il candidato socialista, Gaston Defferre, ottierne solo voti (5,01 %). Il 15 giugno 1969, al secondo turno, Georges Pompidou \u00e8 eletto presidente della Repubblica con voti (58,21 %), battendo Poher che ne ottiene (41,79 %). Il 20 giugno s'insedia alla presidenza della Repubblica e l'indomani nomina Primo ministro Jacques Chaban-Delmas, rappresentante l'ala riformista del gollismo.\nL'economia, le opere pubbliche e l'ambiente.\nIl suo settennato incompiuto \u00e8 caratterizzato dalla prosperit\u00e0 del paese, dovuta anche a scelte economiche innovative e lungimiranti. Nel corso dei primi quattro anni della sua presidenza, la crescita media annuale del paese si attest\u00f2 al 5,4 %, a fronte di un tasso di disoccupazione del 2,5 %. Dal 1969 al 1973 la Francia ha dato al mondo - con un differenziale di crescita da 1 a 2 punti in rapporto ai suoi principali partner industriali - l'esempio della crescita pi\u00f9 rapida e dello sviluppo pi\u00f9 regolare di tutti i paesi industrializzati. Gli investimenti delle imprese crebbero di pi\u00f9 della met\u00e0, il tasso d'investimento raggiunse quasi un terzo del prodotto interno lordo.\nIl livello di vita dei francesi raggiunse quello della Germania e super\u00f2 di un quarto quello della Gran Bretagna. La percentuale delle esportazioni del prodotto interno lordo pass\u00f2 dal 10% a pi\u00f9 del 20% e il commercio estero si smarc\u00f2 dalla zona franco a vantaggio dei paesi europei che assorbirono pi\u00f9 del 50% delle esportazioni. La situazione di piena occupazione fu garantita mentre il potere d'acquisto aument\u00f2 di quasi il 25% in cinque anni. L'obiettivo della presidenza Pompidou \u00e8 presto detto: fare della Francia la prima potenza industriale d'Europa.\nIl simbolo del \"pompidolismo\" economico pu\u00f2 essere individuato nell'aereo Concorde, il cui primo volo \u00e8 effettuato nel 1969. Ma il carattere emblematico del velivolo supersonico - che negli anni successivi si riveler\u00e0 un cattivo investimento economico - non deve far trascurare altre iniziative nello stesso settore come, ad esempio, l'Airbus. Di grande rilevanza anche il contributo dato sotto la sua presidenza allo sviluppo delle telecomunicazioni, dell'informatica e della ricerca spaziale (ad esempio, il Programma Ariane). Nell'ultimo anno della sua presidenza, \u00e8 potenziato un ambizioso piano energetico messo a punto nel 1969, che prevede la costruzione di tredici centrali nucleari. Proseguendo la politica perseguita quando era Primo ministro, Pompidou promuove lo sviluppo della rete autostradale e la crescita urbanistica delle grandi metropoli. Fautore della diffusione del mezzo privato, impone la creazione a Parigi delle \"voies sur berge\", due corridoi riservati alle automobili ai lati della Senna.\nLa \"Voie express Rive Droite\", per una lunghezza complessiva di 13 chilometri, sar\u00e0 ribattezzata dopo la sua morte \"voie Georges-Pompidou\". Il tratto sulla Rive Gauche sar\u00e0 realizzato solo in minima parte. Nel corso della presidenza Pompidou, sono messi a punto gli studi per una linea ad alta velocit\u00e0 tra Parigi e Lione, il futuro TGV i cui lavori saranno autorizzati il 5 marzo 1974. Nel contempo, fortemente sensibile alla tutela dell'ambiente e del paesaggio, \u00e8 il primo a istituire nel 1971 il ministero dell'Ambiente, affidandolo al sindaco di Digione Robert Poujade. \u00c8 d'uso comune in Francia l'espressione \"Ann\u00e9es Pompidou\" per indicare questo periodo di eccezionale benessere economico, la cui interruzione non \u00e8 segnata dalla morte improvvisa del presidente della Repubblica, ma dallo \"choc\" petrolifero del novembre 1973.\nLa politica internazionale.\nPersegue l'obiettivo del suo predecessore di fare della Francia una potenza a vocazione mondiale. Al summit dell'Aia del 1\u00ba dicembre 1969, insieme a Willy Brandt getta le basi dell'Unione europea, pur diffidando di un'integrazione troppo radicale fra i Paesi della Comunit\u00e0. In ottemperanza di quegli accordi, nel 1972 indice un referendum sull'ingresso della Gran Bretagna nella Comunit\u00e0 Europea, che avr\u00e0 esito positivo. Nei confronti degli Stati Uniti, adotta una politica ispirata a un lucido pragmatismo: da un lato, diffidando di un ipotetico \"condominio\" sovietico-americano mantiene la Francia in una posizione di risoluta indipendenza, dall'altro si sforza di non compromettere i rapporti con Richard Nixon che, tuttavia, a partire dal 1973, si andranno deteriorando. Consapevole della supremazia della moneta americana, Pompidou punta infatti a sventare il rischio della nascita di conflitti economici che in ogni caso vedrebbero il vecchio Continente soccombente.\nQuanto ai rapporti franco-africani, in continuit\u00e0 con la politica del suo predecessore mantiene le ex colonie francesi in Africa nel bacino d'influenza francese. Georges Pompidou ha contribuito all'ingresso dell'Italia nel futuro G6. Il 9 febbraio 1974, venendo a conoscenza che l'Italia non sarebbe stata invitata a Les Baux-de-Provence a un incontro a cui avrebbero partecipato gli Stati Uniti, la Gran Bretagna, la Repubblica Federale Tedesca, il Giappone e la Francia in vista della riunione del \"comitato dei Venti\" del FMI prevista a Roma, fortemente irritato chiede e ottiene che l'invito sia esteso anche all'Italia.\nLa cultura.\nGrazie anche all'influenza della moglie Claude Cahour, donna di straordinaria eleganza e profonda cultura, assidua frequentatrice di sale da concerto e gallerie d'arte, si circonda di artisti e intellettuali, e appoggia l'arte e la musica contemporanea. Da Primo ministro, aderisce all'idea di Andr\u00e9 Malraux di far affrescare da Marc Chagall la v\u00f2lta dell'Op\u00e9ra Garnier rimuovendo le pitture ottocentesche, e sempre su proposta di Malraux, promuove una legge che consente di regolare le imposte di successione attraverso la cessione allo Stato di opere d'arte, iniziativa che consentir\u00e0, tra l'altro, la creazione del Mus\u00e9e National Picasso. I suoi protetti sono il pittore cinetico Victor Vasarely e il compositore e direttore d'orchestra Pierre Boulez. Promuove il \"Festival d'automne\", una manifestazione multidisciplinare (teatro, danza, opera, cinema, arti plastiche, letteratura) che dal 1972 si svolge ogni anno a Parigi ed \u00e8 dedicata esclusivamente alla produzione contemporanea.\nNel corso dell'ultimo anno della sua presidenza muove i primi passi il progetto di un'altra grandiosa istituzione culturale: il museo d'Orsay. Nel febbraio 1973, approva l'idea, sottopostagli dal ministro della Cultura Jacques Duhamel, di riconvertire la stazione ferroviaria sul Lungosenna da anni dismessa e salvata a stento dalla demolizione in un museo dedicato all'arte della seconda met\u00e0 del XIX secolo. Il cantiere vedr\u00e0 la luce durante il settennato del suo successore Val\u00e9ry Giscard d'Estaing e il nuovo museo sar\u00e0 inaugurato il 1\u00ba dicembre 1987 da Fran\u00e7ois Mitterrand.\nIl \"Centre Pompidou\".\nAlla fine degli anni Sessanta immagina un centro pluridisciplinare destinato all'arte moderna e alla musica contemporanea, da realizzarsi in un quartiere di Parigi, il Beaubourg, da tempo in forti condizioni di degrado anche a causa di alcune demolizioni rimaste a met\u00e0. Viene cos\u00ec promossa la costruzione dell'attuale Centre Pompidou, esito felice di un concorso internazionale che vede prevalere il progetto presentato da un gruppo i cui capofila sono due architetti stranieri, gli italiani Renzo Piano e Richard Rogers, all'epoca giovani e sconosciuti.\nTuttavia la morte gli impedisce di assistere all'inaugurazione della sua creatura, che avverr\u00e0 il 31 gennaio 1977. Dopo l'elezione del nuovo presidente della Repubblica Val\u00e9ry Giscard d'Estaing, fu esclusivamente grazie a Jacques Chirac, Primo ministro dal maggio 1974 all'agosto 1976, se il Centre Pompidou \u00e8 stato realizzato. Dopo l'annuncio da parte di Giscard che il progetto sarebbe stato annullato, Chirac minacci\u00f2 le dimissioni, costringendo il capo dello Stato a ritirare la decisione.\nLa malattia e la morte.\nColpito dal morbo di Waldenstr\u00f6m, continua a esercitare il suo mandato nonostante i sintomi della malattia siano ormai visibili e invalidanti. Il 5 luglio 1972 sostituisce Jacques Chaban-Delmas, considerato troppo progressista e inviso ai consiglieri Juillet e Garaud, con Pierre Messmer, pi\u00f9 affidabile e di orientamento politico nettamente conservatore. Messmer porta la maggioranza uscente di centrodestra alla vittoria alle elezioni legislative del marzo/aprile 1973 e, all'indomani della proclamazione dei risultati, modifica la formazione del governo ridimensionando ulteriormente la presenza dei capi storici del gollismo.\nNel corso dell'ultimo anno della presidenza, Pompidou appare isolato a causa del malcontento dei \"baroni\" gollisti e sempre pi\u00f9 indebolito dalla malattia. A causa del cortisone assunto a dosi sempre pi\u00f9 massicce per curarsi, \u00e8 frequentemente in preda a prolungati stati influenzali e a forti raffreddori. Ma la sua lucidit\u00e0 intellettuale rimane intatta, e non esita ad affrontare estenuanti viaggi all'estero per incontrare i suoi omologhi stranieri. Il 1\u00ba marzo 1974 in occasione di un nuovo rimpasto del governo Messmer, il numero dei ministri \u00e8 ridotto a sedici unit\u00e0 e la nomina di Jacques Chirac, uomo di fiducia di Juillet e Garaud, a ministro dell'Interno \u00e8 un segnale che le elezioni presidenziali anticipate sono ormai inevitabili.\nL'esordio della seduta del primo consiglio dei ministri del nuovo governo Messmer sar\u00e0 ripreso dal telegiornale: davanti alle telecamere, un Pompidou disfatto dalla malattia ma ancora determinato pronuncia una vera e propria allocuzione ai ministri. Il 31 marzo \u00e8 colpito da una setticemia fulminante mentre si trova nella sua casa di campagna a Orvilliers. Trasportato a Parigi in ambulanza, le sue condizioni si aggravano ulteriormente, ma la notizia \u00e8 mantenuta segreta. Muore alle 21 del 2 aprile 1974 nel suo domicilio al Quai de B\u00e9thune, sull'\u00cele Saint-Louis, non riuscendo a terminare in pieno il suo mandato che sarebbe scaduto il 19 giugno 1976, per essere poi sepolto nel cimitero di Orvilliers. I francesi apprendono la notizia alle 21 e 58, quando le trasmissioni televisive sono interrotte per annunciare il decesso del capo dello Stato.\nIntellettuale e \"viveur\".\nLa sua cultura umanistica era sterminata. Nel corso di una conferenza stampa, lasci\u00f2 a bocca aperta l'uditorio: rispondendo alla domanda imbarazzante di un giornalista, recit\u00f2 a memoria una poesia di Paul \u00c9luard. Era anche un \"bon vivant\", amante della buona tavola e delle serate mondane. Amici della coppia Pompidou erano, tra gli altri, il banchiere Guy de Rothschild, Alain Delon con l'allora moglie Nathalie, Fran\u00e7oise Sagan, il direttore-fondatore di \"France-Soir\" Pierre Lazareff e il cantautore Guy B\u00e9art. Amico di Pompidou dai tempi delle classi preparatorie al Liceo Louis-le-Grand di Parigi era il poeta e futuro presidente del Senegal L\u00e9opold S\u00e9dar Senghor.\nI consiglieri.\nA differenza del suo predecessore Charles de Gaulle, Pompidou si avvaleva di una ristretta cerchia di consiglieri, alcuni dei quali di idee politiche diametralmente opposte alle sue. I pi\u00f9 influenti furono Pierre Juillet e Marie-France Garaud, vere e proprie eminenze grigie. Molto ascoltati anche Michel Jobert, di orientamento radicale, ed \u00c9douard Balladur (i due si avvicenderanno nel ruolo di segretario generale dell'Eliseo). Fra gli altri consiglieri, Jean-Bernard Raimond, che divenne in seguito ambasciatore e sar\u00e0 ministro degli esteri nel governo di coabitazione di Jacques Chirac, e l'esperto in questioni economiche e futuro banchiere Bernard Esambert.\nScritti.\nFu autore di alcuni volumi di argomento politico e letterario, il pi\u00f9 noto dei quali \u00e8 l\"'Antologie de la po\u00e9sie fran\u00e7aise\" (\"Antologia della poesia francese\")."}
{"id": "113127", "revid": "599013", "url": "https://it.wikipedia.org/wiki?curid=113127", "title": "Game over", "text": "Game over, espressione della lingua inglese traducibile come \u00abgioco concluso\u00bb, \u00e8 il testo finale in diversi videogiochi e indica, appunto, la conclusione di una partita.\nStoria.\nIl game over era in origine presente nelle macchine arcade delle sale giochi; in seguito, \u00e8 stato introdotto anche nei giochi compatibili con piattaforme casalinghe.\nL'espressione segnalava la fine del gioco, sia in caso di vittoria che in caso di sconfitta. La maggior parte dei titoli pi\u00f9 recenti propone invece la scritta \"the end\" (\u00abfine\u00bb) oppure presenta un filmato con i crediti e i titoli di coda, riservando il game over nella sola eventualit\u00e0 in cui il giocatore perda la partita.\nCasi particolari.\nIn determinati videogiochi, il game over costituisce un espediente del gioco: il caso pi\u00f9 famoso \u00e8 la serie di \"Metal Gear\". In ' la partita prosegue anche durante il game over, mentre in ' \u00e8 possibile (tramite un'apposita pillola) simulare una falsa conclusione.\nAltri, come per esempio \"Silent Hill\", oltre alla scritta propongono un breve messaggio al fine di illustrare al giocatore i propri errori o fornirgli dei suggerimenti.\nNel linguaggio comune.\nL'espressione viene utilizzata anche in altri contesti, oltre a quello videoludico: principalmente nei paesi anglofoni per indicare una fine improvvisa oppure una situazione senza via di uscita."}
{"id": "113130", "revid": "79968", "url": "https://it.wikipedia.org/wiki?curid=113130", "title": "Multiplexer", "text": "Il multiplexer (comunemente detto mux) \u00e8 un selettore di linee di dato in grado di selezionare diversi segnali in ingresso sia analogici sia digitali. Una volta selezionati i segnali vengono raccolti e mandati in una singola linea di uscita.\nSono soprattutto usati per aumentare la quantit\u00e0 di dati che possono essere trasmessi attraverso una rete in determinate quote di tempo e banda, pertanto il termine viene usato, contestualmente, sia in elettronica sia in telecomunicazioni.\nElettronica.\nIn elettronica, il termine pu\u00f2 riferirsi a una tipologia di circuiti integrati, oppure a una particolare apparecchiatura completa.\nNel primo caso un multiplatore (anche chiamato selettore) \u00e8 un dispositivo capace di selezionare un singolo segnale elettrico fra diversi segnali in ingresso in base al valore degli ingressi di selezione. Esistono multiplatori sia per segnali digitali sia per segnali analogici (amux).\nPer esempio, un multiplatore a due ingressi \u00e8 una semplice porta logica la cui uscita Y assume il valore di uno dei due ingressi A o B in base al valore del terzo ingresso di selezione S. L'equazione booleana \u00e8:\nChe pu\u00f2 essere espressa dalla seguente tabella di verit\u00e0:\nQuesta tabella di verit\u00e0 mostra che quando il selettore \u00e8 uguale a \"0\", allora Y \u00e8 collegato ad A; mentre quando il selettore \u00e8 uguale a \"1\", Y \u00e8 dipendente da B.\nSono di uso comune multiplatori con molte porte. Per esempio, un multiplatore a otto ingressi pu\u00f2 smistare otto diversi segnali, tramite tre segnali logici di selezione. I segnali di ingresso sono numerati da X0 a X7, e gli ingressi di selezione sono numerati S2, S1 e S0. Se S2 e S0 sono a '1' e S1 \u00e8 a '0', per esempio, l'uscita sar\u00e0 uguale a X5.\nIn genere i multiplatori possono essere implementati con le porte logiche elementari, quali AND, OR, NAND, ecc.\nDi solito gli ingressi di selezione sono \"n\", mentre le variabili in entrata sono \"formula_1\" o meno.\nDispositivi commerciali.\nTTL 74150: mux a 26 ingressi\nTTL 74151: mux a 8 ingressi\nTTL 74153: due mux a 4 ingressi\nCMOS 4019B: quattro mux a 2 ingressi\nCMOS 4051B: mux a 8 canali analogici\nCMOS 4052B: due mux a 4 canali analogici\nCMOS 4053B: tre mux a 2 canali analogici\nIn riferimento alle apparecchiature commerciali progettate per questa funzione, pu\u00f2 essere preso come esempio il modello 3488A del costruttore HP definito SWITCH/CONTROL UNIT, un apparecchio piuttosto diffuso negli anni 1980-1990, programmabile in linguaggio BASIC, dotato di un pannello provvisto di una serie di tasti di selezione e un display alfanumerico LCD che ne visualizza lo stato operativo. L'unit\u00e0 \u00e8 provvista di 5 slot in cui inserire schede opzionali in base alle proprie necessit\u00e0, sono disponibili: un multiplexer a 10 canali, uno scanner per segnali a frequenza VHF, una scheda generica a rel\u00e8, una scheda a matrice, una scheda I/O digitale, e una scheda vergine, utile nel caso di circuiti progettati in proprio, l'interfaccia di comunicazione \u00e8 naturalmente la IEEE 488.\nDemultiplatore.\nIl dispositivo complementare, il deselettore o demultiplatore (ingl. demultiplexer, abbr. demux), ha un solo ingresso e diverse uscite.\nUn demultiplatore \u00e8 un circuito logico la cui principale funzione \u00e8 inversa a quella del multiplatore.\nEsso \u00e8 quindi una rete combinatoria con k ingressi (di selezione) e formula_2 uscite, ciascuna delle quali \u00e8 attiva soltanto in corrispondenza di uno dei formula_3 valori di ingresso. I piedini in basso (che si vedono anche in figura) sono detti di indirizzamento (o ingresso di selezione).\nIn base al valore degli ingressi di selezione, l'ingresso viene collegato a una delle uscite. Per esempio, un demultiplatore a otto uscite ha un segnale di ingresso (X), tre ingressi di selezione (S2, S1 e S0), e otto uscite (da A0 a A7). Se per esempio S2 e S0 sono a '1' e S1 \u00e8 a '0', l'uscita A5 sar\u00e0 uguale a X e tutte le altre uscite saranno messe a 0.\nIl demultiplexer ha la funzione esattamente inversa al multiplexer: il multiplexer infatti riunisce pi\u00f9 entrate in un'unica uscita mentre il demultiplexer smista un ingresso in pi\u00f9 uscite.\nTelecomunicazioni.\nNelle telecomunicazioni un multiplatore, (o muldex), \u00e8 un dispositivo che permette di far condividere la capacit\u00e0 disponibile di un unico mezzo trasmissivo (fibra ottica, doppino in rame, etc.) fra pi\u00f9 canali trasmissivi (multiplazione).\nIn ricezione, il dispositivo complementare si chiama demultiplatore e permette di separare i diversi canali trasmissivi originali.\nLa multiplazione pu\u00f2 essere a divisione di tempo o a divisione di frequenza. Su un generico mezzo i due metodi sono incompatibili e richiedono una scelta esclusiva, anche se in teoria possono essere combinati tra loro in modo gerarchico (ad esempio, un segnale multiplato a divisione di tempo pu\u00f2 essere inserito in un canale di un sistema a divisione di frequenza, o viceversa).\nEntrambe le tecniche sono abbinabili sia a un segnale analogico sia a un segnale digitale. Tuttavia, storicamente esiste un abbinamento preferenziale fra multiplazione a divisione di tempo e segnale digitale, e tra multiplazione a divisione di frequenza e segnale analogico.\nUn pi\u00f9 moderno sistema di multiplazione \u00e8 quello che si ottiene \"mascherando\" il segnale di ogni utente sovrapponendogli un differente codice-chiave, rappresentato da una sequenza pseudo casuale algoritmo di Viterbi; tale mascheratura sar\u00e0 poi annullata in ricezione.\nIl vantaggio di questa tecnica di multiplazione, oltre alla criptazione del messaggio, \u00e8 che la soglia massima al numero di possibili utenti sulla stessa portante radio \u00e8 teoricamente illimitato (praticamente \u00e8 limitato dalla soglia accettabile del degrado della qualit\u00e0 del segnale di tutti gli altri utenti attivi, ma, nello stesso tempo ci\u00f2 consente di accettare, in condizioni di emergenza, un numero di accessi superiore a quello stabilito).\nTecniche di multiplazione.\nLe tecniche pi\u00f9 utilizzate per ottenere la multiplazione di pi\u00f9 canali sono la multiplazione a divisione di tempo (Time Division Multiplexing TDM) e a divisione di frequenza (Frequency Division Multiplexing - FDM). Per trasmissioni digitali invece si utilizza TDMA (Time Division Multiple Access), FDMA (Frequency Division Multiple Access) e il CDMA (Code Division Multiple Access).\nIn una tipica applicazione telefonica digitale, con multiplazione a divisione di tempo sullo stesso mezzo vengono trasmessi a intervalli regolari di tempo segnali di 30 canali diversi, pi\u00f9 due canali di controllo. Tipicamente si tratta di un MUX che trasmette 8 chiamate contemporaneamente sullo stesso doppino, elevando la banda da 64 kbit/s a 2 Mbit/s. Questo viene detto un \"flusso primario\".\nIl segnale telefonico viene campionato alla frequenza di 8 kHz, quindi un singolo segnale telefonico \u00e8 costituito da un campione sonoro di 8 bit ogni 125 \u00b5s. Il segnale multiplato contiene 32 campioni da 8 bit ogni 125 \u00b5s.\nIl gestore invece di posare 30 doppini dedicati, ne posa uno con caratteristiche elettriche migliori per tutti risparmiando quasi 10 volte sui costi di cablaggio.\nNella multiplazione a divisione di frequenza si utilizzano 10 frequenze diverse in modo che la portante conduca delle sottoportanti, ossia dove transita un segnale ne transitano 10 con frequenze abbastanza distanti da non interferire. Questa tecnica \u00e8 ormai in disuso nella telefonia, sostituita dalla multiplazione a divisione di tempo e dal segnale digitale.\nUna applicazione ancora popolare della multiplazione a divisione di frequenza \u00e8 l'ADSL, dove su un doppino vengono multiplati un segnale analogico (la conversazione telefonica tradizionale) e i due segnali digitali della connessione internet (l'upload e il download). Questa operazione \u00e8 svolta dal modem ADSL in casa dell'utente e da un apparato detto DSLAM installato nella centrale telefonica che, in upload, converte (modula) in segnali digitali i segnali ADSL multiplati in analogico su doppino di pi\u00f9 utenti e li multipla su un canale a gerarchia superiore ovvero la fibra ottica e viceversa in download verso l'utente.\nMultiplazione telefonica.\nIn particolare viene detto multiplatore anche un dispositivo che veniva installato lungo le linee telefoniche per portare fonia nelle zone a bassa densit\u00e0 abitativa o da poco in espansione, dove non conveniva (almeno inizialmente) costruire una centrale telefonica. Oggi questo dispositivo risulta limitante per lo sviluppo dell'ADSL.\nI multiplatori sono di due tipi MD48 (pi\u00f9 vecchi) e MPX1 (pi\u00f9 recenti) vi \u00e8 inoltre un terzo tipo MUX ASS che a differenza dei primi due serve meno utenze variabili ma mediamente 30-60, ed \u00e8 collegato alla centrale tramite rame e non tramite fibra a differenza degli MD48 e MPX1. Attualmente i recenti mux, detti anche SAS, sono in grado di far erogare ADSL mentre per i modelli MD48 e MPX1 sono stati ideati i Minicab detti in gergo \"zainetti\" che permettono a un massimo di 48 utenze servite da mux di usufruire di ADSL e supportano la tecnologia ADSL2+ anche se al momento quest'ultima non \u00e8 funzionante poich\u00e9 vi sono ancora problemi di surriscaldamento. Per limitare la burocrazia (autorizzazione a mettere una palina e un armadio) sono stati ideati nuovi modelli a \"rialzo\" da installare sopra l'armadio. \nQuesti sono stati installati in numerose grandi e piccole citt\u00e0, raggiungendo una percentuale ad una cifra rispetto al numero dei MUX presenti in Italia. Era previsto anti digital divide di telecom Italia di dotare i MUX e gli UCR non fibrati di DSLAM ADSL 640 kbps su ATM con backhauling su HDSL, il deploy non \u00e8 mai cominciato a differenza di quello delle centrali non fibrate. Esistono alcuni UCR dotati di rialzo ADSL. \nIl deploy dei rialzi \u00e8 stato interrotto da quando \u00e8 iniziato il deploy massimo della VDSL2 (2016). Che ha bypassato il problema, dotando quasi tutte le zone digital divide con la VDSL2 bypassando il problema dei MUX"}
{"id": "113137", "revid": "2225", "url": "https://it.wikipedia.org/wiki?curid=113137", "title": "Kharigiti", "text": ""}
{"id": "113139", "revid": "1543377", "url": "https://it.wikipedia.org/wiki?curid=113139", "title": "Judy Garland", "text": "Dotata di una grande presenza scenica e di una voce profonda, intensa e duttile, Judy Garland \u00e8 stata un'importante artista del XX secolo: eccelse sia come cantante (famosa la sua voce di contralto), sia come ballerina e attrice cinematografica e teatrale. Madre della cantante e attrice Liza Minnelli, nata dalle nozze con il regista Vincente Minnelli, ebbe una vita privata costellata da diversi matrimoni, conclusi con il divorzio, e da un grave abuso di farmaci.\nNella sua carriera cinematografica recit\u00f2 in quasi quaranta film. Nel 1940, all'et\u00e0 di diciotto anni, vinse l'Oscar giovanile e in seguito ottenne due candidature all'Oscar: la prima nel 1955 come Miglior attrice protagonista nel film \"\u00c8 nata una stella\" di George Cukor, la seconda nel 1962 come Miglior attrice non protagonista nel film \"Vincitori e vinti\" di Stanley Kramer. Nel 1955 vinse un Golden Globe per la migliore attrice in un film commedia o musicale per \"\u00c8 nata una stella\". L'American Film Institute ha inserito Judy Garland all'ottavo posto tra le pi\u00f9 grandi star della storia del cinema.\nNel 2019 viene prodotto il film biografico \"Judy\" di Rupert Goold, adattamento cinematografico del dramma teatrale \"End of the Rainbow\" di Peter Quilter, che narra gli ultimi mesi di vita della cantante, interpretata da Ren\u00e9e Zellweger.\nBiografia.\nFiglia d'arte, essendo i genitori entrambi attori del \"vaudeville\", Ethel Marion Milne (1893-1953) e Francis Avent \"Frank\" Gumm (1886\u20131935), Frances Gumm debutt\u00f2 sulle scene ancora bambina, esibendosi in teatri di provincia insieme con le due sorelle pi\u00f9 grandi. La piccola Frances spiccava per talento vocale e magnetismo scenico: divenute in breve tempo un'attrazione amatissima dal pubblico, dal 1929 al 1935 le \"Gumm Sisters\" recitarono nel ruolo di se stesse in alcuni film musicali e, durante un'esibizione a Chicago nel 1934, Frances venne notata da un \"talent-scout\" della Metro-Goldwyn-Mayer, il quale, d'accordo con la madre della ragazza, le procur\u00f2 un vantaggioso contratto cinematografico con il nome d'arte di Judy Garland.\nGrazie anche a un gradevole aspetto fisico e a un viso dolce e accattivante, Judy inizi\u00f2 a farsi le ossa in musical di medio livello, ottenendo dal 1936 ruoli da protagonista in piccoli film musicali come \"Every Sunday\", un cortometraggio che segna il suo vero esordio nel cinema. In questo film, recit\u00f2 insieme ad un'altra promessa, Deanna Durbin: entrambe erano state scoperte dalla MGM, che voleva lanciare due attrici cantanti. I critici lodarono l'interpretazione della Garland, mentre non accolsero bene la recitazione della Durbin, definendola \"rigida\". Cos\u00ec la Mgm decise di lanciare solo la Garland e di licenziare la Durbin, che venne scoperta dalla compagnia rivale, la Universal Studios: le due divennero grandi antagoniste anche come cantanti, dato che la Garland aveva una voce da contralto e la Durbin da soprano leggero.\nIn seguito la Garland interpret\u00f2 \"Pigskin Parade\", che la lancer\u00e0 definitivamente ad alti ascolti. Nel 1938 la sua fama era diffusa ormai in quasi tutti gli Stati Uniti: in quell'anno gir\u00f2 il suo primo film nella popolare serie con protagonista \"Andy Hardy\" (Mickey Rooney), che in seguito divent\u00f2 suo grande amico; \"L'amore trova Andy Hardy\" contribu\u00ec ad accrescere la sua fama, e in seguito Judy girer\u00e0 altre due pellicole di questa serie, oltre a lavorare con Mickey Rooney in altre occasioni.\nNel 1939, ebbe l'occasione di interpretare la protagonista del musical \"Il mago di Oz\" (1939), diretto da Victor Fleming, in cui lanci\u00f2 la canzone \"Over the Rainbow\" e conquist\u00f2 pubblico e critica nel ruolo della dolce e sognatrice Dorothy, che fu la sua migliore interpretazione cinematografica. \nNel 1940 la diciottenne Judy vinse l'Oscar giovanile per i film \"Il mago di Oz\" e per \"Piccoli attori\" (1939), insieme al giovane Mickey Rooney, il quale ebbe la candidatura all'Oscar. Negli anni seguenti continu\u00f2 a mietere successi nella commedia musicale. Nel 1944 interpret\u00f2 il musical in costume \"Incontriamoci a Saint Louis\" (1944), in cui lanci\u00f2 canzoni come \"Meet Me in St. Louis\", \"The Trolley Song\" e \"Have Yourself a Merry Little Christmas\" (l'album della colonna sonora della Decca vince nel 2005 il Grammy Hall of Fame Award); durante le riprese instaur\u00f2 una relazione col regista del film, il celebre Vincente Minnelli, che spos\u00f2 nel 1945, dopo il divorzio dal primo marito, il musicista David Rose. Dal matrimonio con Minnelli, durato sei anni, nel 1946 nacque la futura star Liza.\nSuccessivamente interpret\u00f2 altre commedie musicali di grande successo, al fianco di attori come Gene Kelly ne \"Il pirata\" (1948) e Fred Astaire in \"Ti amavo senza saperlo\" (1948). Durante la lavorazione del primo film ebbe un crollo nervoso e fu ricoverata in una clinica, ma riusc\u00ec ugualmente a portare a termine le riprese. La collaborazione con Astaire si rivel\u00f2 da un certo punto di vista molto faticosa ma la sua performance fu notevole, tanto che il film si rivel\u00f2 un enorme successo.\nI primi anni cinquanta furono per\u00f2 disastrosi per l'attrice, per via del divorzio da Minnelli, del matrimonio burrascoso con Sidney Luft - da cui sarebbero nati due figli, Joseph, detto Joey, e Lorna - terminato anch'esso con un divorzio, della sempre pi\u00f9 crescente dipendenza da alcool e pillole assunti per sostenere i massacranti ritmi di lavoro, e del licenziamento dalla MGM, avvenuto dopo l'insuccesso del film \"L'allegra fattoria\" (1950), nel quale Judy apparve visibilmente appesantita e sofferente.\nDopo alcuni anni di assenza dal cinema, nel 1954 torn\u00f2 sullo schermo per interpretare lo struggente ruolo di protagonista nel film \"\u00c8 nata una stella\" (1954) di George Cukor: nel film la Garland imperson\u00f2 un'aspirante cantante che viene portata al successo da un maturo e alcolizzato divo del cinema; tra i due nasce una grande storia d'amore, ma lei non riuscir\u00e0 a strapparlo dal vortice della depressione. Fu la stessa Garland, con il marito, a produrre il film mentre la casa di produzione Warner (dubbiosa circa il buon esito delle riprese) mise a disposizione i fondi, le attrezzature e il personale tecnico. Malgrado il film venisse apprezzato sia dal pubblico che dalla critica, non incass\u00f2 abbastanza per coprire i costi. La Warner infatti si lamentava della durata e avrebbe voluto ridurre considerevolmente il film per permettere un maggior numero di proiezioni. Nonostante questo, Judy offr\u00ec prova di notevoli doti drammatiche, eccellendo anche come cantante con brani come \"That Man That Got Away\"; il film le valse la candidatura all'Oscar che molti davano per certo. Lei non pot\u00e9 essere presente alla cerimonia poich\u00e9 aveva appena dato alla luce il figlio Joseph, ma nell'ospedale era presente una troupe pronta a registrare il suo discorso. Quell'anno per\u00f2 vinse l'Oscar Grace Kelly, ma Judy fu ricompensata con il Golden Globe.\nNegli anni successivi, l'attrice verr\u00e0 scelta per ruoli intensamente drammatici in film quali \"Vincitori e vinti\" (1961) di Stanley Kramer (che le valse la seconda candidatura all'Oscar, questa volta per un ruolo in cui non cant\u00f2), e \"Gli esclusi\" (1963) di John Cassavetes e concluse la sua carriera cinematografica col film \"Ombre sul palcoscenico\" (1963) di Ronald Neame, dopo il quale abbandon\u00f2 il cinema per dedicarsi al teatro e ai concerti, ottenendo ancora riconoscimenti professionali, ma conducendo un'esistenza sempre pi\u00f9 tormentata, con un quarto matrimonio fallito e con il susseguirsi di problemi di salute e di crisi depressive. Nel 1961 usc\u00ec l'album \"Judy at Carnegie Hall\" che raggiunse la prima posizione nella Billboard Pop Albums (Billboard 200) per 13 settimane e che nel 1962 vinse il Grammy Award all'album dell'anno, il Grammy Award alla miglior interpretazione vocale femminile pop e nel 1998 il Grammy Hall of Fame Award. Nel 1967 venne scritturata per il film \"La valle delle bambole\", ma abbandon\u00f2 il set a causa di alcuni problemi di salute e fu sostituita da Susan Hayward.\nMorte.\nJudy Garland mor\u00ec il 22 giugno 1969, a quarantasette anni. Secondo l'autopsia, si tratt\u00f2 di morte accidentale dovuta a un'assunzione eccessiva di barbiturici in un lungo arco di tempo. Fu trovata morta dal quinto e ultimo marito Mickey Deans nella stanza da bagno del suo appartamento londinese al 4 Cadogan Lane a Chelsea. Un medico che l'aveva visitata in precedenza asser\u00ec che le sarebbe rimasto comunque poco tempo da vivere, a causa della grave forma di cirrosi epatica da cui era affetta.\nIl corpo dell'artista venne tumulato in un colombario del Ferncliff Cemetery di Hartsdale, nello stato di New York. Dopo oltre quarantasette anni, nel gennaio 2017, i tre figli fecero traslare il corpo nel Judy Garland Pavilion, un nuovo ed enorme padiglione costruito all'interno dell'Hollywood Forever Cemetery per ospitare le spoglie della Garland e dei membri della sua famiglia.\nInfluenze culturali.\nPrima della sua morte nel 1969, Judy Garland aveva recitato in oltre trentacinque film ed era comunemente ritenuta come una delle maggiori stelle dello show business. La sua fama \u00e8 perdurata nel tempo e nel 1992 Gerald Clarke dell'Architectural Digest la descrisse come \"probabilmente la pi\u00f9 grande intrattenitrice americana del ventesimo secolo\", mentre l'American Film Institute l'ha classificata all'ottavo posto nella lista delle cento maggiori star della \"Golden Age\" di Hollywood. Nel 1998 le fu inoltre conferito il Grammy Award alla carriera. Il suo impatto sulle cultura americana \u00e8 inoltre evidenziato dalle profonde influenze che la Garland esercita ancora sul cinema, la televisione, la musica e il teatro anche a distanza di decenni dalla sua morte. Adottata dalla comunit\u00e0 LGBT come vera e propria icona gay, Judy Garland \u00e8 stata protagonista di diverse opere teatrali, miniserie televisive e film cinematografici incentrati sulla sua figura; inoltre, non meno di trenta biografie sono state scritte su di lei. Gli animatori della Disney si ispirarono al suo volto per disegnare Belle nel classico \"La bella e la bestia.\"\nDoppiatrici italiane.\nNelle versioni in italiano dei suoi film, Judy Garland \u00e8 stata doppiata da: \nDa doppiatrice \u00e8 sostituita da:"}
{"id": "113140", "revid": "1522738", "url": "https://it.wikipedia.org/wiki?curid=113140", "title": "Goblin", "text": "I goblin, raramente citati in italiano come gobelini, sono leggendarie creature maligne, presenti nel folclore di alcuni paesi e nel fantasy. \nEtimologia.\nIl termine deriva dal francese \"gobelin\", che a sua volta deriva probabilmente dal greco \"kobalos\" (), il nome di uno spiritello associato ai riti di Dioniso, o dal tedesco antico \"Kobold\", da cui deriva anche \"coboldo\".\nCaratteristiche salienti.\nCaratterizzati da una bassa statura, erano accusati di rapire durante la notte donne e bambini, sostituendo questi ultimi con i propri mostruosi figli, e di stuprare le donne per riprodurre creature non troppo orribili. La loro forza risiede nel numero, poich\u00e9 essendo poco robusti e alquanto bassi non dispongono di grande potenza se presi singolarmente.\nNel folclore.\nL'unica presenza della figura del goblin in Italia \u00e8 nell'isola di Sicilia: come riporta Gervasio di Tilbury, l'Etna \u00e8 una localit\u00e0 abitata da goblin e la pianura circostante (la Val Demone) era una vera valle dei demoni.\nFantasy odierno.\nInizialmente i goblin erano semplici folletti, spiritelli maliziosi che si dilettavano nel burlarsi e nel raggirare gli ingenui individui che entravano in contatto con loro, ma con il trascorrere del tempo e l'ampliamento cognitivo e interpretativo di questo concetto, il loro aspetto originario \u00e8 stato deformato e distorto, con il risultato riscontrabile adesso.\nNel fantasy odierno i goblin rivestono un ruolo fondamentale, costituendo una delle specie pi\u00f9 sintomatiche forse solo assieme agli elfi, gli unici che possono esservi equiparati per importanza e fama. L'aspetto del goblin di odierna concezione \u00e8 abbastanza semplice e convenzionale: sono ancora umanoidi di bassa statura, prevalentemente esili e rachitici, ma altre volte anche dotati di estrema forza fisica oppure estremamente grassi e corpulenti. Il naso \u00e8 camuso, o, il pi\u00f9 delle volte, adunco e prominente; le orecchie sono appuntite, come quelle degli elfi, ma talvolta flosce e molto lunghe, mentre il cranio \u00e8 complessivamente compresso e gli occhi non sono sormontati dalle sopracciglia. Il colore della pelle pu\u00f2 invece variare dal verde, al rosso, al marrone.\nQuasi tutte le fonti attendibili dipingono i goblin come esseri crudeli, barbarici e poco civilizzati, creature spesso fetide e poco apprezzate dalle altre razze che popolano lo sconfinato universo folkloristico e fantastico. Sebbene in alcuni ambiti siano considerati molto inclini alla creativit\u00e0 e all'ingegno, anche al livello emotivo, cedono volentieri all'impeto e alle passioni, prediligendole quindi ad un raziocinio maggiormente ponderato e alle decisioni sofferte.\nNel fantasy odierno sono raffigurati in modi diversi, con caratteristiche diverse: il corpo pu\u00f2 essere esile e verdognolo ma anche tozzo e giallognolo. Ogni cultura descrive i vari modi di uccidere o di catturare queste creature: secondo alcune si usano frecce di legno di quercia, secondo altre cipolle, sale o pomodoro. Altre ancora parlano di cose macabre come cavare gli occhi per eliminare l'anima impura.\nNei media.\nI goblin fanno ormai parte dell'immaginario fantasy e sono massicciamente presenti anche nella cultura massmediatica:"}
{"id": "113142", "revid": "765341", "url": "https://it.wikipedia.org/wiki?curid=113142", "title": "Schema (psicologia)", "text": "In psicologia cognitiva, uno schema \u00e8 un modello di pensiero e comportamento che organizza le informazioni e le relazioni tra di esse. Pu\u00f2 anche essere descritto come una struttura mentale di idee preconcette, una struttura che rappresenta alcuni aspetti del mondo o un sistema di organizzazione e percezione di nuove informazioni.\nLa teoria psicologica dello schema \u00e8 probabilmente il pi\u00f9 originale ed innovativo contributo di Frederic Bartlett alla moderna psicologia sperimentale e cognitiva in special modo, e si segnala sia per la non dogmaticit\u00e0 del suo assunto (che al contrario \u00e8 squisitamente empirico), sia per il merito di rimuovere il pregiudizio circa la neutralit\u00e0 delle nostre elaborazioni inconsce; queste ultime sono \u2013 al contrario \u2013 inconfutabilmente ricollegate da Bartlett al nostro patrimonio di vissuto emotivo. \nInquadramento del problema.\nUno dei temi pi\u00f9 controversi nello studio della memoria, in psicologia, \u00e8 la precisione nel richiamare alla mente i ricordi, specie dopo un lungo periodo di tempo.\nLo stesso psicologo svizzero Jean Piaget dovette ammettere che un drammatico evento che aveva funestato la propria infanzia, e del quale, ovviamente, conservava un vivido ricordo, non era in realt\u00e0 mai avvenuto: quanto egli \"credeva\" di rammentare, era soltanto il frutto di suggestioni indotte dal racconto menzognero inventato dalla sua bambinaia, come ebbe modo di apprendere molti anni pi\u00f9 tardi, per confessione della donna medesima.\nNormalmente gli psicologi accettano l'idea che la memoria di eventi occorsi nel passato remoto (memoria di lungo termine) sia una memoria ricostruttiva: in breve, ci comportiamo \u2013 inconsciamente \u2013 come il paleontologo che da pochi reperti di osso ricostruisce, ipoteticamente, l'intero scheletro di dinosauro.\nIl nostro cervello aggiunge a posteriori i tasselli d'informazione che obiettivamente non ha registrato, e \u2013 come fa il paleontologo, ma nel nostro caso in modo inconscio \u2013 scegliamo tali tasselli del mosaico che compone il ricordo in virt\u00f9 di una supposta coerenza con gli elementi effettivamente immagazzinati nella nostra memoria.\nLa teoria di Bartlett.\nSir Frederic Bartlett prese le mosse dalla natura ricostruttiva della memoria intorno al 1930. Introdusse il termine \"schema\" per riferirsi ai temi generali che ricaviamo dall'esperienza. Per esempio, se voleste ricordare una nuova favola, cerchereste di integrare le informazioni della nuova favola con il vostro schema di ci\u00f2 che s'intenda per favola.\nMolti studiosi hanno dimostrato che siffatti schemi possono distorcere i ricordi degli eventi che ci formiamo. In altri termini, talora \"cancelliamo\" o omettiamo dal ricordo quei dettagli di un'esperienza che \"mal si conciliavano con lo schema\". Per converso, possiamo sinceramente \"credere di ricordare\" dettagli \u2013 che in realt\u00e0 sono inesistenti \u2013 semplicemente perch\u00e9 sono \"coerenti con lo schema\".\nSecondo Ernest Hilgard, gli esperimenti di Bartlett hanno significato principalmente in relazione alla forma di oblio che va sotto la denominazione di distorsione sistematica della traccia mnestica.\n\u00abGuerra degli spettri\u00bb.\nUn esempio di racconto-test utilizzato da Bartlett per i suoi classici esperimenti \u00e8 costituito dalla \"Guerra degli spettri\" (vedasi riquadro a margine), una (supposta) leggenda dei nativi americani. Questo racconto viene \"somministrato\" alle persone, che \u2013 dopo averlo letto o ascoltato \u2013 sono invitate a ripetere a mente la storia. Inevitabilmente avvengono deformazioni, aggiunte od omissioni, a cui il ricercatore attribuisce un significato alla luce della teoria dello schema di Bartlett."}
{"id": "113154", "revid": "729019", "url": "https://it.wikipedia.org/wiki?curid=113154", "title": "Tiroidite di de Quervain", "text": "La tiroidite di De Quervain o tiroidite granulomatosa a cellule giganti o tiroidite subacuta di De Quervain \u00e8 una infiammazione subacuta della tiroide, generalmente causata da virus in grado di determinare un'attivazione prolungata del sistema immunitario, la cui frequenza sembra essere in aumento anche se rimane una patologia non comune. L'eponimo si deve al chirurgo svizzero Fritz de Quervain.\nSintomatologia.\nI sintomi sono caratterizzati principalmente dalla febbre, di solito di entit\u00e0 lieve o moderata, e dal dolore spontaneo o alla palpazione, localizzato alla base del collo, anteriormente, in corrispondenza della tiroide. Spesso, i sintomi insorgono a qualche giorno o settimana di distanza da una faringite o altra infezione delle alte vie respiratorie. I disturbi possono protrarsi per settimane o anche 2-3 mesi, e costituire cos\u00ec una condizione di febbricola prolungata la cui causa potrebbe non essere evidenziata facilmente dal paziente e dal medico, se non si considera la possibilit\u00e0 di una tiroidite subacuta. Inizialmente, vi pu\u00f2 essere un aumentato rilascio di ormoni tiroidei (dovuta al danno infiammatorio cellulare), e quindi si possono osservare talora sintomi di lieve tireotossicosi: tachicardia, nervosismo, intolleranza al caldo, aumento dell'appetito, diarrea.\nClinica.\nAll'esame obiettivo la tiroide appare aumentata di volume e di consistenza, mobile alla deglutizione, e spesso vivamente dolorabile alla palpazione, sebbene talvolta la dolorabilit\u00e0 sia ridotta o assente, particolarmente nelle fasi tardive della malattia. La febbre \u00e8 assai variabile, ma raramente supera i 39\u00b0.\nGli esami di laboratorio tipicamente individuano un aumento della VES (valori intorno a 100 non sono rari), e, sebbene in misura inferiore, della PCR. Nella fase iniziale, spesso si osserva un aumento degli ormoni tiroidei (FT3 e FT4) ed una contestuale diminuzione dell'ormone tireostimolante (TSH); tuttavia in un secondo tempo si pu\u00f2 anche osservare l'inverso, e cio\u00e8 una fase (solitamente transitoria) di ipotiroidismo con bassi valori di FT4 e FT3, ed aumento del TSH. Nella fase attiva di malattia \u00e8 frequente l'aumento della tireoglobulina.\nTerapia.\nIl cardine della terapia si basa sull'utilizzo di corticosteroidi come il prednisone, alla dose iniziale di 1 mg/kg/die a decrescere gradualmente; la terapia deve durare almeno 30-40 giorni. Nei casi in cui sia controindicato l'uso di steroidi \u00e8 possibile utilizzare FANS, ma la risposta \u00e8 spesso pi\u00f9 lenta rispetto ai cortisonici.\nPrognosi.\nLa prognosi \u00e8 buona: la quasi totalit\u00e0 delle tiroiditi subacute guarisce senza esiti, sebbene possano essere necessari fino a 3-4 mesi di terapia. Come accennato, una fase di ipotiroidismo transitorio \u00e8 frequente durante l'evoluzione della tiroidite subacuta; in qualche caso isolato l'ipotiroidismo pu\u00f2 risultare permanente, per cui \u00e8 consigliabile controllare i valori di TSH, FT3 e FT4 a distanza di 3 e 12 mesi dopo la guarigione clinica della malattia."}
{"id": "113156", "revid": "125413307", "url": "https://it.wikipedia.org/wiki?curid=113156", "title": "San Martino Buon Albergo", "text": "San Martino Buon Albergo (\"San Mart\u00edn Bon Albergo\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSan Martino Buon Albergo dista circa 4\u00a0km da Verona (quartiere San Michele Extra) e una decina dal centro storico della citt\u00e0.\nRispetto al capoluogo provinciale \u00e8 in posizione est.\nIl comune \u00e8 situato nella fascia pedemontana veronese, infatti nella parte nord del comune sono presenti alcuni rilievi collinari che precedono l'inizio dei Monti Lessini, in corrispondenza della frazione di Marcellise. \nNon molto distante si trova inoltre la val di Mezzane. \nLa parte a sud del comune, che si sviluppa completamente in pianura al limite della \"Bassa Veronese\" (zona del quartiere Case Nuove e della frazione Mambrotta), \u00e8 lambita dal fiume Adige ed \u00e8 la zona pi\u00f9 antropizzata ed urbanizzata, anche se troviamo ancora ampie aree agricole ed aree dedicate a passeggiate e percorsi ciclo-pedonali. \nOrigini del nome.\nSan Martino si ritiene citato come agglomerato urbano gi\u00e0 nell'anno 1146, quando era ormai conosciuto con l'appellativo di \"Buon Albergo\". Attraversato fin dal periodo romano dalla via Postumia (148 a.C.) si \u00e8 sviluppato nel corso dell'epoca tardoromana attorno ad un antico \"haribaig\", inteso come \"accampamento fortificato per l'esercito\" o \"alloggio-osteria\" per la sosta ed il cambio cavalli. Infatti dopo l'incontro di tre strade provenienti dalla collina, da Vicenza e da Belfiore, si arrivava all'antico albergo. Per\u00f2 come centro di una provata importanza senz'altro era noto nella prima epoca imperiale, come provano alcune lapidi del I secolo rinvenute in diversi punti del comune ed in collina (Musella, Marcellise). Lo stesso Lanfranco Franzoni ricordava come il paese avesse una sua importanza, in epoca romana, come nodo stradale. L'edificazione della chiesa dedicata a San Martino (di cui se ne conosce l'esistenza fin dal IX secolo) insieme all'appellativo \"Buon Albergo\" ha dato origine al nome del paese. In una scrittura pubblica del 26 agosto 1146, rogata dal notaio \"Paltonario\", nei pressi della chiesa di San Martino, troviamo per la prima volta citato il nome del paese: \"\"Ecclesie sancti Martini, in loco ubi dicitur Bonum Albergum\".\"\nStoria.\nIl fatto accertato che Verona \u00e8 senza dubbio pi\u00f9 antica della stessa Roma, pu\u00f2 lasciar credere che la zona del sanmartinese fosse abitata all'inizio del II millennio a.C. Verso la fine dell'VIII secolo a.C. penetrarono i Veneti.\nIl paese non ha una sua storia indipendente, in quanto la sua nascita e le sue vicissitudini sono strettamente legate alla storia della vicina Verona.\nNel 489 Teodorico il Grande batter\u00e0 Odoacre prima sull'Isonzo e poi alle porte di Verona, nella campagna tra San Martino Buon Albergo e San Michele. Tale furibonda battaglia che fu fatale per Odoacre si combatt\u00e9 il 30 settembre. Abbiamo detto che fu dall'anno 1146 che San Martino Buon Albergo s'incammin\u00f2 a diventare \"entit\u00e0 territoriale\" a s\u00e9 stante, perch\u00e9 fu proprio in quest'anno che \"i degani\" di Lavagno donarono alla Chiesetta del paese, soggetta all'Abbazia di San Zeno, alcuni terreni e le confermarono il diritto di poter usare dell'autorit\u00e0 e dell'amministrazione come molte altre consorterie gi\u00e0 esistenti, le quali sono poi diventate vere e proprie comunit\u00e0. La generosit\u00e0 dei Degani di Lavagno e la felice posizione del territorio, ricco di strade e di acque che gli dona il fiume Fibbio, favorirono il paese che and\u00f2 ben presto sviluppandosi nell'agricoltura, soprattutto nel campo dell'industria e quindi di conseguenza in popolazione. Nei secoli XIII, XIV e XV, oltre a primeggiare nell'agricoltura si trova che le acque del fiume Fibbio permettono di dar vita ad audaci molini dalle caratteristiche grandi ruote, ad alcune gualchiere per la lavorazione della lana e diverse cartiere, tanto importanti queste ultime da far chiamare il paese San Martino delle Cartiere. Oltre a queste attivit\u00e0 San Martino Buon Albergo pu\u00f2 vantare anche il merito di aver avuto tra il 1250 e il 1350 nel suo territorio una consistente Ferriera, molto rinomata per la merce che produceva e per il numero degli operai che occupava, la quale molto probabilmente ha dato il nome alla frazione di Ferrazze.\nDopo un periodo florido che per quei tempi rappresentava un primato che senz'altro andava oltre i confini italiani, San Martino Buon Albergo essendo geograficamente posto in un punto cruciale del traffico di allora e legato agli interessi politici e storici della citt\u00e0 di Verona, negli anni che seguirono sub\u00ec forti e disastrosi danni da perdere in poco tempo il suo splendore raggiunto in campo industriale.\nVerona, nei suoi lunghissimi anni di vita, come \u00e8 noto, \u00e8 stata presa di mira, attaccata e assediata dai pi\u00f9 forti principi ed eserciti di tutti i tempi; in varie epoche San Martino Buon Albergo, ma specialmente dal 1300 in poi, \u00e8 stato di frequente luogo di accampamenti di truppe, rifugio di eserciti che inutilmente attaccavano Verona, punto di scontro tra contendenti e per di pi\u00f9 meta preferita dagli uni e dagli altri per i rifornimenti che non avvenivano certo a pagamento o in maniera razionale. Cos\u00ec cominci\u00f2 la distruzione delle industrie sanmartinesi.\nIl 1927 fu l'inizio che diede al paese l'attuale espansione territoriale raggiunta in virt\u00f9 del decreto del 15 dicembre 1927 in base al quale tutto il territorio del gi\u00e0 Comune di Marcellise e una parte di quello dei disciolti Comuni di Montorio e di San Michele Extra vennero aggregati a San martino Buon Albergo. Da allora San Martino Buon Albergo conta come sue frazioni: Marcellise, Mambrotta e Ferrazze con una estensione di 3486 ettari.\nSimboli.\nLo stemma del Comune di San Martino Buon Albergo \u00e8 stato concesso con decreto del presidente della Repubblica del 2 ottobre 2006.\nL'immagine dello stemma comunale raffigura un cavaliere in armatura di metallo che monta un cavallo bianco e tiene con la mano destra una lancia la cui punta arriva a conficcarsi nel terreno. I colori dominanti sono il verde del suolo e il rosso dello sfondo, qui assunti come i colori della Citt\u00e0 e dell'Ente. L'iconografia fa riferimento al santo da cui la Citt\u00e0 trae il suo nome, san Martino. Il santo \u00e8 qui raffigurato in un episodio minore, nell'atto di abbassare la lancia, quasi a segnare la vocazione che lo far\u00e0 diventare da milite a vescovo di Tours. Il cavaliere \u00e8 vestito con armatura di metallo, il cavallo in posizione di arresto di fronte alla battaglia e la punta della lancia \u00e8 conficcata in parte nel suolo, ad indicare il rifiuto di usare violenza al nemico. San Martino, dunque, oltre ad essere il santo che dona il mantello al mendico, diviene un antesignano del pacifismo, in perfetto accordo alla restante parte del toponimo che vuole la localit\u00e0 di San Martino Buon Albergo essere un \u201calbergo ristoratore\u201d (\u201cBuon Albergo\u201d), accogliente chi vi era di passaggio fin dall'epoca tardo romana.\nEconomia.\nNoti sono l'artigianato ed il commercio locale. Un moderno centro commerciale e la zona attigua industriale/artigianale hanno contribuito alla trasformazione socio economica della zona a partire dagli anni 60 (con un cospicuo incremento delle unit\u00e0 abitative); cos\u00ec dicasi per l'agricoltura, il cui nucleo maggiore rimane sempre Mambrotta, ma i raccolti di Marcellise, come le ciliegie e il vino, si sono imposti in ogni mercato portando in alto il nome di San Martino Buon Albergo. Fa parte della zona allargata di produzione del vino Arcole DOC, del Valpolicella DOC, dell'Amarone della Valpolicella e del Recioto DOC Forze lavorative locali soprattutto braccianti agricoli hanno tratto beneficio economico a partire dal 900 anche per la presenza sul suo territorio della vasta Tenuta Agricola Musella dei nobili Acquarone-Trezza tuttora operativa per altre attivit\u00e0 ludiche e/o agrituristiche.\nInfine molte societ\u00e0 sportive, tra cui la Speme ed il San Martino Basket. \nA San Martino Buon Albergo ha anche sede il gruppo Eurospin, il maggiore gruppo discount italiano, e AIA (Gruppo Veronesi).\nInfrastrutture e trasporti.\nPosta lungo la Strada statale 11 Padana Superiore, San Martino Buon Albergo ospitava fra il 1881 e il 1957 una stazione della tranvia Verona-Caldiero-San Bonifacio, che rappresent\u00f2 in quel periodo un'infrastruttura fondamentale per l'economia della zona.\nLa stazione di San Martino Buon Albergo \u00e8 una fermata ferroviaria posta sulla linea Milano-Venezia, ed \u00e8 servita dalle corse regionali svolte da Trenitalia nell'ambito del contratto di servizio stipulato con la Regione Veneto.\nIl capoluogo \u00e8 attraversato dalla SS11 che lo mette in comunicazione con San Bonifacio e con Vicenza. Nelle vicinanze si trova, inoltre, il casello di Verona-est sulla A4 Milano-Venezia, al quale sono connesse anche la Tangenziale Est (che collega San Martino alla Valpantena e la Lessinia) e la Tangenziale Sud.\nAmministrazione.\nGemellaggi.\nIl comune fa parte del movimento patto dei sindaci "}
{"id": "113157", "revid": "144796", "url": "https://it.wikipedia.org/wiki?curid=113157", "title": "Onofrio del Grillo", "text": "Appartenente ad un'aristocratica famiglia di origine marchigiana, trascorse la maggior parte della vita nella Roma papalina, ricopr\u00ec i ruoli di Sediario pontificio, Cameriere di cappa e spada di Sua Santit\u00e0 e Guardia nobile.\nBiografia.\nNacque a Fabriano da Bernardo Giacinto e Maria Virginia Possenti che, dopo di lui, ebbero Giuseppe e Caterina. Lo zio Bernardo II, fratello del padre, lo indusse a frequentare giurisprudenza presso l'universit\u00e0 di Urbino, dove consegu\u00ec la laurea. La scomparsa della madre e la situazione economica familiare non florida gli imposero il trasferimento a Roma presso il suddetto congiunto, proprietario di un palazzo nel quartiere di \"Monte Cavallo\". Morto lo zio nel 1757, essendo nominato da lui unico erede, divenne ricchissimo grazie all\u2019importante eredit\u00e0: fu ammesso nella Corte Pontificia dove svolse la funzione di Sediario e si rese celebre in Anticamera per il suo carattere eccentrico. Iscritto pertanto al patriziato romano, il papa Benedetto XIV gli confer\u00ec il rango di marchese di Santa Cristina (Gubbio) e conte di Portula. Sempre nel 1757 spos\u00f2 Faustina Capranica, la cui ricca dote fu da lui superficialmente dissipata in poco tempo. Due anni dopo nacque la figlia Maria Virginia che, in futuro, avr\u00e0 come consorte Augusto Scarlatti: era l'ultima della famiglia che si estinguer\u00e0 con Giuliano (1824-1892) nei Capranica del Grillo, la cui discendenza \u00e8 rimasta fiorente.\nLe sue gesta e la fama dei suoi colossali scherzi si diffusero in tutta Roma e furono notevolmente ampliate dalla voce popolare che probabilmente fuse episodi attribuibili a diversi membri della famiglia. Ritiratosi in et\u00e0 avanzata nella citt\u00e0 natale, acquist\u00f2 e fece restaurare nel 1771 una grande villa con parco, ancora esistente, dove trascorse l'ultimo periodo della vita. In quello stesso anno ricopr\u00ec nell\u2019Urbe la prestigiosa carica civica di Priore dei Caporioni e due anni pi\u00f9 tardi divenne Conservatore. Mor\u00ec a Fabriano, a 73 anni, nella sua residenza estiva, ma la sua salma \u00e8 sepolta nella basilica di San Giovanni Battista dei Fiorentini (navata destra, prima cappella) a Roma dove vennero celebrati solenni funerali alla presenza del Delegato papale.\nLa famiglia Capranica del Grillo risiede tuttora in un sontuoso palazzo settecentesco collegato con un sovrappasso a un'adiacente torre medievale, nel cuore del centro storico dell'Urbe, nei pressi dei mercati di Traiano. La via dove \u00e8 situato si chiama ancora \"salita del Grillo\", cos\u00ec come il torrione: un suggestivo scorcio della \"vecchia Roma pontificia\".\nInfluenza culturale.\nIl personaggio storico \u00e8 alla base della sceneggiatura del film \"Il marchese del Grillo\" di Mario Monicelli, interpretato da Alberto Sordi nel 1981."}
{"id": "113160", "revid": "1305772", "url": "https://it.wikipedia.org/wiki?curid=113160", "title": "Trasporto (disambigua)", "text": "Il trasporto genericamente \u00e8 il trasferimento di qualche cosa (persone, oggetti o informazioni) da un luogo ad un altro. In particolare:"}
{"id": "113165", "revid": "41851", "url": "https://it.wikipedia.org/wiki?curid=113165", "title": "Unione comunale", "text": ""}
{"id": "113166", "revid": "1452073", "url": "https://it.wikipedia.org/wiki?curid=113166", "title": "HUD (videogiochi)", "text": "HUD (\"heads-up display\" o \"head-up display\" - visore a testa alta, nome derivato dal head-up display usato in aviazione) \u00e8 il termine usato nel mondo dei videogiochi per indicare le informazioni costantemente visibili durante il gioco in sovraimpressione. Tra queste possiamo trovare contemporaneamente questi esempi:\nSolitamente tutte queste informazioni vengono visualizzate attraverso i numeri o icone particolari. A volte, ad esempio per la vita del personaggio, vengono utilizzate barre colorate. \u00c8 uso comune da parte dei programmatori introdurre effetti speciali quando il giocatore sta per morire (per un basso livello di vita), come ad esempio far lampeggiare le scritte in rosso.\nI giochi di guida solitamente visualizzano la velocit\u00e0 e la marcia utilizzata, la posizione rispetto agli avversari e a volte anche la mappa del circuito. Questo tipo di informazioni comunque vengono visualizzate in modo da lasciare la visuale di gioco libera il pi\u00f9 possibile, anche se alcuni giochi tendono a rendere il display parte del gioco (ad esempio i videogiochi di fantascienza, per esempio \"Dead Space\", in cui l'HUD \u00e8 interpretato come un ologramma - o informazione a schermo - che il giocatore vede come lo vedrebbe il personaggio del gioco)."}
{"id": "113169", "revid": "1538224", "url": "https://it.wikipedia.org/wiki?curid=113169", "title": "Prog", "text": ""}
{"id": "113174", "revid": "125975737", "url": "https://it.wikipedia.org/wiki?curid=113174", "title": "Latch", "text": "In elettronica digitale, il latch (letteralmente \"serratura\", \"chiavistello\") \u00e8 un circuito elettronico bistabile, caratterizzato quindi da almeno due stati stabili, in grado di memorizzare un bit di informazione nei sistemi a logica sequenziale asincrona. Il latch modifica lo stato logico dell'uscita al variare del segnale di ingresso, mentre il flip-flop, basato sulla struttura del latch, cambia lo stato logico dell'uscita solamente quando il segnale di clock \u00e8 nel semiperiodo attivo.&lt;br&gt;\nIl latch costituisce l'elemento base di tutti i circuiti sequenziali ma trova anche delle applicazioni come elemento singolo, ad esempio per eliminare i rimbalzi dei componenti elettromeccanici come pulsanti, interruttori e commutatori.\nSpesso i latch sono usati in gruppi, alcuni dei quali hanno nomi speciali come il \"quad latch\" (gruppo di quattro) e l'\"octal latch\" (gruppo di otto). Molti tipi di display a 7 segmenti o alfanumerici contenenti il circuito di decodifica, dispongono di un pin collegato a questo circuito, il quale permette, tramite il cambio del livello logico, di \"stoppare\" il valore in quel momento visualizzato.\nLatch SR.\nIl latch pi\u00f9 semplice (che permette di forzare uno stato dall'esterno) \u00e8 il \"latch SR\", dove S ed R stanno per \"Set\" (imposta) e \"Reset\" (reimposta). Questo tipo di latch \u00e8 composto da due porte NAND ( NOT AND) o da due porte NOR (Not OR) con collegamenti incrociati, ottenendo rispettivamente la versione \"attiva bassa\" e la versione \"attiva alta\", Il bit immagazzinato \u00e8 portato all'uscita formula_1 e il suo complemento all'uscita formula_2.\nNella versione \"attiva bassa\", normalmente in modalit\u00e0 di immagazzinamento, gli input formula_3 e formula_4 vengono tenuti a livello logico alto cos\u00ec che il feedback mantenga gli output formula_1 e formula_2 in uno stato costante.\nQuando viene abbassato il livello logico sull'input formula_3 (set) l'output formula_1 passa ad alto e resta alto anche quando formula_3 torna alto. Al contrario, quando formula_4 (reset) viene abbassato, l'output formula_1 diventa basso e resta basso anche quando formula_4 torna alto.\nSe entrambi formula_3 e formula_4 assumono il valore 0, le uscite formula_1 e formula_2 assumono entrambe il valore 1, per definizione di NAND con una variabile di valore 0 (\"0 AND X risulta 0 e negato diventa 1\"). Il fatto che le uscite assumano lo stesso valore contraddice i nomi assegnati alle uscite (per i quali una dovrebbe essere la negata dell'altra), per questo viene chiamato stato \"non ammesso\" o \"non permesso\", ma il circuito \u00e8 stabile e mantiene entrambe le uscite alte. Il fenomeno di instabilit\u00e0 si verifica quando gli ingressi formula_3 e formula_4 passano simultaneamente dai valori 00 (non permesso) ai valori 11 (memoria). Nel caso di circuito ideale, quindi con \"tempi di propagazione dei segnali identici\" per le due porte logiche, si verifica il fenomeno di corsa critica e le uscite oscillano. Nei circuiti reali, per \"tempi di propagazione delle due porte molto simili\", si pu\u00f2 verificare uno stato metastabile con transizione finale casuale verso lo stato 10 o 01. Nei circuiti reali, con \"tempi di propagazione nelle due porte ragionevolmente diversi\", si verifica uno stato intermedio di Set o Reset a seconda dei tempi e di conseguenza lo stato di memoria.\nIn maniera duale, nella versione \"attiva alta\", lo stato di memoria si ottiene quando entrambi gli ingressi sono bassi. La funzione di reset avviene quando \u00e8 alto l'ingresso R e la funzione set quando \u00e8 alto l'ingresso S. La condizione da evitare perch\u00e9 lo stato dell'uscita resti indeterminato \u00e8 quella dei due ingressi entrambi alti.\nNella tabella della verit\u00e0 del Latch SR le uscite formula_1 e formula_2 vengono a volte indicate come formula_21 e formula_22 per distinguerle dagli ingressi. Per esempio, per il latch \"attivo basso\" si ha:\nmentre per il latch \"attivo alto\":\nLatch D.\nIl Latch di tipo D (delay/DL) \u00e8 un circuito nel quale viene eliminata la condizione di indeterminazione tipica del latch SR. Per fare questo l'ingresso S viene portato all'esterno sotto il nome di D, mentre l'ingresso R non \u00e8 accessibile all'esterno e riceve il segnale di D negato.\nQuesta soluzione elimina la possibilit\u00e0 che i due ingressi S ed R assumano valori uguali in quanto vengono cortocircuitati attraverso un inverter.\nNel latch D \u00e8 presente, inoltre, un ingresso E (enable) che ha la funzione di abilitazione. Se l'ingresso E viene mantenuto a livello basso l'uscita conserva il proprio stato indipendentemente dal valore assunto dall'ingresso D in quell'istante. Se E viene portato a 1 l'uscita assume il valore che in quell'istante \u00e8 presente sull'ingresso D. Allorch\u00e9 E torna a 0 l'uscita mantiene lo stato assunto e la situazione di memoria si mantiene fino a che E torna ad 1 con un valore di D diverso dal precedente.\nTabella della verit\u00e0 del latch D\nLa caratteristica di mantenimento dell'uscita da parte del latch D lo rende adatto all'impiego come interfaccia-memoria nel comando di tastiere o visualizzatori. Un limite al campo di applicazione di questo componente \u00e8 dato dal fatto che esso \u00e8 \"trasparente\", in quanto lo stato dell'ingresso si porta all'uscita nell'istante (e per tutto il tempo) in cui l'ingresso E vale 1. Questo pu\u00f2 essere causa di comportamenti indesiderati nel caso il componente fosse montato in contesti in cui l'uscita \u00e8 riportata negata in ingresso. In questo caso essa comincerebbe a oscillare e, non appena E torna a 0, si verrebbe a marcare un valore del tutto casuale. Per questo motivo sono state create delle varianti \"non trasparenti\" note in letteratura come flip-flop D edge-triggered (o semplicemente flip-flop) basate sull'idea di eseguire il campionamento e la marcatura in intervalli temporali ben distinti.\nUn Latch D pu\u00f2 essere realizzato ponendo a monte di un latch SR una rete combinatoria che trasformi gli ingressi E e D in S ed R. Nel caso di latch SR attivo basso la tabella di verit\u00e0 \u00e8 la seguente:\nossia formula_23, formula_24. Si ottiene cos\u00ec la seguente implementazione del latch D con 4 porte NAND:"}
{"id": "113175", "revid": "125469883", "url": "https://it.wikipedia.org/wiki?curid=113175", "title": "Denver Broncos", "text": "I Denver Broncos sono una squadra di football americano della National Football League con sede a Denver, nel Colorado. Competono nella West Division della American Football Conference. I Broncos iniziarono a giocare nel 1960 come membri fondatori della American Football League e si unirono alla NFL dopo la fusione tra le due leghe del 1970. Al 2019, secondo la rivista \"Forbes\", il valore dei Broncos \u00e8 di circa 3 miliardi di dollari, undicesimi tra le franchigie della NFL\nI Broncos furono poco competitivi durante i loro dieci anni nella AFL e nei primi sette anni nella NFL, non raggiungendo mai i playoff. La loro prima stagione con un bilancio di vittorie positivo fu nel 1973. Quattro anni dopo, nel 1977, raggiunsero i playoff per la prima volta, avanzando fino al Super Bowl XII. Da allora sono stati una delle franchigie pi\u00f9 competitive della NFL, avendo disputato solo sei stagioni con un record negativo in 35 anni. Per otto volte hanno vinto il titolo di campioni della AFC, e per tre volte il Super Bowl, nel 1997, 1998 e 2015; detengono altres\u00ec il record negativo di cinque sconfitte all'atto finale. Disputano le loro gare casalinghe all'Empower Field at Mile High e tredici loro giocatori sono stati introdotti nella Pro Football Hall of Fame: John Elway, Willie Brown, Tony Dorsett, Floyd Little, Gary Zimmerman, Shannon Sharpe, Terrell Davis, Brian Dawkins, Ty Law, Champ Bailey, Steve Atwater, Peyton Manning e John Lynch, insieme allo storico proprietario Pat Bowlen.\nStoria.\n1960\u201369: anni nella AFL.\nI Denver Broncos furono fondati il 14 agosto 1959 quando il proprietario di una lega minore di baseball, Bob Howsam, fu premiato con una franchigia fondatrice della American Football League. I Broncos vinsero la prima gara della storia della AFC contro i Boston Patriots 13\u201310, il 9 settembre 1960. Il 5 settembre 1967, essi divennero la prima squadra della storia della AFL a batterne una della NFL, i Detroit Lions per 13\u20137, in una gara di pre-stagione. Tuttavia, i Broncos non furono una franchigia di successo negli anni sessanta, terminando con un record complessivo di 39\u201397\u20134 nella lega.\nDenver and\u00f2 vicina a perdere la sua franchigia nel 1965, ma un gruppo di acquirenti locali acquis\u00ec la franchigia e la ristruttur\u00f2. La prima superstar della squadra, \"Franchise\" Floyd Little, grazie alla sua firma nel 1967 e alla sua stagione da Pro Bowl, fu fondamentale nel tenere la squadra a Denver. I Broncos furono l'unica delle franchigie fondatrici della AFL a non arrivare mai in finale e l'unica a non terminare mai con un record positivo nei dieci anni di esistenza della lega.\n1970\u201382: \"Orange Crush\".\nNel 1972, i Broncos assunsero l'ex capo-allenatore della Stanford University John Ralston. Nel 1973 fu nominato allenatore dell'anno dall'UPI dopo aver portato la squadra al suo primo record vincente, 7\u20135\u20132. In 5 stagioni coi Broncos, Ralston guid\u00f2 la squadra a tre record positivi, le uniche stagioni della storia della squadra allora. Anche se Ralston termin\u00f2 la stagione 1976 con un record di 9-5, la squadra manc\u00f2 ancora i playoff. Dopo quella stagione, diversi importanti giocatori della squadra si lamentarono pubblicamente di Ralston, portando presto al suo licenziamento.\nL'allenatore debuttante Red Miller, insieme alla sua difesa soprannominata \"Orange Crush\" e all'anziano quarterback Craig Morton, port\u00f2 i Broncos alla loro prima apparizione nei playoff nel 1977 e al loro primo Super Bowl, dove furono sconfitti dai Dallas Cowboys, 27\u201310.\nNel 1981, il proprietario dei Broncos Gerald Phipps, che aveva acquistato la squadra nel maggio 1961 dal proprietario originale Bob Howsam, vendette la squadra a un finanziere canadese, Edgar Kaiser Jr., figlio dell'armatore Henry J. Kaiser.\n1983\u201399: l'era di John Elway.\nIl quarterback John Elway, che gioc\u00f2 al college a Stanford, arriv\u00f2 nel 1983. Scelto in origine dai Baltimore Colts come primo assoluto nel Draft NFL 1983, Elway afferm\u00f2 che avrebbe smesso di giocatore football in favore del baseball (era stato scelto anche dai New York Yankees per giocare come center field ed era anche un ottimo prospetto come pitcher), a meno che non fosse stato scambiato con una squadra inclusa in una sua lista, inclusa Denver. Prima di Elway, Denver aveva avuto 24 diversi quarterback titolari in 23 stagioni fino a quel momento.\nNel 1984, mentre i Broncos dovevano affrontare la bancarotta sotto l'ex proprietario Edgar Kaiser, Pat Bowlen insieme ai suoi fratelli John, Bill e alla sorella Marybeth acquistarono una quota di maggioranza per circa 80 milioni di dollari.\nUn anno dopo si un\u00ec il resto della famiglia, che acquist\u00f3 l'intera franchigia.\nGrazie a Pat Bowlen, la squadra che sembrava destinata ad un ricollocamento, rimase a Denver.\nCon Pat Bowlen proprietario, Elway rimase il quarterback dei Broncos per 5 Super Bowl, conducendoli due volte alla vittoria. Memorabile tra le imprese di Elway quella nota come \"The Drive\" in cui guid\u00f2 i Broncos, nella finale della AFC del alla rimonta e poi alla vittoria nei supplementari sui Cleveland Browns. Guidata dal quarterback, Denver perse il Super Bowl XXI coi New York Giants, 39\u201320; il Super Bowl XXII contro i Washington Redskins, 42\u201310, e il Super Bowl XXIV contro i San Francisco 49ers, 55\u201310, in quello che rimane il peggior divario in termini di punteggio nella storia dell'evento. Nel 1995, coi Broncos debuttarono un nuovo capo-allenatore, Mike Shanahan, e un nuovo rookie nel ruolo di running back, Terrell Davis. Nel 1996, i Broncos conclusero la stagione regolare con un record di 13\u20133, il migliore della AFC, dominando la maggior parte degli avversari quell'anno. Tuttavia, i Jacksonville Jaguars, numero 5 del tabellone, batterono a sorpresa i Broncos 30\u201327 nel divisional round dei playoff, concludendo la loro stagione.\nDurante la stagione 1997, Elway e Davis condussero i Broncos al loro primo trionfo nel Super Bowl, una vittoria 31\u201324 sui campioni in carica, i Green Bay Packers, nel Super Bowl XXXII. Elway complet\u00f2 13 passaggi su 22 tentativi con un touchdown su corsa e un intercetto subito, mentre Davis corse 157 yard e stabil\u00ec il record del Super Bowl segnando 3 touchdown vincendo il premio di MVP della gara, e tutto ci\u00f2 malgrado nel secondo quarto di gioco gli fosse temporaneamente mancata la vista per qualche minuto. I Broncos vinsero di nuovo il Super Bowl l'anno successivo, battendo gli Atlanta Falcons nel Super Bowl XXXIII per 34\u201319. Elway fu nominato MVP, completando 18 passaggi su 29 passes per 421 yard, con un passaggio da touchdown da 80 yard per il wide receiver Rod Smith, con un intercetto subito.\n1999\u20132011: gli anni post-Elway, Cutler e Tebow.\nJohn Elway si ritir\u00f2 dopo la stagione 1998 e Brian Griese fu il quarterback titolare per le 4 stagioni successive. Dopo un record di 6\u201310 nel 1999, i Broncos si ripresero nel 2000, raggiungendo i playoff come wild card ma perdendo contro i Baltimore Ravens. Dopo aver mancato i playoff nelle due stagioni successive, l'ex quarterback degli Arizona Cardinals Jake Plummer sostitu\u00ec Griese nel 2003, guidando i Broncos a due stagioni consecutive con un record di 10\u20136, raggiungendo sempre i playoff come wild card e venendo eliminati sempre dagli Indianapolis Colts.\nNel 2005 la squadra vinse il suo primo titolo di division dal 1998. Nei playoff vinse nel secondo turno coi New England Patriots prima di venire eliminata dai Pittsburgh Steelers nella finale della AFC.\nNel 2006, Plummer inizialmente guid\u00f2 la squadra a un record di 7\u20132 record, ma dopo aver perso due gare consecutive fu sostituito dal quarterback rookie Jay Cutler. Cutler concluse 2\u20133 e i Broncos non si qualificarono per i playoff. L'anno successivo i Broncos furono guidati tutto l'anno da Cutler nella loro prima stagione perdente (7-9) dal 1999. Nel 2008, terminato con un record di 8-8, la squadra termin\u00f2 per il terzo anno consecutivo fuori dai playoff e Shanahan fu licenziato. I Broncos cedettero Cutler ai Chicago Bears e come parte dello scambio ricevettero l'altro quarterback Kyle Orton, che rimase alla guida della squadra fino a met\u00e0 del 2011, senza portare mai la squadra alla post-season.\nDopo la stagione 2010, Elway fu assunto come vicepresidente esecutivo mentre come allenatore, il 14\u00b0 della storia della squadra, fu scelto John Fox. Dopo una partenza per 1-4 nella stagione 2011, Orton fu sostituito nella gara successiva dal quarterback al secondo anno Tim Tebow. Questi guid\u00f2 la squadra a un record parziale di 7-4, incluse sei vittorie consecutive e, malgrado un record di 8-8, Denver vinse la sua division e si qualific\u00f2 per i playoff per la prima volta dal 2005. Nel primo turno, la squadra super\u00f2 gli Steelers ai supplementari, in quelli che furono i pi\u00f9 brevi della storia dei playoff NFL, grazie a un passaggio da touchdown di Tebow dopo soli 11 secondi che chiuse il match in favore della sua squadra. Nel turno successivo, Denver fu eliminata nettamente, per\u00f2, dai New England Patriots.\n2012-2015: l'era di Peyton Manning.\nIl 19 marzo 2012 l'ex quarterback degli Indianapolis Colts Peyton Manning decise di firmare per i Denver Broncos e il giorno seguente sottoscrisse un contratto quinquennale con la nuova franchigia del valore di 96 milioni di dollari. Il giorno successivo, Tebow fu scambiato coi New York Jets. Nella stagione 2012, dopo una partenza da 2-3, i Broncos vinsero tutte le undici gare successive, terminando con un record di 13-3, il migliore della AFC, ottenendo la possibilit\u00e0 di saltare il primo turno di playoff. In un Mile High Stadium congelato nel divisional round dei playoff i Broncos furono per\u00f2 sconfitti dai Baltimore Ravens dopo due tempi supplementari.\nNel 2013 la squadra termin\u00f2 con un record di 13-3, stabilendo diversi primati NFL tra quello di maggior numero di punti segnati nella storia. Manning fu premiato come MVP della NFL e la squadra nei playoff batt\u00e9 San Diego Chargers e New England Patriots, qualificandosi per il primo Super Bowl dal 1998. Nel Super Bowl XLVIII contro i Seattle Seahawks, i Broncos furono battuti con un netto 43-8, il Super Bowl col risultato pi\u00f9 a senso unico degli ultimi vent'anni. L'anno seguente, Denver vinse la propria division per il quarto anno consecutivo, ma fu subito eliminata nel secondo turno di playoff dai Colts. Il giorno successivo, il capo-allenatore John Fox e la franchigia annunciarono la propria separazione consensuale dopo quattro stagioni.\nNel 2015, nell'ultima stagione in carriera di Manning, fu assunto come capo-allenatore l'ex riserva di Elway Gary Kubiak che guid\u00f2 la squadra a terminare col miglior record della AFC, grazie in particolare alla difesa che si classific\u00f2 al primo posto nella NFL. Nei playoff, i Broncos batterono gli Steelers e i Patriots qualificandosi per il Super Bowl 50, dove superarono i favoriti Carolina Panthers per 24-10, aggiudicandosi il loro terzo titolo. Miglior giocatore della partita fu premiato il linebacker Von Miller.\n2016-presente: Il post Manning.\nDopo il ritiro di Peyton Manning, nella stagione 2016 il ruolo di quarterback venne ricoperto dal giovane Trevor Siemian. Nonostante una buona partenza con alcune vittorie di fila, i Broncos finirono la stagione con un record di 9-7 e non si qualificarono per i playoff.\nL'anno successivo Gary Kubiak decise di lasciare il posto di capo allenatore, e venne assunto Vance Joseph. I Broncos terminarono la stagione 2017 con un record negativo, Siemian venne ceduto ai Minnesota Vikings e la squadra del Colorado trov\u00f2 un accordo per portare a Denver l'ex quarterback di Minnesota, Case Keenum. Sotto la sua guida, i Broncos nella stagione 2018 partirono con 2 vittorie di fila, per poi inanellare una serie di sconfitte, terminando con un record negativo.\nNei primi giorni del gennaio 2019 venne annunciato l'esonero di Vance Joseph e il trasferimento di Keenum ai Washington Redskins. Il 10 gennaio 2019 venne scelto per il ruolo di capo-allenatore Vic Fangio, ex coordinatore difensivo dei Chicago Bears. Il general manager dei Broncos Elway trov\u00f2 poi un accordo con i Baltimore Ravens a febbraio 2019, ottenendo in uno scambio il quarterback Joe Flacco.\nSotto la guida di Flacco, i Broncos persero tutte le prime 4 partite, ottenendo la vittoria nella settimana 5 contro i Los Angeles Chargers e quella successiva con i Tennessee Titans. Dopo il turno 8 perso con gli Indianapolis Colts, Flacco fu inserito nella lista infortunati per un problema al collo, terminando la sua stagione. Al suo posto gioc\u00f2 la riserva Brandon Allen, che dopo aver vinto la prima partita, perse le due seguenti. Nella settimana 13 il quarterback rookie Drew Lock venne nominato titolare, facendo il suo debutto tra i professionisti nella vittoria contro i Chargers. Lock rimase il titolare fino alla fine della stagione, vincendo 4 partite su 5 e portando la squadra a terminare con un record di 7-9.\nRisultati stagione per stagione.\n\"La seguente \u00e8 la lista delle ultime dieci stagioni dei Denver Broncos.\"\nGiocatori importanti.\nMembri della Pro Football Hall of Fame.\nFino alla classe 2021, tredici giocatori e lo storico proprietario dei Denver Broncos sono stati inseriti nella Pro Football Hall of Fame.\nRecord di franchigia.\nCarriera\nStagionali"}
{"id": "113182", "revid": "1048993", "url": "https://it.wikipedia.org/wiki?curid=113182", "title": "Natalie Wood", "text": "Biografia.\nIl padre Nikolaj era figlio dell'emigrante ucraino Mykola Stepanovich Zakharenko, i cui genitori Stepan Zakharenko e Evdokia Savchenko si erano trasferiti a Vladivostok da Charkiv. La madre Maria Stepanovna Zudilova proveniva da una famiglia di aristocratici di Barnaul che, divenuti cittadini statunitensi, avevano cambiato il loro cognome in Gurdin. La bellezza bruna e gli occhi magnetici, uniti alla capacit\u00e0 d'interpretare il tipo di giovane donna inquieta e intensa, spesso soffocata dalle convenzioni sociali, la resero una delle attrici pi\u00f9 interessanti della sua generazione.\nCarriera.\nNatalie Wood ebbe un'intensa carriera gi\u00e0 come attrice bambina. Dopo il debutto a soli 5 anni nel film \"Happy Land\" (1943) di Irving Pichel, con Don Ameche e Frances Dee, gir\u00f2 diversi altri film in cui lavor\u00f2 con attori del calibro di Orson Welles in \"Conta solo l'avvenire\" (1946) di Irving Pichel, Gene Tierney e Rex Harrison in \"Il fantasma e la signora Muir\" (1947) di Joseph L. Mankiewicz. Fu la sua interpretazione della bambina che non crede a Babbo Natale, interpretato da Edmund Gwenn, nel classico natalizio \"Il miracolo della 34\u00aa strada\" (1947) di George Seaton a darle notoriet\u00e0 internazionale. Quindi recit\u00f2 altri con altri celebri attori, come James Stewart in \"La fortuna si diverte\" (1950) di Walter Lang, Bette Davis in \"La diva\" (1952) di Stuart Heisler, Paul Newman in \"Il calice d'argento\" (1954) di Victor Saville, Rock Hudson e Anne Baxter in \"Casa da gioco\" (1955) di Jerry Hopper. \nDiversamente da quanto avvenne per altri attori-bambini, la Wood affront\u00f2 agevolmente la transizione verso l'et\u00e0 adulta, conquistando il grande successo con \"Giovent\u00f9 bruciata\" (1955), accanto a James Dean, per la regia di Nicholas Ray, film per il quale ottenne la sua prima candidatura all'Oscar. L'anno successivo fu al fianco di John Wayne nel western \"Sentieri selvaggi\", un classico diretto da John Ford. Nel 1958 recit\u00f2 con Frank Sinatra e Tony Curtis in \"Cenere sotto il sole\" di Delmer Daves; nello stesso anno apparve accanto a Gene Kelly in \"Vertigine\" di Irving Rapper. Nel 1960 affianc\u00f2 il marito Robert Wagner in \"I giovani cannibali\" di Michael Anderson.\nLa svolta nella sua carriera avvenne nel 1961 con il \"musical\" \"West Side Story\" di Robert Wise e Jerome Robbins, vincitore di 10 Oscar, ove venne doppiata nelle parti cantate da Marni Nixon, e il drammatico \"Splendore nell'erba\" di Elia Kazan, ove recit\u00f2 al fianco dell'esordiente Warren Beatty, che le valse la seconda delle sue tre candidature al premio Oscar e che rimane probabilmente la sua migliore interpretazione. Negli anni seguenti apparve in pellicole di vario genere, come \"Strano incontro\" (1963) di Robert Mulligan, accanto a Steve McQueen, \"Donne, v'insegno come si seduce un uomo\" (1964) di Richard Quine, ove recit\u00f2 insieme a Tony Curtis, Henry Fonda e Lauren Bacall, \"La grande corsa\" (1965) di Blake Edwards, con Jack Lemmon e nuovamente Curtis, \"Lo strano mondo di Daisy Clover\" (1965) di Robert Mulligan, con Robert Redford, \"Questa ragazza \u00e8 di tutti\" (1966) di Sydney Pollack, ancora in coppia con Redford. In \"La donna che invent\u00f2 lo strip-tease\" (1962) di Mervyn LeRoy, ove ebbe come partner Rosalind Russell e Karl Malden, mise nuovamente in evidenza le sue doti di ballerina e cantante, questa volta non doppiata. Nei film \"Lo strano mondo di Daisy Clover\", \"La grande corsa\" e \"Penelope, la magnifica ladra\" (1966) di Arthur Hiller, ove affianc\u00f2 Ian Bannen, diede ancora prova delle sue doti di cantante melodica. \nGiunta al vertice della popolarit\u00e0, dopo il 1966 ebbe tuttavia qualche difficolt\u00e0 nel trovare film e ruoli adeguati, come quello della moglie di Robert Culp in \"Bob &amp; Carol &amp; Ted &amp; Alice\" (1969), pellicola di Paul Mazursky piuttosto audace per l'epoca, in cui per la prima volta si trattava l'argomento dello scambio di coppie. Negli anni settanta dirad\u00f2 la sua presenza sulle scene cinematografiche, ma ottenne un rinnovato successo in televisione con \"Un affare di cuore\" (1973) di Gilbert Cates e le serie \"Da qui all'eternit\u00e0\" (1979), per cui vinse il Golden Globe, e \"Cuore e batticuore\" (1979), in cui apparve come guest star, accanto al marito Robert Wagner; nel 1976, ed ancora accanto a Wagner, interpret\u00f2 il personaggio di Maggie (reso celebre al cinema nel 1958 da Elizabeth Taylor) in \"La gatta sul tetto che scotta\" di Robert Moore; particolarmente apprezzata fu la sua intensa interpretazione in \"Le memorie di Eva Ryker\" (1980) di Walter Grauman. Poco prima della prematura scomparsa affront\u00f2 generi cinematografici inediti nella sua lunga carriera, come il kolossal catastrofico \"Meteor\" (1979) di Ronald Neame, ove recit\u00f2 accanto a Sean Connery e nuovamente Karl Malden, e il fantascientifico \"Brainstorm - Generazione elettronica\" (1983) di Douglas Trumbull, suo ultimo film, uscito postumo.\nI matrimoni.\nIl 28 dicembre 1957 la Wood spos\u00f2 l'attore Robert Wagner, da cui divorzi\u00f2 il 1\u00ba aprile 1962, senza aver avuto figli. In seguito, spos\u00f2 lo scrittore e produttore Richard Gregson: da questo matrimonio, che dur\u00f2 dal 1969 al 1972, nacque nel 1970 la sua prima figlia, Natasha. Dopo il divorzio da Gregson, il 16 luglio 1972 l'attrice si rispos\u00f2 con Wagner, da cui ebbe questa volta una figlia, Courtney, nata nel 1974. Il terzo matrimonio dur\u00f2 fino alla tragica morte della Wood, avvenuta nel 1981.\nLa morte misteriosa.\nL'attrice, all'epoca quarantatreenne, mor\u00ec in circostanze misteriose il 29 novembre 1981, annegando al largo dell'isola di Santa Catalina dopo essere scesa nell'Oceano Pacifico con un gommone dal suo panfilo, sul quale si trovava insieme al marito Wagner e all'attore Christopher Walken. Sullo yacht era presente anche il comandante Dennis Davern. Sebbene si fosse parlato inizialmente di \"triangolo scandaloso\" tra lei e Walken, col quale stava recitando in \"Brainstorm - Generazione elettronica\" (uscito postumo nel 1983), le testimonianze di Walken e Wagner sull'incidente furono perfettamente coincidenti. \nIl corpo dell'attrice fu recuperato dalle autorit\u00e0 alle 8:00 del mattino del 29 novembre, un miglio lontano dalla barca, mentre il gommone si era spiaggiato nelle vicinanze. Secondo Wagner, quando and\u00f2 a letto, la Wood non c'era: egli ammise anche di aver avuto una discussione con lei prima che scomparisse. L'autopsia rivel\u00f2 che il contenuto di alcol nel sangue della Wood era dello 0,14% (all'epoca in California il limite massimo per guidare un'auto era di 0,10% ) e c'erano tracce di due tipi di farmaci nel suo sangue che, entrambi, aumentano gli effetti dell'alcool. Il coroner Thomas Noguchi della contea di Los Angeles dichiar\u00f2 la sua morte un incidente per annegamento e ipotermia: secondo il coroner, la Wood aveva bevuto e potrebbe essere scivolata mentre cercava di salire a bordo del gommone. La sorella tuttavia espresse dei dubbi sulla ricostruzione, , e quindi, secondo lei, non avrebbe mai lasciato lo yacht da sola con il \"tender\".\nNel 2004 il regista Peter Bogdanovich diresse la miniserie TV \"Il mistero di Natalie Wood\", con Justine Waddell e Michael Weatherly, basata sulla vicenda.\nNuove informazioni sulle circostanze della morte dell'attrice portarono alla riapertura del caso nel novembre 2011, quando il comandante Davern dichiar\u00f2 di aver mentito alla polizia durante l'inchiesta iniziale, e che Wood e Wagner avevano avuto una discussione quella sera. Sosteneva che la Wood avesse flirtato con Walken, che Wagner fosse geloso e infuriato e che, dopo la scomparsa della donna, Wagner avesse impedito a Davern di accendere le luci di ricerca e di informare le autorit\u00e0. Tuttavia, non essendo emerso nulla di rilevante, l'istruttoria venne chiusa nel gennaio dell'anno seguente. \nNel gennaio 2013 le indagini furono riaperte; una nuova autopsia condotta sul corpo dell'attrice rivel\u00f2 infatti la presenza di lividi sulle braccia, sui polsi e sul collo, tali da far supporre un'aggressione, ma la conclusione fu che \u00abl'esame condotto non \u00e8 in grado di escludere delle cause non accidentali che avrebbero procurato tali lesioni; dato che ci sono ancora troppe questioni irrisolte, le ragioni del decesso restano indeterminate\u00bb. Nel febbraio 2018 Wagner \u00e8 stato citato come personaggio coinvolto nelle indagini sulla morte della Wood, ma ha negato qualsiasi coinvolgimento."}
{"id": "113184", "revid": "110157", "url": "https://it.wikipedia.org/wiki?curid=113184", "title": "Comitato europeo di normazione", "text": "Il Comitato europeo di normazione (Comit\u00e9 europ\u00e9en de normalisation in francese, European Committee for Standardization in inglese), meglio noto con l'acronimo CEN, \u00e8 un ente normativo che ha lo scopo di armonizzare e produrre norme tecniche europee (ENs, \"European Norms\"; singolare = EN, \"European Norm\") in collaborazione con enti normativi nazionali e sovranazionali quali per esempio l'ISO.\nIl CEN, fondato nel 1961, lavora in accordo alle politiche dell'Unione europea e dell'EFTA (\"Associazione europea di libero scambio\") per favorire il libero scambio, la sicurezza dei lavoratori e dei consumatori, la protezione dell'ambiente, eccetera. \u00c8 il comitato europeo responsabile della normalizzazione in tutti i settori eccetto quello elettronico (demandato al CENELEC) e quello delle telecomunicazioni di cui si occupa l'ETSI. Il CEN collabora con l'ISO e la sua attivit\u00e0 ha lo scopo di facilitare gli scambi di beni e servizi tra paesi membri, armonizzando le respettive norme nazionali e cooperando con le organizzazioni europe politiche, economiche e scientifiche interessate alla normalizzazione.\nLa norma EN 1 del CEN \"stufe a olio fluido con bruciatori a vaporizzazione\" specifica per il mercato europeo, \u00e8 stata pubblicata nel 1980.\nGli standard europei prodotti dal CEN sono normalmente armonizzati e adattati dai singoli paesi che li accolgono come per esempio l'UNI in Italia."}
{"id": "113185", "revid": "224230", "url": "https://it.wikipedia.org/wiki?curid=113185", "title": "EFTA", "text": ""}
{"id": "113187", "revid": "599013", "url": "https://it.wikipedia.org/wiki?curid=113187", "title": "Cen", "text": ""}
{"id": "113190", "revid": "73809", "url": "https://it.wikipedia.org/wiki?curid=113190", "title": "Magnetismo terrestre", "text": ""}
{"id": "113191", "revid": "125411018", "url": "https://it.wikipedia.org/wiki?curid=113191", "title": "Tom Felton", "text": "Biografia.\nTom Felton nasce a Epsom nel Surrey, Inghilterra, il 22 settembre del 1987, da Sharon e Peter Felton. Ha frequentato la West Horsley's Cranmore School e in seguito la Howard of Effingham, una scuola secondaria nel Surrey. Ha tre fratelli maggiori: Ashley, Jonathan e Chris Felton. Ha iniziato a recitare in vari spot pubblicitari. Nel 1995 ha prestato la sua voce al personaggio di James nella serie televisiva \"Bugs - Le spie senza volto\", e nel 1997 ha interpretato Peagreen Clock nella pellicola di Peter Hewitt \"I rubacchiotti\". Nel 1999 ha recitato con Jodie Foster e Chow Yun-fat in \"Anna and the King\".\nLa fama internazionale arriva nel 2001 quando recita nel ruolo di Draco Malfoy, il prepotente rivale di Harry Potter nel film \"Harry Potter e la pietra filosofale\" e viene poi confermato per il resto della saga: \"Harry Potter e la camera dei segreti\", \"Harry Potter e il prigioniero di Azkaban\", \"Harry Potter e il calice di fuoco\", \"Harry Potter e l'Ordine della Fenice\", \"Harry Potter e il principe mezzosangue\", \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\". Per l'interpretazione di Malfoy, Felton vince per ben due anni consecutivi il premio al miglior cattivo agli MTV Movie Awards nel 2010 per \"Harry Potter e il principe mezzosangue\" e nel 2011 per \"Harry Potter e i Doni della Morte - Parte 2\". Per lo stesso film ha inoltre vinto insieme a Daniel Radcliffe, Emma Watson e Rupert Grint il premio per il miglior cast sempre agli MTV Movie Awards. \nNel 2005 ha avuto una piccola parte in \"Home Farm Twins\", interpretando il ruolo di Adam Baker, e nel 2008 ha recitato nel film horror \"The Disappeared\", nel ruolo di Simon. Nel 2011 ha recitato nel reboot cinematografico \"L'alba del pianeta delle scimmie\", diretto da Rupert Wyatt, e l'anno dopo prende parte alle riprese di diversi film: il dramma \"Un'allenatrice speciale\", l'horror \"The Apparition\" e il film in costume \"In Secret\", basato sul romanzo \"Teresa Raquin\", in uscita nel 2013. \nViene diretto inoltre da Amma Asante ne \"La ragazza del dipinto\" nel 2013 e con lei collaborer\u00e0 nuovamente in \"A United Kingdom - L'amore che ha cambiato la storia\" nel 2016. Per il 2013 \u00e8 prevista anche la trasmissione della mini serie televisiva \"Labyrinth\", tratto dall'omonimo romanzo di Kate Mosse, in cui Felton partecipa nelle vesti del visconte Raimondo Ruggero di Trencavel. Nel 2014 si dedica nuovamente alla televisione girando la serie \"Murder in the First\" per la televisione statunitense, in compagnia di Kathleen Robertson e Taye Diggs. Nel 2016 entra a far parte del cast della serie televisiva \"The Flash\" per la terza stagione nel ruolo di Julian Albert come ruolo ricorrente, ma non sar\u00e0 presente dalla quarta stagione in poi. Nel 2017 entra nel cast di \"Feed\", interpretando il fratello della protagonista, che muore in un incidente d'auto. Nel 2018 con Natalia Tena \u00e8 il protagonista della serie televisiva \"Origin\" in cui interpreta Logan Maine, un nevrotico con crisi epilettiche che apparentemente sembra essere l'antagonista.\nDoppiatori italiani.\nNelle versioni in italiano dei suoi film, Tom Felton \u00e8 stato doppiato da:"}
{"id": "113197", "revid": "287204", "url": "https://it.wikipedia.org/wiki?curid=113197", "title": "Aerosol atmosferico", "text": ""}
{"id": "113198", "revid": "125912207", "url": "https://it.wikipedia.org/wiki?curid=113198", "title": "Robert Wadlow", "text": "Apparizioni pubbliche.\nWadlow divenne una celebrit\u00e0 dopo il suo tour con il Ringling Brothers Circus. \u00c8 apparso con i fratelli Ringling al Madison Square Garden e il Boston Garden nel Ring Center, durante le sue apparizioni, era abbigliato con suoi vestiti normali in quanto egli non voleva travestirsi da clown come gli aveva richiesto il circo. Nel 1938 ha fatto un tour promozionale con una societ\u00e0 internazionale di calzature che gli ha fornito le sue scarpe (numero 78) gratuitamente. Ha continuato a partecipare a dei viaggi e in apparizioni pubbliche, lavorando anche in pubblicit\u00e0. Wadlow possedeva una grande forza fisica fino all'ultimo anno della sua vita, quando la sua forza - e la sua salute in generale - cominciarono a deteriorarsi rapidamente. Mor\u00ec nel 1940 all'et\u00e0 di 22 anni."}
{"id": "113200", "revid": "465169", "url": "https://it.wikipedia.org/wiki?curid=113200", "title": "Miraggio", "text": "Il miraggio \u00e8 un'illusione ottica naturale (fenomeno ottico).\nEsso si verifica quando i raggi del Sole incontrano uno strato d'aria pi\u00f9 caldo rispetto agli strati sovrastanti dove l'aria \u00e8 pi\u00f9 fredda ed ha una densit\u00e0 maggiore. Cos\u00ec i raggi di luce subiscono una riflessione totale ed \u00e8 possibile vedere le immagini come se fossero veramente riflesse al suolo.\nMiraggio inferiore.\n\u00c8 il tipo di miraggio che viene osservato pi\u00f9 di frequente. Ad esempio nel deserto \u00e8 possibile vedere il riflesso del cielo sul terreno sabbioso in lontananza e pensare erroneamente di scorgere un lago; ancora, d'estate percorrendo una strada asfaltata, pu\u00f2 capitare di vedere il riflesso delle macchine in lontananza sull'asfalto e avere l'impressione che vi sia una pozzanghera che riflette gli oggetti sufficientemente distanti. Questo fenomeno ottico si spiega in maniera relativamente semplice col principio della rifrazione ottica. Si ha un miraggio inferiore se gli strati di aria pi\u00f9 prossimi al suolo sono molto pi\u00f9 caldi (e quindi meno densi) rispetto agli strati superiori. L'indice di rifrazione dell'aria calda \u00e8 minore di quello dell'aria fredda e perci\u00f2 un raggio proveniente da oggetti relativamente lontani, che quindi formano un angolo con l'orizzontale inferiore all'angolo critico, viene riflesso totalmente verso l'osservatore che pu\u00f2 quindi osservare un'immagine capovolta e posizionata al di sotto dell'oggetto originale dando l'effetto che vi sia una pozzanghera che consente all'oggetto di specchiarsi. L'angolo critico di incidenza al di sotto del quale si ha riflessione totale \u00e8 formula_1 tale che formula_2 dove formula_3 \u00e8 l'indice di rifrazione del secondo mezzo e formula_4 \u00e8 l'indice di rifrazione del primo mezzo; l'angolo formula_1 \u00e8 misurato a partire dalla perpendicolare alla superficie di separazione tra i due mezzi. Esiste un angolo critico e di conseguenza sono possibili la riflessione totale e i miraggi solo se formula_6 per soddisfare la condizione che il seno di un angolo \u00e8 sempre minore o uguale a 1.\nMiraggio superiore.\nMiraggi pi\u00f9 spettacolari sono quelli superiori, prodotti da un'inversione di temperatura all'altezza degli occhi dell'osservatore. In questo caso l'immagine appare riflessa superiormente. \u00c8 possibile vedere oasi che in realt\u00e0 si trovano oltre l'orizzonte, cos\u00ec come navi capovolte in lontananza. In questo caso gli strati d'aria a contatto col suolo devono essere molto pi\u00f9 freddi di quelli al di sopra degli occhi dell'osservatore. Se ci\u00f2 si verifica si ha una riflessione totale dovuta alla rifrazione dei raggi degli oggetti distanti che, passando da un mezzo di trasmissione freddo (maggiore indice di rifrazione) a uno pi\u00f9 caldo (minore indice di rifrazione) possono soddisfare la condizione di riflessione totale. L'osservatore a questo punto pu\u00f2 vedere riflessi in cielo oggetti molto lontani o addirittura ancora al di l\u00e0 della linea dell'orizzonte.\nFata morgana.\nQuando diversi effetti di miraggio inferiore e superiore si sommano, le immagini degli oggetti all'orizzonte vengono allungate verso l'alto come pinnacoli. Questo miraggio \u00e8 anche chiamato fata morgana."}
{"id": "113204", "revid": "686936", "url": "https://it.wikipedia.org/wiki?curid=113204", "title": "Philadelphia Eagles", "text": "I Philadelphia Eagles sono una squadra di football americano della National Football League con sede a Filadelfia. Competono nella East Division della National Football Conference. Hanno vinto tre titoli NFL (nel , e ) e partecipato a tre Super Bowl perdendo i primi due (il Super Bowl XV nella stagione contro gli Oakland Raiders ed il Super Bowl XXXIX nella stagione contro i New England Patriots) e vincendo il Super Bowl LII nel 2018 di nuovo contro i Patriots. Al 2019, secondo la rivista \"Forbes\", il valore degli Eagles \u00e8 di circa 3,05 miliardi di dollari, decimi tra le franchigie della NFL\nLa squadra fu fondata nel 1933 da una societ\u00e0 guidata da Bert Bell (che sarebbe in seguito diventato commissario della NFL) e prese il nome ispirandosi alla \"Blue Eagle\", il simbolo del New Deal, il programma di rilancio economico statunitense varato in quegli anni dal presidente Roosevelt.\nDal i colori principali delle divise sono la tonalit\u00e0 di verde denominata \"midnight green\", l'argento e il bianco. La grafica del casco rappresenta un'ala bianca su sfondo verde.\nStoria.\n1931-1960.\nDurante la stagione i Frankford Yellow Jackets (la squadra di Frankford, un sobborgo di Filadelfia) fallirono e dovettero ritirarsi. La lega cerc\u00f2 quindi una squadra che ne potesse prendere il posto e, dopo pi\u00f9 di un anno, la franchigia venne assegnata ad una societ\u00e0 guidata da Bert Bell e Lud Wray, in cambio di una tassa di ammissione di 2.500 dollari. La nuova squadra venne denominata Philadelphia Eagles ispirandosi alla \"blue eagle\", il simbolo del National Recovery Act, il punto centrale del New Deal deciso dall'allora Presidente degli Stati Uniti Franklin Delano Roosevelt.\nLa squadra fu considerata una nuova franchigia data la discontinuit\u00e0 temporale con quella precedente. Inoltre, nessuno dei giocatori che avevano militato nei Yellow Jackets fece parte del primo roster degli Eagles. Questi, assieme ai Pittsburgh Steelers e agli ora scomparsi Cincinnati Reds, si unirono alla lega nel .\nDal , gli Eagles trasferirono il loro stadio di casa al Philadelphia Municipal Stadium. Dal si spostarono allo Shribe Park, sede che mantennero fino al (con la temporanea interruzione del , stagione in cui ritornarono al Municipal Stadium) anche dopo che nel lo stadio cambi\u00f2 denominazione in Connie Mack Stadium.\nDurante il loro primi dieci anni di vita, gli Eagles arrancarono disputando sempre stagioni con record negativi. Nel , in piena seconda guerra mondiale, la squadra si fuse temporaneamente con gli Steelers a causa della carenza di giocatori, formando cos\u00ec la squadra dei Phil-Pitt Eagles, conosciuta semplicemente come Steagles, fusione che dur\u00f2 solo per una stagione.\nAlla fine degli anni 1940 il capo allenatore Earle \"Greasy\" Neale e il running back Steve Van Buren condussero la squadra a tre finali consecutive di campionato, due delle quali vinte nel e . Gli Eagles furono inoltre l'unica squadra della NFL a vincere due finali consecutive senza concedere nemmeno un punto agli avversari, battendo i Chicago Cardinals per 7 a 0 nel 1948 e i Los Angeles Rams per 14 a 0 nel 1949.\nDopo la stagione gli Eagles si trasferirono dal Connie Mack Stadium al Franklin Field della Universit\u00e0 della Pennsylvania, il primo stadio della NFL con superficie sintetica. La capienza della casa degli Eagles pass\u00f2 cos\u00ec da 39.000 spettatori a pi\u00f9 di 60.000.\nNel , Philadelphia vinse il suo terzo titolo sotto la guida dei futuri Hall of Famer Norm Van Brocklin e Chuck Bednarik, con Buck Shaw come capo allenatore. In quella occasione, gli Eagles furono l'unica squadra a sconfiggere i Green Bay Packers allenati da Vince Lombardi in una partita di play-off. Il risultato della finale fu di 17 a 13.\n1961-1984.\nDopo una buona stagione nel , gli Eagles andarono in difficolt\u00e0 nel e nel Jerry Wolman acquist\u00f2 la franchigia che rivendette nel a\nLeonard Tose per 16.155.000 dollari, all'epoca un record per una franchigia sportiva professionistica. Il primo atto di ufficiale di Tose fu il licenziamento dell'allenatore Joe Kuharich dopo il deludente risultato dei cinque anni precedenti (24 vittorie, 41 sconfitte e un pareggio). Venne nominato quindi come general manager l'ex ricevitore Pete Retzlaff e come nuovo allenatore Jerry Williams.\nDopo la fusione tra AFL e NFL del , gli Eagles furono inseriti nella NFC East division con i loro rivali di sempre, i New York Giants, i Washington Redskins e i Dallas Cowboys. Nel venne ingaggiato l'allenatore Dick Vermeil, proveniente da UCLA, dopo che dal 1962 al 1975 avevano ottenuto solo una stagione vincente. A partire dal Vermeil ed il quarterback Ron Jaworski portarono gli Eagles a quattro partecipazioni consecutive ai play-off.\nNel gli Eagles di Vermeil, dopo aver vinto la loro division, parteciparono al loro primo Super Bowl, perdendo per\u00f2 contro gli Oakland Raiders. Nel gennaio del 1983 Tose annunci\u00f2 che sua figlia, Susan Fletcher, lo avrebbe sostituito come proprietaria della squadra.\n1985-1993.\nNel 1985 Tose fu costretto a vendere gli Eagles a Norman Braman e Ed Leibowitz, due ricchi commercianti di automobili della Florida, per circa 65 milioni di dollari a causa dei suoi debiti di gioco contratti nei casin\u00f2 di Atlantic City. Fino a met\u00e0 degli anni 1980 la squadra arranc\u00f2 sotto la guida del capo allenatore Marion Campbell e dovette subire una certa disaffezione da parte dei propri sostenitori.\nNel si assistette ad una certa ripresa con l'arrivo del nuovo allenatore Buddy Ryan, ma anche in questo periodo gli Eagles non riuscirono a vincere una sola partita di play-off. Ryan venne licenziato il 7 gennaio 1991 dopo una sconfitta nei play-off contro i Redskins e il coordinatore dell'attacco Rich Kotite fu chiamato tre giorni dopo a sostituirlo. Sebbene con Kotite la squadra fosse riuscita a vincere una partita di play-off contro i New Orleans Saints nella stagione , all'allenatore non venne rinnovato il contratto dopo un'annata negativa nella quale, dopo una partenza con sette vittorie e due sconfitte, gli Eagles infilarono una serie di sette sconfitte consecutive, mancando cos\u00ec la qualificazione ai play-off.\nDal al gli Eagles si qualificarono per sei volte su nove ai play-off, ma vinsero la loro division solo nel . Tra i giocatori pi\u00f9 importanti dell'attacco di quel periodo vi erano il quarterback Randall Cunningham, il tight end Keith Jackson ed il running back Herschel Walker. Il punto di forza della squadra fu la difesa, soprannominata dai tifosi \"Gang Green\", e guidata da Reggie White, Jerome Brown, Clyde Simmons, Seth Joyner, Wes Hopkins, Mike Golic, Byron Evans, Eric Allen e Andre Waters.\n1994-2012.\nIl 6 maggio 1994 Jeffrey Lurie acquist\u00f2 gli Eagles da Norman Braman per circa 185 milioni di dollari (la squadra \u00e8 stata valutata poco pi\u00f9 di un miliardo di dollari nel 2010 dalla rivista \"Forbes\", settimana tra le franchigie della NFL). Nella stagione gli Eagles assunsero Andy Reid come capo allenatore e nel draft scelsero il quarterback Donovan McNabb come secondo assoluto. Da quel momento la squadra continu\u00f2 a migliorare ritornando a qualificarsi per i play-off nel , riuscendo a vincere la division consecutivamente dal al e, dopo aver perso nel il titolo di conference contro i Saint Louis Rams, nel con i Tampa Bay Buccaneers (che avrebbero in quell'anno vinto il Super Bowl), e nel contro i Carolina Panthers, raggiunsero nella stagione il Super Bowl XXXIX, perso contro i New England Patriots per 24 a 21.\nNel la squadra raggiunse il suo quinto titolo di division con Reid come allenatore e nel vinse la sua 500\u00aa partita nella lega. l'11 gennaio 2009 Philadelphia super\u00f2 i campioni uscenti dei Giants nei play-off conquistando cos\u00ec il diritto a contendersi il titolo di conference per la quinta volta nell'arco degli ultimi otto anni, venendo per\u00f2 battuta dagli Arizona Cardinals.\nIl 13 agosto 2009 gli Eagles ingaggiarono il quarterback Michael Vick e il 6 dicembre Reid divenne il quinto allenatore nella storia della NFL ad aver vinto almeno 100 partite con la stessa squadra in un solo decennio (gli altri quattro sono Tom Landry, Don Shula, Tony Dungy e Bill Belichick). Gli Eagles finirono la stagione regolare perdendo per 24 a 0 con i Cowboys ad Arlington, qualificandosi tuttavia per i playoff come wild card, dove persero nuovamente contro i Cowboys per 34 a 14.\nL'11 gennaio 2010 Howie Roseman venne chiamato a sostituire come general manager Tom Heckert passato ai Cleveland Browns. Il 23 febbraio successivo venne svincolato, Brian Westbrook, primatista per yard corse (9.785) nella storia della franchigia e il 4 aprile il quarterback Donovan McNabb venne scambiato con i Washington Redskins per una scelta nel secondo giro del draft NFL 2010 (37\u00aa complessiva) ed una nel terzo o quarto giro del draft NFL 2011. La squadra non torn\u00f2 pi\u00f9 ai playoff sotto la gestione Reid, terminando nel 2012 con un record di 4-12, il peggiore dal 1998, anno dopo il quale l'allenatore fu licenziato dopo quattordici stagioni.\n2013-2015.\nIl 16 gennaio 2013, l'ex allenatore dell'Universit\u00e0 dell'Oregon, Chip Kelly, fu assunto come nuovo capo-allenatore dei Philadelphia Eagles. Nick Foles, quarterback al secondo anno di NFL, prese il posto di Micheal Vick come titolare, e la squadra torn\u00f2 a vincere la propria division, qualificandosi per i playoff dove venne eliminata nel primo turno dai Saints.\nLa stagione 2014 inizi\u00f2 positivamente, gli Eagles furono in testa nella loro division fin dalla prima settimana; dopo otto partite subirono un grave infortunio al collo del quarterback Foles, che fu sostituito nel resto della stagione da Mark Sanchez. Dopo la vittoria sui Dallas Cowboys nella settimana 13, gli Eagles rimasero soli in testa alla NFC East, con un record di 9-3. A quel punto per\u00f2 persero tre partite consecutive, l'ultima contro i Washington Redskins, che avevano un record di 3-11, e il club si ritrov\u00f2 escluso dai playoff.\nDopo la conclusione della stagione 2014, Chip Kelly ebbe pi\u00f9 potere decisionale, e procedette ad alcune scelte piuttosto discusse: vendette il running back LeSean McCoy (una bandiera della squadra, che aveva appena superato il record di yard corse per gli Eagles) scambiandolo con il linebacker Kiko Alonso, che Kelly conosceva dai tempi in cui allenava la squadra universitaria dell'Oregon, e che aveva saltato per infortunio l'intera stagione 2014. Kelly scambi\u00f2 inoltre il quarterback Nick Foles con il pari ruolo dei Rams Sam Bradford, anche lui lontano dai campi di gioco per tutto il 2014 a causa della rottura di un legamento del ginocchio. Arriv\u00f2 anche il running back DeMarco Murray, proveniente dai rivali di division Dallas Cowboys.\nLa stagione 2015 inizi\u00f2 negativamente, con due sconfitte e con un infortunio a Murray. Nonostante il rientro di quest'ultimo, la stagione prosegu\u00ec in modo altalenante, rimanendo comunque in corsa per il titolo di division visto il basso livello complessivo della NFC East. Nella penultima partita gli Eagles, con un record di 6-8, affrontarono i Washington Redskins, in testa alla division con una gara di vantaggio. Philadelphia fu superata per 38-24 e Kelly fu licenziato con una gara di anticipo rispetto al termine della stagione regolare.\n2016-presente.\nIl 18 gennaio 2016 gli Eagles annunciarono che il nuovo allenatore capo sarebbe stato Doug Pederson, allenatore dell'attacco dei Kansas City Chiefs nelle ultime tre stagioni. In precedenza, Pederson aveva lavorato proprio negli Eagles per quattro anni, di cui due nel ruolo di allenatore dei quarterback. Nel draft la squadra scelse come secondo assoluto il quarterback Carson Wentz. La prima stagione con Pederson termin\u00f2 con un bilancio di 7-9. L'anno successivo la squadra sal\u00ec a un record di 13-3, guadagnando il vantaggio del fattore campo per tutti i playoff. Il 4 febbraio 2018 allo U.S. Bank Stadium di Minneapolis gli Eagles conquistarono il loro primo Super Bowl, l'edizione LII, per 41 a 33 contro i campioni uscenti, i New England Patriots. MVP della partita fu nominato il quarterback Nick Foles che aveva sostituito l'infortunato Wentz nel finale della stagione regolare.\nCronistoria.\n\"La seguente \u00e8 la lista delle ultime dieci stagioni degli Eagles\".\nDivise e colori.\nIn origine i colori degli Eagles, indossati nelle loro prime stagioni, furono quelli della bandiera di Filadelfia, ossia l'azzurro e il giallo (colori che erano inoltre gli stessi dei Frankford Yellow Jackets, la squadra che gli Eagles avevano sostituito nella NFL).\nDopo una breve parentesi (dal al ) in cui l'azzurro divenne blu e il giallo fu sostituito dal verde, dal il colore distintivo degli Eagles divenne il \"kelly green\" (verde irlandese), che assieme al bianco e all'argento caratterizz\u00f2 le divise della squadra fino al . Sin dagli anni 1950, sui caschi figur\u00f2 un'ala pi\u00f9 o meno stilizzata, dapprima di colore argento su sfondo verde, o in alcune occasioni verde su sfondo bianco.\nDal 1996 i colori ufficiali degli Eagles sono: il \"midnight green\" (), l'argento () e il bianco. In diverse occasioni le divise possono avere guarnizioni nere o antracite (). Sul casco \u00e8 rappresentata un'ala bianca su sfondo \"midnight green\".\nGiocatori importanti.\nMembri della Pro Football Hall of Fame.\nQuello che segue \u00e8 l'elenco delle personalit\u00e0 che hanno fatto parte dei Philadelphia Eagles che sono state ammesse nella \"Pro Football Hall of Fame\" con l'indicazione del ruolo ricoperto nella squadra, il periodo di appartenenza e la data di ammissione (secondo cui \u00e8 stato ordinato l'elenco).\nNumeri ritirati.\nNote:\nRecord di franchigia.\nCarriera\nStagionali"}
{"id": "113211", "revid": "83531", "url": "https://it.wikipedia.org/wiki?curid=113211", "title": "Giro del Delfinato", "text": "Il Giro del Delfinato () \u00e8 una corsa a tappe maschile di ciclismo su strada che si svolge annualmente nella provincia storica del Delfinato, nel sud-est della Francia. Si corre nell'arco di una settimana ed inizia in genere tre settimane prima del Tour de France. Dal 2005 al 2008 \u00e8 stata inserita nel calendario UCI ProTour, dal 2009 \u00e8 valida invece come gara del calendario mondiale UCI/UCI World Tour.\nStoria.\nNel 1947, dopo la seconda guerra mondiale, quando il ciclismo faceva parte, con la boxe, degli sport pi\u00f9 popolari in Francia, Georges Cazeneuve, membro del consiglio d'amministrazione del giornale \"Le Dauphin\u00e9 lib\u00e9r\u00e9\", decise di creare ed organizzare una nuova gara. La chiam\u00f2 Crit\u00e9rium du Dauphin\u00e9 Lib\u00e9r\u00e9: si trattava di una prova ciclistica a tappe attraverso la regione del Delfinato, da correre nel mese di giugno, alcune settimane prima del Tour de France.\nNegli anni 1969 e 1970 la corsa si tenne con la denominazione di Circuit des Six Provinces, per riprendere il consueto nome dal 1971. Cazeneuve rimase direttore della corsa fino al 1980 e cre\u00f2 contemporaneamente la Sei giorni di Grenoble (prova di ciclismo su pista). Marcel Patouillard gli succedette a partire dal 1981, e lasci\u00f2 il posto sette anni dopo a Thierry Cazeneuve (nipote di Georges). Dal 2010 il direttore \u00e8 l'ex ciclista professionista Bernard Th\u00e9venet.\nDato il particolare percorso, con tappe montuose, ascese di grandi colli e arrivi in salita, il Crit\u00e9rium du Dauphin\u00e9 \u00e8 considerato un'ottima prova di preparazione al Tour de France. Dalla sua creazione, numerosi campioni si sono aggiudicati il successo finale. \u00c8 la sola prova ad essere stata vinta da tutti i vincitori di cinque Tour de France, Jacques Anquetil, Eddy Merckx, Bernard Hinault, Miguel Indurain e, prima della squalifica, Lance Armstrong. Undici corridori sono riusciti anche a conquistare entrambe le corse nello stesso anno: Louison Bobet nel 1955, Jacques Anquetil nel 1963, Eddy Merckx nel 1971, Luis Oca\u00f1a nel 1973, Bernard Th\u00e9venet nel 1975, Bernard Hinault nel 1979 e 1981, Miguel Indurain nel 1995, Lance Armstrong nel 2002 e 2003 (titoli revocati), Bradley Wiggins nel 2012, Chris Froome nel 2013, 2015 e 2016 e Geraint Thomas nel 2018.\nDal 2005 al 2008 la gara ha fatto parte del calendario UCI ProTour; nel 2009 \u00e8 stata inserita nel calendario mondiale UCI, mentre dal 2011 \u00e8 parte del calendario dell'UCI World Tour. Nel 2010 la gara ha mutato denominazione: il gruppo editoriale proprietario del \"Dauphin\u00e9 lib\u00e9r\u00e9\" ha infatti scelto di delegare l'organizzazione della competizione all'Amaury Sport Organisation, con la volont\u00e0 di vendere a questa societ\u00e0 la prova. Non essendo pi\u00f9 legata al quotidiano regionale, la gara ha cos\u00ec cambiato nome diventando semplicemente Crit\u00e9rium du Dauphin\u00e9.\nMaglie.\nI leader delle diverse classifiche vestono durante la gara particolari maglie distintive.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\""}
{"id": "113213", "revid": "1543377", "url": "https://it.wikipedia.org/wiki?curid=113213", "title": "Francesco Cafiso", "text": "Biografia.\nGi\u00e0 a nove anni muove i primi passi facendo esperienze con musicisti di fama internazionale quali Bob Mintzer, Maria Schneider, George Gruntz, Gianni Basso e molti altri.\nDecisivo per la sua carriera \u00e8 l\u2019incontro, nel luglio del 2002, durante il Pescara Jazz Festival, con Wynton Marsalis che, stupito dalle sue qualit\u00e0 musicali, lo porta con s\u00e9 nell\u2019European tour del 2003.\nDa allora, Francesco ha suonato nei Jazz Festival, nei teatri e nei Jazz Club pi\u00f9 importanti del mondo.\nHa vinto diversi premi prestigiosi, tra i quali il Premio Nazionale Massimo Urbani a Urbisaglia, il premio EuroJazz a Lecco, l\u2019International Jazz Festivals Organization Award a New York, la World Saxophone Competition a Londra, il Django d\u2019Or a Roma, e ricevuto molti altri importanti riconoscimenti.\nPer fare nuove esperienze musicali, \u00e8 stato a New Orleans, dove ha suonato con Ellis Marsalis e molti altri importanti musicisti del luogo.\nNel 2004 ha partecipato come ospite al Festival di Sanremo.\nNel 2005 lo Swing Journal, l\u2019autorevole rivista giapponese di musica jazz, gli ha conferito il New Star Award, premio riservato ai talenti stranieri emergenti e, subito dopo, si \u00e8 affermato nel Top Jazz, referendum della rivista italiana Musica Jazz, che lo ha riconosciuto miglior nuovo talento dell\u2019anno.\nHa suonato con grandissimi musicisti quali: Hank Jones, Dave Brubeck, Cedar Walton, Mulgrew Miller, Jimmy Cobb, Ben Riley, Ray Drummond, Lewis Nash, James Williams, Joe Lovano, Christian McBride, George Mraz, Kenny Wheeler, Gonzalo Rubalcaba, Enrico Rava, Stefano Bollani e moltissimi altri.\nNel 2006 consegue il Diploma di laurea di I livello in Flauto Traverso presso l\u2019Istituto Superiore di Studi Musicali V. Bellini di Catania.\nDal 2008 \u00e8 direttore artistico del \"Vittoria Jazz Festival\" a Vittoria, sua citt\u00e0 natale.\nIl 19 gennaio del 2009 ha suonato a Washington DC durante i festeggiamenti in onore del Presidente Barack Obama e del Martin Luther King Jr. day.\nIl 17 luglio del 2009, Umbria Jazz lo ha nominato \u201cambasciatore della musica jazz italiana nel mondo\".\nNel 2010 consegue la laurea specialistica di II livello in Jazz presso il Conservatorio Corelli di Messina e subito dopo si esibisce in Cina durante il festival \u201cThe best of Italian Jazz\u201d in occasione dell'Expo a Shangai.\nNel 2012 ha arrangiato \u201cDon\u2019t Stop\u201d, la musica di sottofondo dello spot pubblicitario ENI Station.\nNel luglio del 2012, in occasione dei Giochi Olimpici, \u00e8 stato invitato a esibirsi a Londra, presso la sede di Casa Italia, alla presenza dell\u2019Ambasciatore italiano a Londra e dei vertici del CONI.\nNel settembre 2012, durante una lunga permanenza negli stati Uniti, ha tenuto una serie di masterclasses di sassofono alla UPenn, la prestigiosa universit\u00e0 di Filadelfia.\nNei primi del mese di giugno 2013, per volont\u00e0 del Ministero degli Esteri ed espressa scelta del Console Generale di Philadelphia, in collaborazione con il Segretario di Stato Americano John Kerry, Francesco \u00e8 stato scelto per rappresentare l\u2019Italia per suonare nell\u2019ambito dei festeggiamenti per l\u2019Anno della Cultura Italiana negli Stati Uniti.\nIl 20 febbraio 2014, a New York, ha ricevuto dall\u2019American Society of the Italian Legions of Merit il \"Grand Award of Merit\", per il contributo che Francesco ha dato, in rappresentanza dei musicisti siciliani, allo sviluppo e alla diffusione del Jazz nel mondo. \nNel Marzo 2015 viene pubblicata l'ambiziosa opera discografica denominata \u201c3\u201d (Alfredo Lo Faro Produzioni), costituita da tre album profondamente diversi tra loro: \"La Banda\", \"Contemplation\" e \"20 Cents Per Note\". Pubblicati in contemporanea, i tre dischi vedono Cafiso nelle vesti di compositore, arrangiatore ed esecutore.\nNel 2016, ha creato la sua propria etichetta discografica dal nome \"EFLAT records\".\nNel 2017 registra al Vittoria Jazz Festival il disco \u201cWe play for tips\u201d, album che verr\u00e0 pubblicato nel 2018 con la sua etichetta discografica EFLAT Records, ottenendo numerosi consensi e riconoscimenti dalla critica specializzata. \nNel frattempo, tiene concerti in tutto il mondo con svariate formazioni musicali da lui dirette. \nNel 2019 entra di nuovo in studio di registrazione con la prestigiosa London Symphony Orchestra per dar vita al suo progetto \u201cIrene of Boston - Conversation avec Corto Maltese\u201d che viene pubblicato nel 2020.\nCollaborazioni.\nHa collaborato con artisti come Bob Mintzer, George Gruntz, Maria Schneider, Gianni Basso, Francesco Buzzurro, Joe Lovano, Hank Jones, George Mraz, i Manhattan Transfer, Wynton Marsalis, e la Lincoln Center Orchestra, la Count Basie Orchestra, Dado Moroni, Reggie Johnson, Doug Sides, Enrico Rava, Cedar Walton, Dave Brubeck, Lewis Nash, Joe Locke, Mulgrew Miller, Ronnie Matthews, Jimmy Cobb, Jessie Davis, James Williams, Ray Drummond e Ben Riley, Vincent Harring, Adam Nussbaum e Wess Anderson, Marcus Gilmore, Linda Oh.\nFormazioni band.\nGli attuali progetti artistici che Francesco propone in tutto il mondo sono: "}
{"id": "113214", "revid": "1272592", "url": "https://it.wikipedia.org/wiki?curid=113214", "title": "CTSS", "text": "Il CTSS (Compatible Time-Sharing System) \u00e8 un sistema operativo sviluppato al MIT e presentato per la prima volta nel 1961. Uno dei primi sistemi operativi in time-sharing, pose le basi per il successivo sviluppo di questi sistemi. Fece anche da base per lo sviluppo di Multics, altra pietra miliare nella storia dell'informatica."}
{"id": "113215", "revid": "373458", "url": "https://it.wikipedia.org/wiki?curid=113215", "title": "Teologia della liberazione", "text": "La teologia della liberazione \u00e8 una corrente di pensiero teologico cattolico sviluppatasi con la riunione del Consiglio episcopale latinoamericano (CELAM) di Medell\u00edn (Colombia) del 1968, come diretta estensione delle idee e dei principi riformatori messi in moto in Roma dal Concilio Vaticano II e concordata da diverse decine di padri conciliari di diverse nazionalit\u00e0, sia europei sia latino-americani e sottoscritta da diversi cardinali nei cosiddetti Patti delle catacombe nel corso dei lavori conclusivi del Concilio ecumenico presso le catacombe di Domitilla a\nRoma.\nIl principio fondamentale della Teologia della Liberazione si impernia intorno alla considerazione del ruolo centrale della Chiesa nella societ\u00e0 umana contemporanea e tende a porre in evidenza i valori di emancipazione sociale e politica presenti nel messaggio cristiano, in particolare l'opzione fondamentale per i poveri cos\u00ec come essa si evince all'interno del dato biblico.\nTra i protagonisti che diedero inizio a questa corrente di pensiero vi furono il teologo Gustavo Guti\u00e9rrez, (peruviano) docente della Pontificia Universit\u00e0 del Per\u00f9, l'arcivescovo H\u00e9lder C\u00e2mara, il teologo Leonardo Boff (brasiliano) e Camilo Torres Restrepo (colombiano). Il termine venne coniato dallo stesso Guti\u00e9rrez nel 1973 con la pubblicazione del libro \"Teologia della Liberazione\" (titolo originale spagnolo: \"Historia, Pol\u00edtica y Salvaci\u00f3n de una Teolog\u00eda de Liberaci\u00f3n\").\nOrigini e princ\u00ecpi ispiratori.\nI principi ispiratori possono essere fatti risalire alla regola francescana della Chiesa povera per i poveri di san Francesco d'Assisi applicata al contesto storico moderno e contemporaneo e contestualizzata come forma di risposta della Chiesa al diffondersi delle dittature militari e dei regimi repressivi, che spronarono l'elaborazione di proposte pi\u00f9 incisive per far fronte all'aggravarsi della crisi sociale. Per numerosi presuli che aderirono poi alla teologia della liberazione era infatti inaccettabile il silenzio e, in alcuni casi, la complicit\u00e0 di numerosi vescovi e cardinali cattolici dell'America Latina alle politiche di repressione del regime militare brasiliano. Durante la CELAM del 1968 alcuni vescovi sudamericani presero posizione in favore delle popolazioni pi\u00f9 diseredate e delle loro lotte, pronunciandosi per una chiesa popolare e socialmente attiva.\nLe Comunit\u00e0 ecclesiali.\nIncominciarono ad avere notevole diffusione in tutti i paesi le Comunit\u00e0 Ecclesiali di Base (CEB), nuclei ecumenici impegnati a vivere e diffondere una fede attivamente partecipativa dei problemi della societ\u00e0: in Brasile ne nacquero circa 100.000, grazie anche al cardinale di San Paolo Paulo Evaristo Arns e al vescovo Camara; in Nicaragua numerosi cattolici, sacerdoti e laici, presero parte alla lotta armata contro la dittatura di e in seguito diversi sacerdoti, come Ernesto Cardenal e Miguel d'Escoto Brockmann entrarono a far parte del governo sandinista.\nDurante la terza riunione della CELAM del 1979 a Puebla (Messico), furono riaffermati e sviluppati i princ\u00ecpi di Medell\u00edn, ma si evidenzi\u00f2 l'emergere di una forte opposizione alle tesi della teologia della liberazione, che and\u00f2 rafforzandosi negli anni ottanta con il papato di Giovanni Paolo II in cui gli ideologi e i protagonisti della teologia della liberazione furono progressivamente invitati a prendere in considerazione il Magistero della Chiesa cattolica, come avvenne per Leonardo Boff che dopo numerosi tentativi di dialogo teologico per poi abbandonare, nel 1992, l'ordine francescano.\nGli antecedenti.\nGli antecedenti di tale teologia sono molteplici. Si rintracciano in Brasile, dove dal 1957 cominci\u00f2 nella Chiesa cattolica un movimento di Comunit\u00e0 Ecclesiali di Base (CEB), preso in considerazione poi nel 1964 con il \"Primer Plan Pastoral Nacional 1965-1970\". Sempre in Brasile, Paulo Freire, un insegnante di Recife, nel Nordeste, svilupp\u00f2 un nuovo metodo di alfabetizzazione mediante il processo di coscientizzazione del problema. I movimenti studenteschi e dei lavoratori dell'Azione cattolica vi aderirono, insieme con importanti intellettuali cattolici. Alcuni cristiani cominciarono a utilizzare concetti marxisti nelle loro analisi sociali. Alcuni teologi, come Richard Shaull, missionario presbiteriano, posero la questione se la rivoluzione potesse avere un significato teologico cominciando, insieme con altri giovani protestanti, a discutere questi temi con sacerdoti domenicani e intellettuali cattolici.\nUna ispirazione per il movimento latinoamericano proveniva dalla situazione europea. In Francia, nel 1950, la pubblicazione del libro dell'abate Godin: \"Francia: terra di missione?\" \"(France, pays de mission?)\", sconvolge i pastori che si accorgono all'improvviso di guidare una Nazione ormai lontana dalla fede. Il cardinale di Parigi Emmanuel Suhard fonda la \"Missione di Francia\", permettendo ad alcuni preti di lavorare nelle fabbriche per avvicinarsi al mondo operaio. Erano gli anni in cui la laica Madeleine Delbr\u00eal viveva una straordinaria esperienza fra gli operai di Ivry, raccontata nel suo libro \"Citt\u00e0 marxista terra di missione. Provocazione a un'esistenza per Dio\" (originale francese del 1957: \"Ville marxiste terre de mission. Provocation du marxisme \u00e0 une existence pour Dieu\") e nei testi riportati nell'antologia postuma \"Noi delle strade\" (originale francese: \"Nous autres, gens des rues - textes missionnaires\"). Nasce quindi il movimento dei preti operai, che si estende nei principali paesi dell'Europa occidentale. Tra i pi\u00f9 noti, il domenicano Jacques Loew, che lavor\u00f2 come scaricatore di porto a Marsiglia, e il sacerdote Michel Favreau, che \u00e8 morto in un incidente sul lavoro. In Italia, il primo e pi\u00f9 noto dei preti \"con la tuta blu\" \u00e8 Sirio Politi, che pubblica il suo diario di vita in fabbrica, dal titolo \"Uno di loro\".\nL'esperienza dei preti operai fu presto accusata di essere pericolosa per l'integrit\u00e0 della fede e della testimonianza cristiana, i preti furono considerati troppo vicini al comunismo e denunciati in Vaticano per attivit\u00e0 sovversiva. Nel 1954 Pio XII ordin\u00f2 a tutti i preti operai di tornare alla loro precedente opera pastorale o di entrare in comunit\u00e0 religiose che fossero presenti a fianco dei lavoratori, ma all'esterno delle fabbriche. Molti furono coloro che abbandonarono il ministero, in rottura con la decisioni del Vaticano; soltanto dopo il Concilio Vaticano II, nel 1965, i preti operai furono riabilitati, e sono presenti, seppure in maniera ridotta, fino a oggi.\nI movimenti per i diritti civili.\nIn Sudafrica si svilupp\u00f2 una vigorosa teologia della liberazione nera nella lotta contro l'apartheid, in cui protagonista sar\u00e0, negli anni pi\u00f9 recenti, il vescovo anglicano Desmond Tutu. Nel resto del continente tale teologia ha messo in discussione la conquista coloniale e lo schiavismo dei popoli locali, \"pagani\", operato dai popoli europei, \"cristiani\", denunciando la conseguente miseria di cui soffre tuttora la grande maggioranza dei paesi africani. Sofferenza che venne incanalata anche all'interno dell'Islam e il successivo sviluppo della Teologia Islamica della Liberazione.\nSempre in ambito protestante va ricordato il contributo dello svizzero Leonhard Ragaz: la sua teologia, basata sul concetto del regno di Dio e sempre associata all'impegno politico, anticipava i principi della teologia della liberazione.\nIn Asia, la teologia \"minjung\" (in coreano, \"popolare\") e la teologia contadina, esposta dal filippino Charles Avila, sono state messe in relazione con la teologia della liberazione latinoamericana.\nLa Black Liberation Theology.\nTra le baracche degli schiavi neri negli U.S.A. nacque una coscienza teologica che poneva la propria attenzione sull'attivit\u00e0 liberatrice di Dio nei confronti del suo popolo. Prendendo come esempio l'\"Esodo\", come Dio aveva liberato il suo popolo dalla schiavit\u00f9 del faraone, allo stesso modo avrebbe spezzato le catene che legavano gli afro-americani dal dominio bianco. Sin dalla seconda met\u00e0 del Settecento venne a formarsi una forte coscienza identitaria tanto che venne a crearsi una chiesa nera conosciuta come black church. Resistenza e lotta erano stati capisaldi della chiesa nera, in cui i carismatici capi religiosi lavoravano per il riconoscimento dei diritti dei neri. Esempi di come la chiesa nera sia stata costruita non con poche difficolt\u00e0 sono: Absalom Jones, nato schiavo il 7 novembre 1746 a Sussex (Delaware), divenne libero nel 1784 e pass\u00f2 alla storia come primo prete episcopale nero nel 1804; allo stesso modo, Richard Allen (1760-1831) nacque in schiavit\u00f9 e compr\u00f2 la libert\u00e0 per $ 2,000. Nel 1783, fond\u00f2 l\u2019African Methodist Episcopal Church e nel 1804 divenne il primo vescovo nero.\nMaggiori sviluppi si ebbero con l'avvio della lotta alla per i diritti civili. In questa seconda fase, ci\u00f2 che emerge \u00e8 come il sentimento venne incanalato all'interno del dibattito teologico. In quest'ottica pu\u00f2 essere vista la lotta per i diritti civili dei neri negli Stati Uniti, condotta dal pastore battista Martin Luther King che forn\u00ec ispirazione alla teologia della liberazione latinoamericana.\nAll'interno delle accademie, un importante contributo venne fornito da James Cone, il quale, recependo l'eredit\u00e0 del suo popolo, ragion\u00f2 sulla blackness of God e la sua opera liberatrice.\nLe tappe principali dello sviluppo della teologia della liberazione.\nNel 1963 un sacerdote di nome Paul Gauthier pubblica il libro \"I poveri, Ges\u00f9 e la Chiesa\" \"(originale francese: Les Pauvres, J\u00e9sus et l'\u00c9glise)\", nel quale si riporta traccia di un dibattito sul cosiddetto \"Schema XIII\" nato in seno al Concilio Vaticano II, in cui il tema classico della liberazione dell'uomo - indicato nella dottrina cattolica col termine di \"escatologia\" ovvero della promozione della condizione umana alla vita di grazia operata dall'incarnazione del Verbo - viene collegato alla solidariet\u00e0 con le situazioni di oppressione, in particolare degli oppressi in senso economico; importante fu il contributo delle chiese del cosiddetto \"Terzo Mondo\", allora in pieno fermento sociale e politico.\nIn America Latina il testo ha un grande impatto, e lo stesso Gustavo Guti\u00e9rrez ne trova ispirazione per il suo \"Teologia della Liberazione\": qui, a differenza del messaggio cristiano, la solidariet\u00e0 con le persone oppresse cessa di essere un frutto della carit\u00e0 in Cristo, viene assunta a fine principale ed esclusivo dell'uomo, l'impegno politico assunto a dovere morale e diretto del teologo; le realt\u00e0 spirituali vengono negate, inclusa la necessit\u00e0 dell'incontro con Cristo nella vita di ogni cristiano; la religione \u00e8 ridotta a mero strumento morale e considerata in definitiva un fardello. Viene negata la possibilit\u00e0 di salvezza e santificazione personale fino a che non sia possibile sovvertire ogni situazione di ingiustizia economica.\nNell'agosto del 1975, si tiene il congresso teologico del Messico, cui partecipano pi\u00f9 di settecento specialisti, attorno al tema \"Liberazione e cattivit\u00e0\". Nel 1976, il francescano brasiliano Leonardo Boff pubblica, dopo quell'incontro, il libro \"Teologia della cattivit\u00e0 e della liberazione\" \"(originale portoghese: Teologia do Cativeiro e da Liberta\u00e7\u00e3o)\".\nInsieme con la discussione dei teologi, \u00e8 l'intero episcopato ad assumersi il compito di essere al fianco delle lotte di liberazione del popolo. Dopo la conferenza di Medell\u00edn (1968), nel 1979, durante la III conferenza generale della CELAM, a Puebla, i vescovi definiscono il concetto di \"opzione preferenziale dei poveri\".\nPapa Giovanni XXIII e papa Paolo VI.\nPer Gerhard Ludwig M\u00fcller, prefetto della Congregazione per la dottrina della fede, la Teologia della Liberazione ha incominciato a essere un elemento centrale di discussione tra i vescovi del ruolo della chiesa cristiana nella societ\u00e0 moderna a partire dal Concilio Vaticano II fortemente voluto da papa Giovanni XXIII e continuato dopo la sua morte da papa Paolo VI. In particolar modo si segnalano gli elementi di riflessione e innovazione contenuti nella Costituzione pastorale \"Gaudium et spes\" (1965) \", che contiene una nuova definizione dei rapporti tra la Chiesa e il mondo unitamente all'enciclica \"Populorum Progressio\" di papa Paolo VI (1967) che recita testualmente nell'incipit \u00ab Lo sviluppo dei popoli, in modo particolare di quelli che lottano per liberarsi dal giogo della fame, della miseria, delle malattie endemiche, dell'ignoranza; che cercano una partecipazione pi\u00f9 larga ai frutti della civilt\u00e0, una pi\u00f9 attiva valorizzazione delle loro qualit\u00e0 umane; che si muovono con decisione verso la meta di un loro pieno rigoglio, \u00e8 oggetto di attenta osservazione da parte della chiesa \u00bb.\nPapa Paolo VI sente il dovere di intervenire nel 1976 (Evangelii nuntiandi) per correggerne le deviazioni. \nPapa Giovanni Paolo II.\nNel 1981 papa Giovanni Paolo II sollecit\u00f2 dalla Congregazione per la dottrina della fede, presieduta dal neo prefetto cardinale Joseph Ratzinger, due studi sulla teologia della liberazione: \"Libertatis Nuntius\" (1984) e \"Libertatis Conscientia\" (1986). In entrambi si valutava la vicinanza della Chiesa cattolica ai poveri. Il Pontificato di Giovanni Paolo II fu ostile alla teologia della liberazione.\nNonostante alcune riserve Giovanni Paolo II, nel suo messaggio del 9 aprile 1986 ai vescovi del Brasile, \u201cle dette il riconoscimento ecclesiale non solo come \u2018opportuna, ma (come) utile e necessaria\u2019, cos\u00ec come \u2018una nuova tappa\u2019 della riflessione teologico-sociale della Chiesa\u201d. \nPapa Benedetto XVI.\nA distanza di anni, nel 2014, il papa emerito Benedetto XVI ricorder\u00e0: \"La povert\u00e0 e i poveri erano senza dubbio posti a tema nella Teologia della liberazione e tuttavia in una prospettiva molto specifica. Le forme di aiuto immediato ai poveri e le riforme che ne miglioravano la condizione venivano condannate come riformismo che ha l'effetto di consolidare il sistema: attutivano, si affermava, la rabbia e l'indignazione che invece erano necessarie per la trasformazione rivoluzionaria del sistema. Non era la questione di aiuti e di riforme, si diceva, ma del grande rivolgimento dal quale doveva scaturire un mondo nuovo (..) risvegliando negli uomini, attraverso la fede, le forze dell'autentica liberazione.\"\nPapa Francesco.\nSi segnalano i contenuti della Esortazione Apostolica \"Evangelii gaudium\" (2013) - Capitolo II, parte I, par.(59) - \"Oggi da molte parti si reclama maggiore sicurezza. Ma fino a quando non si eliminano l'esclusione e l'inequit\u00e0 nella societ\u00e0 e tra i diversi popoli sar\u00e0 impossibile sradicare la violenza. Si accusano della violenza i poveri e le popolazioni pi\u00f9 povere, ma, senza uguaglianza di opportunit\u00e0, le diverse forme di aggressione e di guerra troveranno un terreno fertile che prima o poi provocher\u00e0 l'esplosione. Quando la societ\u00e0 \u2013 locale, nazionale o mondiale \u2013 abbandona nella periferia una parte di s\u00e9, non vi saranno programmi politici, n\u00e9 forze dell'ordine o di servizi segreti che possano assicurare illimitatamente la tranquillit\u00e0. Ci\u00f2 non accade soltanto perch\u00e9 l'inequit\u00e0 provoca la reazione violenta di quanti sono esclusi dal sistema, bens\u00ec perch\u00e9 il sistema sociale ed economico \u00e8 ingiusto alla radice. Come il bene tende a comunicarsi, cos\u00ec il male a cui si acconsente, cio\u00e8 l'ingiustizia, tende ad espandere la sua forza nociva e a scardinare silenziosamente le basi di qualsiasi sistema politico e sociale, per quanto solido possa apparire. Se ogni azione ha delle conseguenze, un male annidato nelle strutture di una societ\u00e0 contiene sempre un potenziale di dissoluzione e di morte. \u00c8 il male cristallizzato nelle strutture sociali ingiuste, a partire dal quale non ci si pu\u00f2 attendere un futuro migliore.\"\nLa teologia della liberazione oggi.\nLa teologia della liberazione ha subito ripreso, pur fuori dalla Chiesa, la centralit\u00e0 della beatitudine dei poveri, proclamata nel Vangelo , coniugandola con il processo di liberazione dalla povert\u00e0 tramite la trasformazione sociale e politica. In seguito, nella teologia della liberazione sono stati gli stessi poveri a divenire protagonisti del proprio affrancamento dall'oppressione, sia nella pratica (la \"teologia prima\"), sia nella riflessione teorica (definita \"teologia seconda\", cio\u00e8 conseguente alla prassi). Alla riflessione, si aggiunge la denuncia dell'economia di mercato e l'alienazione che il capitalismo causa a milioni di persone nel mondo.\nOggi, grazie soprattutto al contributo di Leonardo Boff e dei suoi numerosi libri come: \"Ecologia, mondialit\u00e0, mistica\", o l'ultimo: \"Spiritualit\u00e0 per un altro mondo possibile\" la teologia della liberazione ha sviluppato un filone nuovo, scoprendo lo stretto legame cosmico e mistico di necessaria interdipendenza tra solidariet\u00e0 che gli esseri umani sono chiamati ad avere tra loro e quella che devono avere con la natura, nell'aut aut tra homo sapiens e homo demens. Ossia come riscoperta dell'ambiente e di una rinnovata cura ecologica, e ha sposato le tesi e l'azione del movimento altermondialista (detto anche \"anti-globalizzazione\"), in cui alla contestazione del neoliberismo si aggiunge la promozione della pace fondata sulla giustizia e la richiesta di una partecipazione democratica efficace da parte dei movimenti di base.\nFuori dal mondo religioso, la Teologia della Liberazione \u00e8 stata constestata da attiviste femministe e studiosi accademici di gender studies. Concentrandosi sugli aspetti storici e storicizzati, molti hanno riconosciuto come la Teologia della Liberazione abbia portato ad una emancipazione parziale delle donne ma che - nel corpus dottrinario originario o nelle rielaborazioni successive - la costruzione sociale della femminilit\u00e0 resti ancorata alla tradizione latino-americana e il ruolo della donna nella societ\u00e0 sia condannato alla subalternit\u00e0 nei confronti dell'uomo.\nIn ambito extraecclesiale - - si \u00e8 giunti a sposare le tesi della teologia radicale e politica, europea e statunitense, unendosi quindi nella richiesta di una reale partecipazione dei laici e delle donne alla vita e alla guida della Chiesa, al decentramento del potere ecclesiale e all'inculturazione del Vangelo nelle Chiese e nelle tradizioni locali, al macroecumenismo (condivisione di riflessione e impegno allargata, cio\u00e8, alle grandi religioni mondiali), al pluralismo nelle questioni riguardanti la salvezza, in cui il ruolo di Ges\u00f9 Cristo, pur non marginalizzato, non risulti pi\u00f9 esclusivo delle altre esperienze religiose umane.\nIl 13 ottobre 2006 papa Benedetto XVI ha promulgato una \"Notificazione sulle opere del P. Jon Sobrino S.I\" (pubblicata il 14 marzo 2007), che condanna come \"erronee e pericolose\" alcune tesi espresse dal teologo della liberazione Jon Sobrino, gesuita basco emigrato a El Salvador, nei suoi due libri \"Jesucristo liberador. Lectura hist\u00f3rico-teol\u00f3gica de Jes\u00fas de Nazaret\", del 1991, e \"La fe en Jesucristo. Ensayo desde las v\u00edctimas\", del 1999, che hanno avuto grande diffusione in America Latina e non solo. Una delle accuse principali \u00e8 di aver eletto i poveri a \"luogo teologico fondamentale\" \u2013 cio\u00e8 a principale fonte di conoscenza \u2013, al posto della \"fede apostolica trasmessa attraverso la Chiesa a tutte le generazioni\".\nL'11 marzo 2013, Clodoveo Boff, tra i fondatori della teologia della liberazione insieme con il fratello Leonardo Boff, in un'intervista al giornale brasiliano \"Folha de S. Paulo\", dal titolo \"Irm\u00e3o de Leonardo Boff defende Bento 16 e critica Teologia da Liberta\u00e7\u00e3o\", in riferimento all'allora cardinale Joseph Ratzinger, ha affermato:\nElementi centrali della teologia della liberazione.\nFra le tesi di questa teologia vi sono:\nFra gli impegni teorici e operativi che conseguono dalle tesi vi sono:\nReazioni in ambito cattolico.\nIn Italia e in America Latina vi sono i movimenti ecclesiali che, considerando anti-cristiana l'essenza contenuta nel pensiero legato alla TdL, hanno riportato il tema della \"liberazione\" con significato diverso, \nPer diversi anni, alcuni oppositori della Teologia della Liberazione in ambito religioso ed in ambito politico hanno sottolineato i punti di contatto con il marxismo rivoluzionario. I principali rappresentanti ed attivisti della teologia della liberazione hanno sempre rifiutato tale paragone, sottolineando invece come il loro compito fosse quello di riavvicinare la Chiesa ai poveri e agli oppressi, dopo un decennio in cui le gerarchie ecclesiastiche dell'America Latina avevano assunto un atteggiamento ambiguo verso le violazioni dei diritti umani e la repressione in America Latina.\nTra questi Luigi Giussani e il movimento da lui fondato di Comunione e Liberazione: il fatto che si faccia riferimento alla Liberazione nel nome stesso del movimento .\nIl movimento di Comunione e Liberazione oltre che in Italia ha promosso missioni sia nei paesi dell'America Latina che dell'Africa.\nUn riferimento recente di esponenti di Comunione e Liberazione sulla TdL si possono trovare in una intervista apparsa nella rivista \"Tracce\" fatta da Stefano Filippi all'arcivescovo di Taranto, mons. Santoro in cui spiega quale fu a suo avviso l'erroneit\u00e0 della TdL, e quale sarebbe il senso cristiano dell'opzione per i poveri di papa Francesco . Tra i principali oppositori della Teologia della Liberazione si ricordano poi numerosi esponenti nordamericani vicini alle posizioni conservatrici della Prelatura della Santa Croce ed Opus Dei.\nNegli ultimi anni \u00e8 stata avanzata una nuova critica alla Teologia della Liberazione. La prima, forse minoritaria, sottolinea come la Teologia della Liberazione abbia fallito nel suo compito di mettere a centro della propria riflessione la libert\u00e0 e la dignit\u00e0 umana: invitando la Chiesa a sostenere, supportare e consolare le vittime degli abusi, i poveri e gli oppressi, questa non si impegna a fondo per una loro emancipazione e per l'affermazione della loro dignit\u00e0. Resta - nelle parole di un critico - una visione \"caritatevole, ma legata all'ordine precostituito; non un agente di cambiamento, ma un freno per la conservazione dei rapporti di poteri esistenti\".\nLa teologia india.\nLa teologia india \u00e8 una corrente teologica caratterizzata dal recupero dell'antico pensiero religioso dei popoli autoctoni dell'America centro-meridionale, perseguitati e repressi, per metterlo in relazione e armonizzarlo con le attuali teologie cristiane. Molti dei suoi esponenti considerano la teologia india come un aspetto pi\u00f9 o meno autonomo della teologia della liberazione.\nNata negli anni ottanta per iniziativa di un gruppo di sacerdoti e religiose indios, la teologia india \u00e8 divenuta una corrente teologica con una propria identit\u00e0 all'inizio degli anni novanta, a seguito del suo primo congresso celebrato a Citt\u00e0 del Messico nel 1990 e dei movimenti di critica e protesta contro gli eventi che hanno celebrato nel 1992 il 500\u00ba anniversario dell'arrivo degli europei in America. Tra i principali esponenti della teologia india vi sono il messicano zapoteco Eleazar L\u00f3pez Hern\u00e1ndez, il boliviano Xavier Alb\u00f3 e il cileno Diego Irarr\u00e1zaval."}
{"id": "113218", "revid": "219110", "url": "https://it.wikipedia.org/wiki?curid=113218", "title": "Wine", "text": "Wine (Wine is not an emulator\" acronimo ricorsivo traducibile in italiano con \"Wine non \u00e8 un emulatore\", fino 1997 Windows emulator\" per distinguerlo dai normali emulatori) \u00e8 un software scritto in C nato originariamente per sistemi operativi GNU/Linux, poi esteso ad altri sistemi operativi, con lo scopo di permettere il funzionamento dei programmi sviluppati per il sistema operativo Microsoft Windows.\nStoria.\nBob Amstadt (il capo progetto iniziale) e Eric Youngdale hanno avviato lo sviluppo di Wine nel 1993 come un modo per eseguire applicazioni Windows su Linux, le prime idee dell'origine del progetto sono rinvenibili nelle discussioni su Usenet in comp.os.linux nel giugno 1993. Il programma era ispirato da due prodotti coordinati da Sun Microsystems: Wabi per il sistema operativo Oracle Solaris e Windows Public Initiative (un tentativo di reimplementare completamente le API di Windows API in forma open source come standard ISO ma respinti a causa della pressione da parte di Microsoft nel 1996) ed aveva come obiettivo originario le applicazioni create per Windows 3.x (16-bit).\nA dirigere oggi lo sviluppo del progetto dal 1994 subentr\u00f2 Alexandre Julliard, e inizialmente veniva distribuito sotto licenza MIT come il sistema X Window, ma a causa di preoccupazioni per le versioni proprietarie di Wine che in quel modo potevano non distribuire le loro modifiche al progetto di base, a partire da marzo 2002 il progetto ha utilizzato la licenza LGPL per Wine. La prima release candidate per la versione 1.0 venne distribuita il 9 maggio 2008. Dopo altre quattro release candidate, la versione definitiva 1.0 di Wine \u00e8 stata distribuita il 17 giugno 2008, dopo ben 15 anni di sviluppo. Pi\u00f9 recentemente lo sviluppo si \u00e8 concentrato sulla compatibilit\u00e0 con le applicazioni a 32 e 64 bit realizzate per i sistemi operativi di derivazione NT.\nCaratteristiche.\nArchitettura.\nL'architettura del sistema Wine si rif\u00e0 a quella dei sistemi NT. Al livello pi\u00f9 alto della gerarchia si trova l'applicazione da eseguire, la quale si interfaccia con un sottoinsieme di librerie specifiche del programma ed alcune librerie di sistema, le quali non comunicano direttamente con il kernel ma con un sottosistema specifico per la piattaforma Win32, coadiuvato da una libreria di interfaccia (la NTDLL).\nIn Windows NT, le applicazioni non effettuano chiamate dirette a funzioni del kernel, bens\u00ec ad uno dei sottosistemi realizzati, i quali si prodigano di effettuare le comunicazioni ai livelli pi\u00f9 bassi; a questo punto della gerarchia, il ruolo di interfaccia del kernel viene sostituito dal \"wineserver\", un programma attivo come processo demone che gestisce i processi ed i thread delle applicazioni, oltre alla loro sincronizzazione ed intercomunicazione. Parallelamente al wineserver, l'applicazione viene avviata tramite l'incapsulamento in un \"wine-thread\", un programma client visibile come un processo Unix a tutti gli effetti. Le applicazioni e le librerie che si riferiscono direttamente ai driver di sistema di windows vengono reindirizzate verso la rispettiva componente implementata dal \"wine driver\". Nella sua interezza il sistema prevede che vengano poi utilizzati i driver del kernel del sistema operativo utilizzato, in maniera invisibile ai livelli pi\u00f9 alti.\nAlla base del sistema, sia il server che i programmi client di Wine fanno riferimento alle librerie standard del sistema Unix, ed in particolare alla libreria di sistema ed a quella del sistema X. Il tutto, nella sua interezza, viene eseguito nello spazio utente del sistema operativo. A oggi nessun tipo di integrazione diretta con i livelli pi\u00f9 bassi del sistema (come una integrazione modulare al kernel) sono previsti, specie per evitare limitazioni che eviterebbero il funzionamento di Wine su differenti piattaforme.\nFunzionamento.\nInvece che agire come un emulatore completo, Wine implementa un layer di compatibilit\u00e0, offrendo implementazioni alternative e open source delle DLL, chiamate per i programmi di Windows e processi per sostituire il kernel di Windows NT, fornendo il collegamento alle API necessarie per il loro funzionamento.\nQuindi in questo senso, Wine non emula nessuna architettura o sistema operativo, bens\u00ec fornisce ai programmi in esecuzione il supporto necessario per l'utilizzo di specifiche funzioni di Windows eventualmente richieste. Per fare ci\u00f2 Wine si appoggia al sistema grafico (es. X11), in quanto gran parte delle applicazioni native per Win32 necessitano di primitive grafiche per la gestione di finestre (le applicazioni a riga di comando sono comunque utilizzabili tramite il programma wineconsole).\nIl progetto si \u00e8 tuttavia rivelato lungo e difficile per gli sviluppatori, soprattutto a causa della documentazione incompleta e non corretta delle API di Windows. Mentre la maggior parte dei documenti Microsoft descrive ampiamente le funzioni Win32, alcune zone, come i formati di file e protocolli non hanno specifiche ufficiali di Microsoft. A volte \u00e8 stato necessario che Wine replicasse anche oscuri bug per permettere ad alcune applicazioni di funzionare correttamente. Di conseguenza, la squadra di Wine ha fatto uso di una tecnica di reverse engineering detta \"Clean room design\" per poter implementare molte chiamate di funzione e poter utilizzare formati di file in alcuni settori.\nConfigurazione ed utilizzo.\nIl programma pu\u00f2 usufruire della directory contenente la struttura base di Windows, con le directory \"Windows\", \"Programmi\", \"Documenti\", le DLL, e i file di configurazione (come i file INI e il Registro di sistema). Pu\u00f2 essere quella originale o, meglio, una fittizia personalizzata.\nCi sono molte utility per configurare wine, a parte \"wine-utils\" che sono applicazioni base integrate con wine per gestirlo (regedit, pannello di controllo wine ed altre), la pi\u00f9 comune e funzionale \u00e8 \"winetools\" ma esiste anche \"winesetuptk\", il cui sviluppo \u00e8 per\u00f2 fermo da tempo, e \"Sidenet\".\nUna volta configurato Wine per avviare un file eseguibile di Windows basta digitare nel terminale: codice_1\nStrumenti di sistema.\nIl software offre alcune utilit\u00e0 di sistema, quali:\nPiattaforme supportate.\nSebbene sviluppato principalmente per Linux, successivamente sono stati distribuiti port per macOS, FreeBSD e Oracle Solaris, che vengono aggiornati pi\u00f9 o meno in contemporanea con la versione Linux. Versioni risalenti al 1999 di Wine sono disponibili per OpenBSD e NetBSD.\nAnche se attualmente non regolarmente aggiornato, \u00e8 inoltre disponibile un \"porting\" delle \"Dynamic-link library\" di Wine per Microsoft Windows.\nProgrammi di utilit\u00e0.\nPlayOnLinux.\nSi tratta di una interfaccia grafica che si propone di semplificare l'installazione di applicazioni basate su Windows in ambiente Linux. Sviluppato in Bash e Python, fornisce degli script con estensione .pol che specificano le configurazioni di Wine necessarie per installare ed eseguire una particolare applicazione.\nPermette agli utenti di installare le applicazioni pi\u00f9 diffuse nell'ambito Windows, come Apple iTunes e Safari, Microsoft Office, Microsoft Internet Explorer v.6/7, AutoCAD, Mono, .NET Framework 2.0, Fireworks MX, Flash MX, e molti altri.\nUtilizza un database online di script da applicare alle diverse applicazioni che richiedono una configurazione particolare; se l'applicazione non \u00e8 nel database, pu\u00f2 essere eseguita un'installazione manuale. Oltre ai giochi, qualsiasi altro programma pu\u00f2 essere installato ed ognuno viene messo in un contenitore diverso (WINEPREFIX) per evitare interferenze di un programma con un altro. Questo fornisce un \"isolamento\" pi\u00f9 o meno simile a quello fornito dalle \"bottles work\" di CrossOver.\nLe applicazioni installate rimangono separate le une dalle altre. Possono utilizzare diverse versioni e configurazioni di Wine a seconda dei casi. L'installazione di queste \u00e8 gestito da Play On Linux su software Linux senza la necessit\u00e0 di installare Wine separatamente.\nProgetti correlati.\nGran parte del codice di Wine viene tuttora impiegato per lo sviluppo di ReactOS, un sistema operativo libero il cui scopo \u00e8 sostituire, fornendo piena compatibilit\u00e0 con applicazioni e driver, la piattaforma Windows. Si tratta di un progetto indipendente dai sistemi Unix-like, con kernel e struttura autonomi. L'inclusione in ReactOS del codice di Wine e la continua collaborazione dei gruppi dei due progetti hanno dato una spinta decisiva al sistema operativo che ha beneficiato del lavoro iniziato diverso tempo prima dagli sviluppatori di Wine.\nIl codice di Wine \u00e8 anche la base sulla quale sono nati due progetti commerciali: CrossOver e Cedega (nato dal progetto WineX, fork dello stesso Wine) che cerca di supportare nel modo pi\u00f9 efficiente possibile una gran quantit\u00e0 di videogiochi sviluppati utilizzando sia librerie grafiche OpenGL che DirectX.\nAltri progetti che utilizzano Wine sono:\nRapporti di Microsoft con Wine.\nMicrosoft non ha mai reso dichiarazioni pubbliche su Wine. Comunque Microsoft Windows Update blocca eventuali aggiornamenti delle applicazioni Microsoft che girano in ambienti Wine. Il 16 febbraio 2005, Ivan Leo Puoti scopr\u00ec che Microsoft setacciava il registro di Windows alla ricerca di chiavi relative a Wine per impedire l'utilizzo di Windows Update. Poi scrisse:\nIl sistema Windows Genuine Advantage (WGA) controlla anch'esso l'esistenza di chiavi Wine nel registro. Le FAQ dichiarano esplicitamente che WGA non funzioner\u00e0 sotto Wine perch\u00e9 non \u00e8 un \"genuine Windows\": \"Quando il WGA trova WINE in esecuzione sul sistema, notificher\u00e0 all'utente che stanno eseguendo un Windows non originale e non permetter\u00e0 il download in quel sistema\". Alcuni sono riusciti a far funzionare il WGA in ambienti Wine.\nWindows Media Player 11 richiede WGA, quindi non pu\u00f2 essere installato su sistemi con Wine. Di contro \u00e8 stato rimosso il controllo WGA di Internet Explorer 7 ed \u00e8 possibile installarlo con Wine."}
{"id": "113223", "revid": "280255", "url": "https://it.wikipedia.org/wiki?curid=113223", "title": "Maurizio Fondriest", "text": "Professionista dal 1987 al 1998, fu campione del mondo in linea nel 1988 e vinse la Milano-Sanremo nel 1993.\nCarriera.\n1985-1986: le vittorie tra i dilettanti.\nOriginario della Val di Non, in giovent\u00f9 pratic\u00f2 lo sci prima di appassionarsi al ciclismo. Nel 1985, al primo anno tra i dilettanti con la maglia della trevigiana Glem Gas-Zalf-Fior, mostr\u00f2 ottime qualit\u00e0 vincendo due tappe al Giro d'Italia e il Giro di Lombardia nelle versioni riservate alla categoria. Nel 1986, sempre con la Glem Gas-Zalf, colse ancora pi\u00f9 successi, facendo suoi tra gli altri il Giro del Belvedere, il Trofeo Piva, il Trofeo ZS\u0160DI e due tappe al Giro d'Italia di categoria. Fu anche grande protagonista, con la maglia della Nazionale, al Giro delle Regioni: vinse una tappa, concluse al secondo posto della generale, alle spalle del cecoslovacco Ji\u0159\u00ed \u0160koda, e si aggiudic\u00f2 la classifica a punti, quella del Gran Premio della Montagna e quella Under-21. Nello stesso anno si classific\u00f2 anche settimo ai campionati del mondo a Colorado Springs.\n1987-1988: i primi anni da professionista e il titolo mondiale.\nFondriest pass\u00f2 professionista a inizio 1987 tra le file dell'Ecoflam-BFB-Alfa Lum, la squadra diretta da Primo Franchini. Al primo anno vinse una tappa alla Volta Ciclista a Catalunya e ottenne diversi piazzamenti nelle classiche internazionali e italiane: secondo alla Milano-Vignola, terzo al Giro di Romagna, alla Coppa Bernocchi e alla Parigi-Tours.\nNella prima parte del 1988, solo ventitreenne, vinse una frazione alla Tirreno-Adriatico e al Tour de Suisse, e il Gran Premio Industria e Commercio di Prato; concluse inoltre al secondo posto la Milano-Sanremo, battuto in volata ristretta da Laurent Fignon, e al terzo i campionati italiani corsi a Imola, mentre dovette saltare il Giro d'Italia per i postumi di una caduta. La sua carriera agonistica tocc\u00f2 l'apice il 28 agosto di quell'anno, con la vittoria nella prova in linea dei campionati del mondo, corsa sul circuito di Ronse, in Belgio. Per quella gara il C.T. della Nazionale Alfredo Martini puntava su compagni pi\u00f9 accreditati, quali Saronni, Bontempi, Bugno e Ballerini. All'inizio dell'ultimo giro della prova scatt\u00f2 Claude Criquielion, gi\u00e0 campione del mondo nel 1984, e Fondriest gli si mise a ruota, mentre alle loro spalle Davide Cassani riusc\u00ec a impedire che dal gruppo attaccassero corridori pericolosi come Fignon e Pensec, annullando ogni tentativo di rientro sulla fuga. Nonostante il lavoro del team italiano, a 500 metri dal traguardo il canadese Steve Bauer si avvent\u00f2 sui due fuggitivi. Inizi\u00f2 la volata a tre: Bauer part\u00ec davanti, Criquielion prov\u00f2 a passarlo, ma venne schiacciato dal nordamericano contro le transenne, cadendo rovinosamente. Fondriest and\u00f2 a vincere, mentre Bauer fu in seguito squalificato. Fu quella la tredicesima vittoria di un corridore italiano nella prova iridata in linea su strada.\n1989-1995: l'affermazione e le vittorie in Coppa del mondo.\nNelle stagioni seguenti Fondriest vest\u00ec le maglie della Del Tongo (1989-1990), dell'olandese Panasonic (1991-1992) e della Lampre (1993-1995). Durante quegli anni si mostr\u00f2 competitivo soprattutto nelle gare di un giorno: vinse infatti una Milano-Sanremo, una Freccia Vallone e un Campionato di Zurigo (tutte e tre le vittorie nel 1993) e due volte il Giro del Lazio (1990 e 1994). Tra i piazzamenti, fu ancora secondo alla Milano-Sanremo nel 1995, come anche secondo alla Gand-Wevelgem (1995), alla Wincanton Classic (1989), all'Amstel Gold Race (1991) e alla Freccia Vallone (1995); una volta terzo alla Liegi-Bastogne-Liegi (1993), alla Cl\u00e1sica de San Sebasti\u00e1n (1991), alla Leeds International Classic (1993) e al Campionato di Zurigo (1994); una volta secondo (1993) e ancora una volta terzo (1990) alla Parigi-Tours.\nQuesta continuit\u00e0 nelle gare di un giorno, lungo tutto l'arco della stagione, gli permise di aggiudicarsi due volte la classifica di Coppa del mondo, nel 1991 (senza vincere alcuna prova) e nel 1993, successo costruito tappa dopo tappa a cominciare dalla prima prova, la Milano-Sanremo. Il 1993 \u00e8 considerato il suo anno di grazia, con 25 vittorie, pi\u00f9 di quante ne avesse raccolte fino a quel momento e quasi la met\u00e0 di tutti i suoi successi da \"pro\": in quell'anno Fondriest si aggiudic\u00f2 tra le altre, oltre alle gi\u00e0 citate Sanremo, Freccia Vallone e Zurigo, una tappa al Giro d'Italia e le classifiche finali di Giro del Trentino (con tre tappe vinte), Tirreno-Adriatico (con due tappe), Grand Prix du Midi Libre (con tre tappe) e Escalada a Montjuich (in cui vinse entrambe le prove previste).\nColonna della Nazionale azzurra ai campionati del mondo, dopo il titolo conquistato nel 1988, si classific\u00f2 nono nella corsa iridata nel 1990, undicesimo nel 1991 e quinto nel 1993. Nelle lunghe corse a tappe non fu invece mai competitivo, nonostante le buone qualit\u00e0 in salita e a cronometro. Il suo miglior risultato in una gara a tappe di tre settimane fu al Giro d'Italia 1993, dove giunse ottavo in classifica generale a quasi tredici minuti dalla maglia rosa Miguel Indurain. Nel 1991 arriv\u00f2 invece quindicesimo al Tour de France.\n1996-1998: gli ultimi anni e il ritiro.\nNel 1996 pass\u00f2 alla Roslotto-ZG Mobili, con cui in stagione vinse due prove a cronometro, alla Tre Giorni di La Panne e al Giro di Polonia. Durante l'anno fu anche terzo alla Freccia Vallone, e partecip\u00f2 ai Giochi olimpici di Atlanta, ottenendo il 37\u00ba posto nella prova in linea e il quarto nella specialit\u00e0 della cronometro.\nL'anno dopo, trasferitosi tra le file del team francese Cofidis, vinse una tappa alla Volta a la Comunitat Valenciana. Si ritir\u00f2 dall'attivit\u00e0 a fine 1998, dopo un'altra stagione in maglia Cofidis, anche a causa di perduranti problemi alla schiena, emersi gi\u00e0 a inizio decennio e che negli ultimi anni ne avevano limitato il rendimento agonistico.\nDopo il ritiro.\nDopo il ritiro \u00e8 diventato imprenditore nel settore della produzione di telai ciclistici con un proprio marchio, Fondriest, oltre a svolgere attivit\u00e0 di commentatore sportivo per alcune reti televisive.\nCeduto il suo marchio alla Torpado, segue e testa tutte le biciclette prodotte dall'azienda veneta che portano il suo marchio.\nGestisce con la moglie Ornella un negozio specializzato nel ciclismo a Cles, suo paese natale, dove tuttora vive.\n\u00c8 testimonial, durante le principali manifestazioni ciclistiche, di Banca Mediolanum e Alpecin.\nVanta anche numerose collaborazioni con \"La Gazzetta dello Sport\" in qualit\u00e0 di testimonial per importanti eventi legati al mondo delle due ruote."}
{"id": "113225", "revid": "15756", "url": "https://it.wikipedia.org/wiki?curid=113225", "title": "Rapporto di lavoro", "text": "Il rapporto di lavoro, nell'ordinamento giuridico italiano, \u00e8 il rapporto giuridico che ha origine dal contratto di lavoro ed \u00e8 caratterizzato da molteplici situazioni giuridiche, di cui due obbligazioni principali: l'obbligazione in capo al datore di lavoro della retribuzione e l'obbligazione in capo al lavoratore della prestazione lavorativa caratterizzata da subordinazione, ossia dalla sottoposizione al potere direttivo, organizzativo e disciplinare del datore di lavoro. Accanto a queste ci sono anche altre situazioni giuridiche.\nNelle modalit\u00e0 di assunzione e nello svolgimento del rapporto di lavoro, datore e lavoratore sono tenuti all'assenza di discriminazione e alla parit\u00e0 di trattamento rispetto ad et\u00e0, sesso, lingua, etnia, opinioni, patrimonio, presenza di disabilit\u00e0, tendenze sessuali (Carta di Nizza, art. 20 e Direttiva 2000/43/CE).\nL'obbligazione di lavorare.\nL\"'obbligazione di lavorare\" \u00e8 elemento essenziale del rapporto di lavoro. In capo al lavoratore, vi \u00e8 un'obbligazione strettamente personale che non ammette (salvo rarissime e peculiari eccezioni) l'adempimento da parte di sostituti o la cessione del contratto.\nIl rapporto di lavoro, in genere \u00e8 sottoposto ad un patto di prova liberamente recedibile da entrambe le parti, che si pone come condizione risolutiva del rapporto lavoristico. Decorso tale periodo valgono le ordinarie tutele contro il licenziamento \"ad nutum\" del lavoratore.\nMansioni e cambiamenti.\nSpetta al datore di lavoro il potere di servirsi, a seconda dei periodi, di una determinata mansione tra quelle previste al momento dell'assunzione, ricomprese in una \"qualifica\" di individuazione sindacale. Tale potere viene chiamato potere direttivo ed \u00e8 configurabile come potere giuridico in quanto determina le modalit\u00e0 dell'adempimento dell'obbligazione in capo al lavoratore: modalit\u00e0 che va seguita dal lavoratore, il quale \u00e8 inadempiente anche se svolge un'attivit\u00e0 prevista dal contratto (o dagli accordi collettivi) ma non indicata dal datore di lavoro al momento dell'esercizio del potere direttivo. Il datore di lavoro ha anche la possibilit\u00e0 di controllare il comportamento tenuto dal lavoratore, nei limiti stabiliti dalla l. 200/80 (cosiddetto \"statuto dei lavoratori\").\nIl lavoratore, a seguito di esercizio unilaterale del potere del datore di lavoro (cosiddetto \"ius variandi\"), di cui all'art. 2103 c.c., pu\u00f2 essere adibito a mansioni diverse da quelle per le quali era stato assunto, purch\u00e9 rientranti nel medesimo livello e categoria legale di inquadramento. L'assegnazione a mansioni superiori comporta il diritto del lavoratore a percepire il trattamento retributivo corrispondente (superiore a quello originario) e, se si protrae per un periodo superiore a sei mesi (o per un periodo minore stabilito dai contratti collettivi applicabili), diviene definitiva. In caso d riorganizzazione aziendale, e di ulteriori ipotesi previste dal contratto collettivo, il lavoratore pu\u00f2 essere adibito anche a mansioni inferiori, purch\u00e9 rientranti nella medesima categoria legale (operaio, impiegato, quadro, dirigente). Ulteriori ipotesi di modifica delle mansioni e dell'inquadramento sono ammesse anche al fine di conservare il posto di lavoro, di acquisire una diversa professionalit\u00e0 o di migliorare le condizioni di vita del lavoratore, ma solo mediante un accordo individuale stipulato in sede sindacale.\nLuogo di lavoro.\nL'art. 1182 c.c. stabilisce che il luogo dell'adempimento delle obbligazioni \u00e8 determinato nel contratto o dagli usi o, in mancanza, desunto dalla natura della prestazione o di altre circostanze.\nIl luogo di lavoro pu\u00f2 essere cambiato unilateralmente dal datore di lavoro: tale potere non ha limiti se il trasferimento avviene all'interno della stessa unit\u00e0 produttiva, pu\u00f2 essere effettuato soltanto per ragioni \"tecniche, organizzative o produttive\" se avviene in diverse unit\u00e0 produttive.\nTempo della prestazione di lavoro.\nIl contratto di lavoro subordinato \u00e8 un contratto di durata che, pertanto, prevede l'adempimento di obbligazioni continuative da adempiere nel tempo.\nL'orario di lavoro \u00e8 disciplinato solitamente dalla contrattazione collettiva, nonostante l'art.36 della Costituzione ponga dei limiti dell'orario di lavoro da stabilire con legge. La legge pi\u00f9 recente \u00e8 il d.lgs. n.66 del 2003, che cambia il limite tassativo precedente di orario fisso giornaliero, stabilendo che il lavoratore ha sempre e comunque diritto ad almeno 11 ore di riposo ogni 24 ore.\nL'orario settimanale, invece, si divide in normale (40 ore lavorative, sempre riducibili dalla contrattazione collettiva) e massimo (variabile a seconda della contrattazione collettiva.\nIl ricorso al lavoro straordinario \u00e8 consentito nei limiti della disciplina sindacale e, ove manchi, soltanto col consenso del lavoratore per un massimo annuale di 250 ore.\nLa prestazione straordinaria \u00e8 dovuta al datore in particolari situazioni di esigenza tecnica-produttiva che rendono impossibile l'assunzione di ulteriore personale o per cause di forza maggiore, grave pericolo e simili.\nIl lavoro straordinario deve essere necessariamente retribuito con una maggiorazione del salario prevista dai contratti collettivi, sostituibile o integrabile soltanto da riposi aggiuntivi.\nRiposi, ferie e festivit\u00e0.\nOgni lavoratore ha diritto ad un riposo giornaliero di almeno 11 ore consecutive.\nIl lavoratore ha inoltre diritto a pause di non meno di 10 minuti durante l'attivit\u00e0 lavorativa per occupazioni che richiedono pi\u00f9 di 6 ore di lavoro.\nIl riposo settimanale deve essere concesso ogni 7 giorni, durare almeno 24 ore consecutive e in coincidenza con la domenica. Tale concetto ha origini remote ed \u00e8 stato formato in seno alle tradizioni cristiane in cui la domenica era il giorno dedicato alla preghiera. Sia l'articolo 36 della Carta Costituzionale che l'articolo 2109 parlano di diritto del lavoratore al riposo; tuttavia la dottrina ha avuto modo di evidenziare come non si tratti di un vero e proprio diritto del lavoratore ma che sia pi\u00f9 corretto parlare di limiti della prestazione. Se la stessa venga prestata quindi di domenica sar\u00e0 applicabile la disciplina dell'articolo 2126 con conseguente obbligo per il datore ad erogare una doppia retribuzione. Discorso analogo pu\u00f2 essere fatto per le ferie. \u00c8 ammesso lo spostamento del giorno di riposo ad un altro giorno settimanale soltanto per attivit\u00e0 che non possono essere sospese la domenica, ma in tal caso il lavoratore deve godere delle maggiorazioni. La legge prevede inoltre 11 festivit\u00e0 infrasettimanali, disciplinando anche il trattamento economico nel caso non vengano godute o coincidano con la domenica o con il giorno destinato al riposo settimanale.\nLe ferie invece, che hanno un carattere ricreativo/ricostitutivo, per legge devono essere almeno di quattro settimane. Il lavoratore ha il diritto prendere 2 settimane continuative di ferie, ed il dovere di concordare le proprie ferie col proprio datore di lavoro, per cercare di conciliare le esigenze di riposo con le esigenze di produttivit\u00e0/operativit\u00e0 dell'azienda. Le ferie sono incompatibili con lo stato di malattia del lavoratore e non possono essere godute durante il preavviso di licenziamento. Il lavoratore non pu\u00f2 rinunciare alle ferie pagate, fatta salva la possibilit\u00e0 di usare due settimane di ferie nell'anno di maturazione ed accantonare i giorni rimanenti di ferie per l'anno successivo.\nPotere disciplinare.\nIn caso di violazione, da parte del lavoratore, dei doveri di osservanza e diligenza richiesti nella sua attivit\u00e0 lavorativa, del dovere di fedelt\u00e0 e a causa di ogni inadempimento relativo all'obbligazione lavorativa, il datore di lavoro pu\u00f2 predisporre di un potere disciplinare.\nL'art. 2106 c.c. pone soltanto due limiti all'esercizio di tale potere: le sanzioni possono essere irrogate solo in caso di effettivo inadempimento dell'obbligazione lavorativa e devono comunque essere proporzionate.\nL'esercizio di questo potere \u00e8 condizionato dall'adozione, all'interno dell'azienda, di un codice disciplinare aziendale, con le infrazioni ben evidenziate e ad ogni infrazione la relativa sanzione. Tale documento va portato a conoscenza dei lavoratori.\nLa multa non pu\u00f2 essere superiore a quattro ore di retribuzione e la sospensione dal lavoro a dieci giorni. Le sanzioni non possono mutare definitivamente il rapporto di lavoro.\nLa retribuzione.\nLa retribuzione \u00e8 la principale obbligazione in capo al datore di lavoro.\nIn ambito di retribuzione, in Italia, interviene addirittura la Costituzione: l'art.36, comma 1, infatti stabilisce che il lavoratore deve essere retribuito proporzionatamente al lavoro svolto e sufficientemente per poter aver una \"esistenza libera e dignitosa\".\nUlteriori situazioni giuridiche.\nL'obbligo di fedelt\u00e0 del lavoratore.\nL\"'obbligo di fedelt\u00e0\" \u00e8 una condizione che scaturisce dalla stipulazione del contratto di lavoro e che sorge in capo al lavoratore subordinato, il quale deve prendersi cura degli interessi del datore di lavoro, astenendosi da atteggiamenti che possano pregiudicarli.\nIn particolare il divieto principale riguarda la concorrenza ai danni del datore di lavoro (sia sleale, vietata a chiunque in qualsiasi forma, sia leale). Il lavoratore, invece, pu\u00f2 stipulare altri contratti di lavoro che non danneggino il datore. \nRestano esclusi da questa possibilit\u00e0 le attivit\u00e0 effettivamente svolte dal lavoratore, o i rapporti con datori, che insistono sul medesimo prodotto/servizio o cliente: attivit\u00e0 svolte dal lavoratore, anche presso datori afferenti ad altri settori economici, e/o attivit\u00e0 non collegate ma con datori che sono diretti concorrenti.\n\u00c8 giusta causa di licenziamento lo svolgimento di una seconda attivit\u00e0 retribuita durante l'orario di lavoro, ovvero durante assenze giustificate come malattia o infortunio (anche in presenza di una certificazione medica veritiera).\nCessato il rapporto di lavoro, il divieto viene meno, salvo che non sia pattuito in atto necessariamente scritto che comunque non duri pi\u00f9 di cinque o tre anni (per dirigenti o lavoratori semplici), che delimiti l'oggetto della concorrenza e che preveda un corrispettivo congruo a risarcire la limitazione di libert\u00e0 del soggetto. \u00c8, ovviamente, comunque vietata ogni forma di concorrenza sleale.\nSicurezza del personale, obbligo del datore di lavoro.\nIl datore di lavoro ha l\"'obbligo di garantire la sicurezza personale del lavoratore\". Tale obbligo \u00e8 stabilito dall'art.2087 del Codice Civile.\nDoveri del datore di lavoro.\nIn particolare, secondo il codice e la Corte di cassazione, il datore \u00e8 tenuto ad applicare nell'ambito dell'impresa ogni innovazione che risulti dal campo della scienza ancor prima che sia in effettiva diffusione e che ne sia stata verificata l'effettivit\u00e0. Opinione comunque attenuata dalla Corte Costituzionale nel 1996, considerata anche la natura non solo civile ma anche penale della questione, la quale ha stabilito la legittimit\u00e0 della disposizione soltanto per i casi in cui siano innovazioni generalmente applicate e diffuse.\nSoprattutto ultimamente \u00e8 stata recepita la disciplina comunitaria, che ha introdotto, a tutela della prevenzione dei pericoli per la salute del lavoratore, l'obbligo per il datore di valutare anticipatamente quali possano essere i fattori di rischio da inserire in un \"documento di valutazione dei rischi\" (rif. art. 4 del Decreto Legislativo 19/9/1994 n. 626), insieme alle forme di precauzione adottate e a un programma di costante miglioramento di queste ultime.\nDiritti-doveri aggiuntivi del lavoratore.\nSe quanto detto in precedenza grava sul datore di lavoro, il lavoratore deve comunque prendersi cura della propria sicurezza e di quella delle altre persone presenti su cui possono ricadere gli effetti di sue azioni od omissioni, sempre relazionato alla sua professione e formazione. Il lavoratore quindi non \u00e8 soggetto passivo degno di tutela, ma deve comunque collaborare col datore di lavoro per l'adempimento degli obblighi imposti dall'autorit\u00e0.\nInoltre i lavoratori hanno diritto ad ottenere informazioni inerenti a campi molto ampi.\nDiritti non patrimoniali dei lavoratori.\nLa Costituzione italiana sancisce i \"diritti assoluti del lavoratore\", civili e sociali, ampliati e definiti dalla legge n.300 del 1970.\nLa legge italiana garantisce la libert\u00e0 di pensiero al singolo lavoratore, il quale pu\u00f2 manifestare liberamente le proprie idee nei luoghi dove presta la sua attivit\u00e0 lavorativa. Ogni tentativo del datore di lavoro di limitare questo diritto, con atti discriminatori nell'assunzione o durante il rapporto di lavoro o di indagine per appurare le opinioni politiche, religiose, sociali e sindacali, sono puniti penalmente.\nIl diritto di libert\u00e0 di opinione non pu\u00f2 essere giustificazione per il totale o parziale inadempimento dell'obbligazione lavorativa, giacch\u00e9 ogni manifestazione di pensiero deve comunque non ledere il datore di lavoro.\nAnche il divieto di indagini \u00e8 derogato nel caso in cui i fatti oggetto dell'indagine siano pertinenti all'attivit\u00e0 del lavoratore e siano ad abbiano rilievo per valutare la capacit\u00e0 e la formazione effettiva del lavoratore da assumere o per l'esecuzione di specifici incarichi.\nIl rapporto di lavoro nel pubblico impiego.\nLa particolarit\u00e0 del lavoro alle dipendenze delle pubbliche amministrazioni, statali o di enti locali, consiste nella natura pubblica del datore di lavoro che, anche nelle ipotesi in cui stipula con i propri dipendenti un contratto di lavoro di tipo privatistico, deve comunque indirizzare la propria azione ai criteri di governo e al raggiungimento di un fine di interesse pubblico.\nPer tale ragione, la cd. privatizzazione dell'impiego pubblico, avviata con il D.Lgs. 29/1993, non \u00e8 estesa a tutte le amministrazioni pubbliche, in quanto sono rimaste in regime di diritto pubblico gli ambiti connessi alla difesa, all'ordine pubblico e al credito (v. art.1 D.Lgs. 165/2001).\nLe amministrazioni pubbliche cd. privatizzate, nella materia dell'impiego, in cui applicano prevalentemente la disciplina del Codice Civile, delle leggi sul lavoro e dei contratti collettivi, operano con i poteri del privato datore di lavoro. La Pubblica Amministrazione \u00e8 vincolata all'applicazione dei contratti collettivi stipulati dal suo rappresentante legale unico ARAN e adempiono agli obblighi assunti dalla data di sottoscrizione assicurandone l'osservanza.\nI lavoratori non sono invece vincolati dallo stesso contratto collettivo in virt\u00f9 della clausola di rinvio al CCNL contenuta nel contratto individuale di lavoro, che ciascun lavoratore privatizzato deve sottoscrivere (per i lavoratori ancora in regime di diritto pubblico, invece, sussiste ancora l'atto unilaterale di nomina in ruolo).\nMentre nel privato ci sono vincoli legislativi, nella fase precedente la sottoscrizione dell'accordo, nel pubblico impiego invece \u00e8 stata dettata una specifica disciplina legislativa inerente alla compilazione delle delegazioni rappresentative delle due parti, quanto al procedimento di conclusione dell'accordo.\nLe pubbliche amministrazioni, nella contrattazione collettiva nazionale (ma non in quella integrativa, nazionale o decentrata) sono rappresentate dall'Agenzia per la Rappresentanza Negoziale della Pubblica Amministrazione (ARAN), dotata di personalit\u00e0 giuridica e sottoposta alla vigilanza della Presidenza del Consiglio dei ministri.\nL'ARAN in tal senso ha nel pubblico la stessa funzione della Confindustria nel privato.\nIl contratto di lavoro ha forza di legge pur nella sua atipicit\u00e0.\nLa rappresentativit\u00e0 sindacale \u00e8 assicurata attraverso le rappresentanze sindacali unitarie (RSU).\nLa soglia minima di rappresentativit\u00e0 sindacale per partecipare alla contrattazione \u00e8 del 5% nell'ambito del comparto o area."}
{"id": "113227", "revid": "1632387", "url": "https://it.wikipedia.org/wiki?curid=113227", "title": "Temperatura assoluta", "text": "La temperatura assoluta, o temperatura termodinamica, \u00e8 la temperatura misurata da una scala in cui lo zero corrisponde allo zero assoluto. La scala kelvin \u00e8 la scala adottata dal Sistema internazionale di unit\u00e0 di misura (SI). Pu\u00f2 essere espressa anche in altre scale, come quella rankine.\nSignificato.\nLa temperatura non costituisce una vera e propria grandezza fisica e viene misurata con una scala, non un'unit\u00e0 di misura. Per questo motivo la scelta di una scala termometrica piuttosto che un'altra ha conseguenze ben maggiori che un cambio di unit\u00e0 di misura, e in particolare pu\u00f2 corrispondere anche a una trasformazione non lineare. Da questo punto di vista la temperatura assoluta costituisce una scelta privilegiata, poich\u00e9 la sua definizione poggia su fondamentali propriet\u00e0 termodinamiche e meccanico-statistiche da cui le formule fondamentali della termodinamica risultano notevolmente semplificate, con relazioni lineari senza costanti additive. Di contro, ad esempio, l'altra diffusa scala termometrica, la scala Celsius, prende come riferimento fenomeni molto specifici come cambiamenti di fase di una particolare sostanza, l'acqua.\nConversione.\nPer convertire una certa temperatura assoluta T nella corrispondente temperatura in gradi Celsius basta sottrarvi il valore , poich\u00e9 la variazione di 1 kelvin \u00e8 uguale alla variazione 1 grado Celsius e 0 gradi Celsius sono pari a 273,15 kelvin. Per esempio sono equivalenti a 25\u00a0\u00b0C.\nLa corrispondenza fra temperatura assoluta ed energia pu\u00f2 essere ottenuta tramite la costante di Boltzmann, che permette la conversione in unit\u00e0 come l'elettronvolt o il joule. "}
{"id": "113231", "revid": "767487", "url": "https://it.wikipedia.org/wiki?curid=113231", "title": "Jon Hendricks", "text": "In giovent\u00f9 debutta come batterista e ballerino con, tra gli altri, il grande Art Tatum, poi si dedica esclusivamente al canto, soprattutto scat (ovvero improvvisando senza parole). Attorno al 1952 rimane folgorato dalle registrazioni di Eddie Jefferson e King Pleasure (\"Moody's mood for love\"), inventori del vocalese, e comincia lui stesso a scrivere brillanti testi su famosi temi e assoli jazz (\"Don't get scared\", dal disco europeo di Stan Getz e Lars Gullin).\nNel 1957 fonda con Dave Lambert e Annie Ross il trio Lambert, Hendricks &amp; Ross e collabora con Count Basie, Zoot Sims, Harry Sweets Edison, Pony Poindexter. I tre cantano brani di artisti quali Duke Ellington, Randy Weston, Horace Silver e Charlie Parker. Nel 1962 la Ross viene sostituita per ragioni di salute da Yolande Bavan, ma il gruppo dura poco perch\u00e9 nel 1966 muore Dave Lambert. Hendricks alterna progetti da solista a lavori corali in cui coinvolge la moglie e le figlie (Family).\nNel 1991 partecipa al Festival di Sanremo cantando accompagnato dal suo coro \"Lemme Hear Some o' That Be-Bop\", versione in inglese di \"Sbatti ben sul be-bop\" dei Ladri di Biciclette."}
{"id": "113232", "revid": "583609", "url": "https://it.wikipedia.org/wiki?curid=113232", "title": "Vanessa Redgrave", "text": "Durante la sua lunga e variegata carriera ha ottenuto numerosi riconoscimenti tra cui un Premio Oscar, due Golden Globe, un BAFTA (alla carriera), uno Screen Actors Guild Award, due Emmy, due Prix a Cannes e una Coppa Volpi a Venezia. Attiva anche in campo teatrale, ha vinto inoltre un Tony Award e un Olivier Award per la migliore attrice. \u00c8 considerata una delle migliori attrici britanniche della sua generazione.\nHa vinto l'Oscar alla miglior attrice non protagonista (a fronte di sei candidature) nel 1978 per la sua interpretazione nel film \"Giulia\". Ha ricevuto altre cinque candidature agli Oscar rispettivamente per \"Morgan matto da legare\" (1966), \"Isadora\" (1968), \"Maria Stuarda, regina di Scozia\" (1971), \"I bostoniani\" (1984) e \"Casa Howard\" (1992).\nBiografia.\nNasce a Londra dagli attori Michael Redgrave e Rachel Kempson, ed \u00e8 sorella maggiore di Lynn Redgrave e Corin Redgrave. Debutta accanto al padre nel 1958, affermandosi con ruoli shakespeariani (Rosalinda in \"Come vi piace\", Imogene ne \"Il racconto d'inverno\"), e con testi di Anton \u010cechov, Henrik Ibsen e Bertolt Brecht. Lanciata a livello internazionale nel 1966 da Michelangelo Antonioni con \"Blow-Up\", accanto a David Hemmings, e da Fred Zinnemann in \"Un uomo per tutte le stagioni\", \u00e8 poi scelta da altri registi italiani, in coppia con Franco Nero, nelle pellicole \"Un tranquillo posto di campagna\" (1968) di Elio Petri, \"Dropout\" (1970) e \"La vacanza\" (1971), entrambe dirette di Tinto Brass.\nNominata nel 1967 Commander of the Order of the British Empire (C.B.E.), nella seconda met\u00e0 degli anni sessanta interpreta anche \"Morgan matto da legare\" (1966) di Karel Reisz, per il quale ottiene il premio come miglior attrice al Festival di Cannes, \"Camelot\" (1967) di Joshua Logan, \"I seicento di Balaklava\" (1968) di Tony Richardson, \"Il gabbiano\" (1968) di Sidney Lumet, da \u010cechov, e \"Isadora\" (1968) di Karel Reisz, biografia di Isadora Duncan, per cui viene premiata al Festival di Cannes nel 1969. Nello stesso anno fa parte del cast del film satirico \"Oh, che bella guerra!\" di Richard Attenborough.\nCon i film \"Le troiane\" (1971) di Michael Cacoyannis, al fianco di Katharine Hepburn, \"I diavoli\" (1971) di Ken Russell, \"Maria Stuarda, regina di Scozia\" (1971) di Charles Jarrott, \"Assassinio sull'Orient Express\" (1974) di Sidney Lumet, \"La tentazione e il peccato\" (1975) di Alan Bridges l'attrice si impone ulteriormente per le sue raffinate doti di interprete. Attiva politicamente su posizioni di estrema sinistra, nel 1978 presenta al festival di Baghdad il documentario \"I palestinesi\", di cui \u00e8 animatrice e produttrice, e vince il premio Oscar quale miglior attrice non protagonista per il film \"Giulia\" (1977) di Fred Zinnemann, accanto a Jane Fonda. \nTornata con successo al teatro (\"La donna del mare\" di Ibsen a Manchester), recita nei film \"\" (1976) di Herbert Ross, \"Il segreto di Agatha Christie\" (1978) di Michael Apted, \"Yankees\" (1979) di John Schlesinger e \"L'isola della paura\" (1979) di Don Sharp. Si riconferma eccellente interprete nel drammatico film televisivo \"Fania\" (1980) di Daniel Mann, accanto a Jane Alexander, per il quale riceve l'Emmy Award come miglior attrice, in \"I bostoniani\" (1984) di James Ivory e soprattutto nell'intensa pellicola \"Il mistero di Wetherby\" (1985) di David Hare, per cui riceve l'Orso d'oro al Festival di Berlino.\nAppare anche nell'opera postuma di Joseph Losey \"Steaming\" (1985) e poi in \"Prick Up - L'importanza di essere Joe\" (1987) di Stephen Frears, \"La ballata del caff\u00e8 triste\" (1991) di Simon Callow, \"Casa Howard\" (1992) di James Ivory, \"La casa degli spiriti\" (1993) di Bille August, \"Little Odessa\" (1994) di James Gray, con cui vince la Coppa Volpi per la miglior attrice non protagonista, e \"Storia di una capinera\" (1994) di Franco Zeffirelli. Interpreta brevi ma ben caratterizzati ruoli anche nel film d'azione \"\" (1996) di Brian De Palma e in \"Riccardo III - Un uomo, un re\" (1996), prima regia di Al Pacino.\nDopo essere stata diretta ancora da Bille August in \"Il senso di Smilla per la neve\" (1996), nel 1997 \u00e8 la protagonista di \"Mrs. Dalloway\" di Marleen Gorris, tratto dall'omonimo romanzo di Virginia Woolf, cui fanno seguito \"Wilde\" (1997) di Brian Gilbert, \"Deep impact\" (1998) di Mimi Leder, \"Lulu on the Bridge\" (1998) di Paul Auster e \"Mirka\" (1999) di Rachid Benhadj. Agli inizi del 1998 mette in scena in teatro, con la compagnia Moving Theatre che lei stessa dirige, una pi\u00e8ce pressoch\u00e9 inedita di Tennessee Williams, \"Not About Nightingales\".\nLa sua interpretazione nel film della HBO \"If these walls could talk 2\" (2000) le fa vincere il Golden Globe e l'Emmy Award come miglior attrice non protagonista. Nel 2002 recita nella commedia di Oscar Wilde \"Il ventaglio di Lady Windermere\" insieme alla figlia Joely Richardson. Nel 2003 riceve il Tony Award come miglior attrice per il revival a Broadway del dramma \"Il lungo viaggio verso la notte\" di Eugene O'Neill.\nNel 2007 torna al cinema con \"Espiazione\" di Joe Wright, tratto dal romanzo di McEwan, e con \"Un amore senza tempo\" di Lajos Koltai. Nel 2011 interpreta ruoli importanti in due film storici: \"Coriolanus\", esordio alla regia di Ralph Fiennes, tratto dal dramma di William Shakespeare, e Anonymous di Roland Emmerich, in cui ha il ruolo della regina Elisabetta I. Nel 2018, assieme al regista David Cronenberg, le viene conferito il Leone d'oro alla carriera della 75\u00aa Mostra internazionale d'arte cinematografica di Venezia.\nVita privata.\nIl 29 aprile 1962 sposa il regista Tony Richardson, dal quale ha due figlie, Natasha (1963-2009) e Joely (1965). La coppia divorzia nel 1967, dopo che il marito la lascia per l'attrice Jeanne Moreau. Nello stesso anno sul set del film \"Camelot\" conosce l'attore italiano Franco Nero, dal quale nel 1969 ha un figlio, Carlo. Dal 1971 al 1986 ha avuto una relazione con l'attore Timothy Dalton.\nLa Redgrave e Nero, ritrovatisi dopo molti anni e altre relazioni, si sposano il 31 dicembre 2006 e inizialmente mantengono segreto il loro matrimonio. La Redgrave lo render\u00e0 pubblico soltanto nel 2009. Il 18 marzo 2009 la figlia Natasha muore in seguito a un incidente sulle piste da sci. Nel 2010 altri due lutti colpiscono l'attrice: muoiono i fratelli Corin e Lynn.\nDoppiatrici italiane.\nNelle versioni in italiano dei suoi film, Vanessa Redgrave \u00e8 stata doppiata da:\nDa doppiatrice \u00e8 sostituita da:"}
{"id": "113233", "revid": "915291", "url": "https://it.wikipedia.org/wiki?curid=113233", "title": "Tesi di Church-Turing", "text": "Nella teoria della calcolabilit\u00e0 la tesi di Church-Turing \u00e8 un'ipotesi che afferma: \u00abSe un problema \u00e8 umanamente calcolabile, allora esister\u00e0 una macchina di Turing in grado di risolverlo (cio\u00e8 di calcolarlo)\u00bb. Pi\u00f9 formalmente possiamo dire che la classe delle funzioni calcolabili coincide con quella delle funzioni calcolabili da una macchina di Turing.\nStoria.\nLa tesi di Church-Turing prende il nome dai matematici Alonzo Church e Alan Turing, che la introdussero tra gli anni trenta e gli anni quaranta.\nIl lavoro dei due sull'argomento prese avvio per risolvere il famoso Entscheidungsproblem, o problema di decisione sollevato da David Hilbert. In sostanza, Hilbert si chiedeva se potesse esistere un algoritmo che potesse decidere circa la verit\u00e0 o la falsit\u00e0 di \"qualsiasi\" enunciato matematico.\nChurch e Turing si preoccuparono, per affrontare il problema, di definire rigorosamente il concetto di algoritmo.\nIndipendentemente, e per mezzo di strade molto diverse, essi arrivarono agli stessi risultati. Church nel 1936 pubblic\u00f2 un trattato nel quale definiva il lambda calcolo, e nello stesso anno, ma qualche mese dopo, Turing pubblic\u00f2 un saggio nel quale introduceva il concetto di macchina di Turing, del quale poi si serv\u00ec per dare risposta all'Entscheidungsproblem.\nI due matematici giunsero alla conclusione che i sistemi di calcolo automatico (e altri che continuavano a venire alla luce, come quello proposto dall'americano Emil Post) che avevano proposto erano \"equivalenti\" sotto il punto di vista della potenza computazionale. \nNe consegue che ognuno di questi strumenti incarna, in realt\u00e0, il concetto stesso di algoritmo.\nFunzioni ricorsive parziali.\nLa classe di funzioni calcolabili con un formalismo come la macchina di Turing coincide con la classe di funzioni calcolabili dalla macchina RAM o dalla macchina RASP. Inoltre tale classe coincide con la classe di funzioni calcolabili da vari formalismi (Pascal, C, ...). L'indipendenza dai formalismi rende questa classe di funzioni come \"funzioni ricorsive parziali\". \nQuanto affermato dalla tesi di Church-Turing vale ovviamente anche per tutti i modelli di calcolo equivalenti alle macchine di Turing, per cui, ad esempio, una formulazione equivalente della tesi \u00e8 dire che \"funzioni ricorsive e funzioni calcolabili sono la stessa cosa\".\nLa tesi di Church-Turing \u00e8 ormai universalmente accettata, ma non pu\u00f2 essere dimostrata. \nTesi di Church-Turing estesa.\nDato un programma risolvibile con un formalismo e con complessit\u00e0 limitata da un polinomio, ossia formula_1, compilando il programma in un altro formalismo si pu\u00f2 notare che la complessit\u00e0 non cambia.\nModelli di calcolo equivalenti.\nI pi\u00f9 noti modelli di calcolo Turing equivalenti, che computano le stesse funzioni di una macchina di Turing sono:\nAnche i pi\u00f9 comuni linguaggi di programmazione, sia imperativi sia funzionali sono Turing equivalenti. In particolare un linguaggio \u00e8 Turing equivalente quando \u00e8 in grado di compilare s\u00e9 stesso.\nEsempi di modelli di calcolo che sono meno potenti di una macchina di Turing sono le espressioni regolari, gli automi a stati finiti e le macchine che terminano sempre.\nConcludendo possiamo affermare che non \u00e8 noto alcun formalismo pi\u00f9 potente della macchina di Turing in termini computazionali. Quindi tutto ci\u00f2 che non \u00e8 calcolabile dalla TM non pu\u00f2 essere calcolato da nessun altro formalismo a noi noto."}
{"id": "113234", "revid": "809148", "url": "https://it.wikipedia.org/wiki?curid=113234", "title": "Killary Harbour", "text": "Il Killary Harbour (\"Caolsh\u00e1ile Ruadh\" in gaelico irlandese) \u00e8 uno stretto braccio di mare che si inoltra per 16 km all'interno del territorio irlandese. \nDescrizione.\nSI tratta dell'unico vero fiordo dell'isola d'Irlanda e fa da confine fra due contee: Mayo e Galway. Il Killary Harbour si \u00e8 formato molto probabilmente durante l'era glaciale, anche se questa teoria non \u00e8 condivisa da molti esperti. La profondit\u00e0 al centro del fiordo raggiunge i 45 metri.\nAll'ingresso del fiordo sulla sponda settentrionale \u00e8 situata la catena dei Mweelrea, col monte Mweelrea (814 metri, il pi\u00f9 alto del Connacht) quasi a ridosso delle sponde settentrionale, mentre sulle sponde meridionali \u00e8 situato il caratteristico centro di Leenaun.\n\u00c8 facile incontrare lungo il Killary harbour antichi vascelli e soprattutto batterie di allevamenti di mitili e altri generi di itticoltura. Una delle due sponde \u00e8 percorsa da una vecchia strada, la \"Green Road\", battuta durante la \"Grande carestia\" (per questo conosciuta anche come \"Famine Road\") lungo la quale ci sono resti intatti di antichi cottage abbandonati del periodo. Si estende per 9 Km verso Leenaun."}
{"id": "113236", "revid": "1310927", "url": "https://it.wikipedia.org/wiki?curid=113236", "title": "Grasshopper Club Z\u00fcrich", "text": "Il Grasshopper Club Z\u00fcrich, meglio noto come Grasshoppers, \u00e8 una societ\u00e0 polisportiva svizzera con sede nella citt\u00e0 di Zurigo. \nMilita in Super League, la prima serie del campionato svizzero di calcio.\nFu fondato il 1\u00ba settembre 1886, inizialmente come squadra calcistica, la prima della citt\u00e0. Dalla fondazione i colori sociali sono il bianco e il blu, i colori della citt\u00e0 e del Canton Zurigo.\nA livello calcistico si tratta della squadra che ha vinto pi\u00f9 trofei in ambito nazionale, con 27 titoli nazionali e 19 Coppe Svizzere in bacheca. La principale rivalit\u00e0 \u00e8 quella con i concittadini dello .\nLa polisportiva \u00e8 impegnata nella pratica di vari sport. La squadra di pallamano milita nella massima divisione del campionato svizzero e detiene il maggior numero di titoli. La sezione di hockey su ghiaccio, il GCK Lions, \u00e8 stata campione nazionale nel 1965-1966 e milita in Lega Nazionale B. La squadra di hockey su prato partecipa regolarmente alle competizioni europee, mentre la squadra di unihockey ha vinto diversi titoli nazionali. Altre sezioni sono quelle di curling, squash, tennis, pallacanestro e rugby.\nStoria.\nFondazione e primi anni.\nIl Grasshoppers \u00e8 stato fondato come squadra calcistica, a Zurigo, il 1\u00ba settembre 1886 dallo studente inglese Tom E. Griffith.\nIn inglese, la parola \"grasshopper\" significa cavalletta. Secondo una corrente di pensiero, questo nome ed il relativo emblema della cavalletta sono stati scelti per rispecchiare le nobili ambizioni del club, poich\u00e9 una cavalletta pu\u00f2 saltare fino a 200 volte la propria altezza. Altri credono, in maniera meno colorita, che l'emblema della cavalletta sia derivato semplicemente da uno stemma araldico inglese. Da ci\u00f2 scaturisce il soprannome affibbiato alla squadra: \"le cavallette\" in italiano e \"les sauterelles\" in francese.\nIl Grasshoppers gioc\u00f2 la sua prima partita nell'ottobre dello stesso anno, un'amichevole contro il Polytechnikum Football Club, squadra calcistica della scuola politecnica federale di Zurigo. Il risultato finale fu di 0-0. Seguirono, negli anni seguenti, solo partite amichevoli, in quanto non era ancora istituito un campionato nazionale di calcio. Una di queste amichevoli, nel 1893, fu la prima partita giocata da una squadra svizzera all'estero, precisamente su territorio tedesco: il Grasshoppers batt\u00e9 una squadra di Strasburgo per 1-0. Va precisato come all'epoca Strasburgo facesse parte dell'Impero tedesco e che il Racing Club de Strasbourg, l'attuale e pi\u00f9 conosciuta compagine calcistica della citt\u00e0, non era stata ancora fondata.\nNel 1895 viene costituita la Associazione Svizzera di Football ed il Grasshoppers \u00e8 presente all'assemblea costitutiva, entrandone cos\u00ec a far parte. Come primo presidente della federazione viene nominato Emil Westermann, che \u00e8 proprio membro del club.\nIl primo campionato ed i primi titoli.\nPer la stagione viene istituito il primo campionato svizzero di calcio, sotto forma di un torneo a eliminazione diretta. Il Grasshoppers vi prende parte e lo vince, mettendo cos\u00ec in bacheca il suo primo titolo. Il secondo arriva nella stagione 1899-1900, stagione nella quale la vecchia formula ad eliminazione diretta viene sostituita con un girone all'italiana. Dopo la vittoria di altri due campionati, seguono tempi difficili. In effetti, non disponendo di un terreno di gioco adeguato, nel 1909 il Grasshoppers \u00e8 costretto ad uscire dalla federazione, prima di potervi rientrare nel 1916, venendo reintegrato immediatamente nella massima divisione del campionato. Arriva cos\u00ec il quinto titolo nazionale, nel 1921.\nLa netta affermazione in patria.\nNel 1925 viene designato come allenatore l'ungherese Izidor K\u00fcrschner, che faceva parte dello staff tecnico della nazionale svizzera di calcio che l'anno prima, ai Giochi di Parigi, ottenne la medaglia d'argento. Sotto la sua guida, il Grasshoppers vince, nel 1925-1926, la sua prima Coppa Svizzera, battendo per 2-1 in finale il Berna - si tratta anche della prima edizione del torneo - mentre la stagione seguente arriva il primo \"double\" campionato-coppa. Anche in questo caso, il Grasshoppers \u00e8 la prima squadra svizzera a realizzare tale impresa. K\u00fcrschner rimane allenatore fino al 1934, vincendo complessivamente tre campionati, nel 1926-1927, 1927-1928 e 1930-1931 e quattro Coppe Svizzere, nel 1925-1926, 1926-1927, 1931-1932 e 1933-1934. Rimane il secondo allenatore di maggior successo nella storia delle cavallette.\nSono anni nei quali il Grasshoppers raggiunge anche una prestigiosa reputazione internazionale: nel 1931, infatti, esperti calcistici di tutta Europa riconoscono le cavallette tra le quattro migliori squadre del continente.\nEra Rappan-Bickel.\nInizia, nel 1935, l'era di Karl Rappan ed Alfred \"Fredy\" Bickel, che durer\u00e0 per ben tre lustri. Rappan \u00e8 un innovativo allenatore austriaco, proveniente dal Servette di Ginevra. Il suo gioco ha nella fase difensiva e nel collettivo i suoi punti di forza; cerca cos\u00ec di non dipendere eccessivamente dai giocatori pi\u00f9 forti. Bickel, invece, \u00e8 un attaccante e giocher\u00e0 per 20 anni nel Grasshoppers, diventandone cos\u00ec uno dei giocatori pi\u00f9 rappresentativi nonch\u00e9 pi\u00f9 vincenti di sempre. Durante la seconda guerra mondiale, l'attivit\u00e0 calcistica in Svizzera non si ferma, data la neutralit\u00e0 della Confederazione ed il GC, sotto la guida di Rappan, vince complessivamente cinque campionati (1936-1937, 1938-1939, 1941-1942, 1942-1943 e 1944-1945) e sette Coppe Svizzere (1936-1937, 1937-1938, 1939-1940, 1940-1941, 1941-1942, 1942-1943 e 1945-1946). Nel 1948 Rappan lascia per tornare al Servette.\nRetrocessione e rinascita.\nDopo la separazione da Rappan, il Grasshoppers ingaggia come nuovo allenatore Gerhard Walter. Sfortunatamente, la stagione 1948-1949 sar\u00e0 quella della prima retrocessione in Lega Nazionale B. Dopo una stagione in seconda divisione, la promozione non arriva e si decide quindi di ingaggiare un nuovo allenatore, Willi Treml. Con lui arriva, nel 1951, la risalita in Lega Nazionale A e, nella stagione seguente, la vittoria del massimo campionato e della Coppa Svizzera battendo il Lugano in finale per 2-0, ottenendo cos\u00ec, da neopromossi, una sorprendente doppietta campionato-coppa. Dopo una tourn\u00e9e mondiale di due mesi nella stagione 1954-1955, nella quale vengono giocate 18 partite amichevoli contro squadre dei diversi continenti, il Grasshoppers torna a vincere l'accoppiata campionato-coppa nella stagione seguente. La coppa viene vinta battendo in finale lo Young Boys per 1-0. Il Grasshoppers dovr\u00e0 in seguito aspettare 25 anni prima di tornare a vincere la coppa nazionale. In ogni caso, gli anni bui della retrocessione e delle stagioni in Lega Nazionale B sono definitivamente alle spalle.\nNel 1952, il club organizz\u00f2 la Coppa Grasshoppers, competizione internazionale che si svolse in un'unica edizione durata cinque anni e che rappresent\u00f2 un \"unicum\" nella storia calcistica europea.\nTitolo sfiorato e periodo buio.\nDopo un secondo posto nel 1957-1958 inizia una fase di insuccessi per le cavallette. Per molti anni non figurano nemmeno pi\u00f9 nel trio di testa, con l'undicesimo posto del 1963-1964 come punto pi\u00f9 basso, fino al 1967-1968, quando tornano a lottare per il vertice della classifica. Il titolo andr\u00e0 per\u00f2 ai rivali cittadini dello Zurigo, a seguito di uno spareggio a tre col Lugano, dopo che le tre squadre avevano terminato il campionato a pari punti. Il titolo torna nella stagione 1970-1971 dopo un altro spareggio, stavolta battendo il per 4-3 dopo i tempi supplementari. Al Wankdorf di Berna, davanti a circa spettatori, il nazionale svedese Ove Grahn \u00e8 protagonista con una doppietta nel dare al Grasshoppers il suo sedicesimo titolo.\nNegli anni seguenti le cavallette si mantengono sempre ai vertici della classifica col corredo di un nuovo titolo svizzero nel 1977-1978, dopo un'intensa lotta contro Servette e Basilea. Ma quella stagione vede anche una storica cavalcata in Coppa UEFA della compagine zurighese, che dopo aver eliminato i danesi del Frem, lo Slovan Bratislava, la Dinamo Tbilisi e l'Eintracht Francoforte, si inchina solo in semifinale contro i francesi del Bastia. Dopo il successo per 3-2 all'andata all'Hardturm, i biancoblu perdono 1-0 al ritorno in Corsica, facendo cos\u00ec svanire il sogno di partecipare ad una finale europea. Sarebbe stata la prima squadra svizzera a riuscirvi.\nSuccessi a partire dal 1982.\nI primi anni ottanta caratterizzano il calcio svizzero con l'infinita sfida tra il Grasshoppers ed il Servette. Nella stagione 1981-1982 il GC si aggiudica il titolo, con tre punti di vantaggio sulla compagine ginevrina. Il cammino vincente in patria viene completato con un altro buon cammino in Coppa UEFA dove, dopo aver superato i danesi del Kj\u00f8benhavns, il ed il , nei quarti di finale vengono estromessi dai francesi del .\nLa stagione seguente, sotto la guida iniziale di Hennes Weisweiler, il Grasshoppers si conferma campione svizzero, questa volta con un punto di vantaggio sempre sui granata del Servette. Anche in Coppa Svizzera i ginevrini sono gli avversari pi\u00f9 tosti. Dopo il 2-2 finale dell'atto conclusivo, la ripetizione della partita vede gli zurighesi imporsi per 3-0. La sfida al vertice tra le due compagini continua anche durante la stagione 1983-1984, questa volta con l'arrivo a pari punti dopo 30 giornate; si rende quindi necessario lo spareggio. Al Wankdorf di Berna, un calcio di rigore di Andy Egli al minuto 104, durante i tempi supplementari, regala il terzo titolo consecutivo al Grasshoppers. Per la prima volta la squadra svizzera pi\u00f9 titolata mette quindi a segno il cosiddetto \"hattrick\" di campionati vinti. In seguito, il Grasshoppers dovr\u00e0 aspettare qualche anno prima di rivincere il titolo; la stagione seguente infatti \u00e8 il Servette a finalmente vincere il campionato, dopo tre secondi posti consecutivi ed il GC si classifica sesto. Altri successi arrivano verso fine decennio, con un nuovo tris di vittorie, questa volta in Coppa Svizzera, durante le stagioni 1987-1988 (2-0 in finale allo ), 1988-1989 ( battuto per 2-1) e 1989-1990 (vittoria sul per 2-1). Nel 1990 \u00e8 addirittura doppietta, visto che Ciriaco Sforza e compagni vincono anche il campionato.\nDa notare che, per la stagione 1985-1986, il Grasshoppers \u00e8 l'ultima squadra di Lega Nazionale A a dotarsi di uno sponsor sulle maglie, con il marchio giapponese \"Nissan\". Nonostante sia l'ultima societ\u00e0 ad effettuarlo, la notizia dell'adozione di uno sponsor sulle casacche da gara da parte del Grasshoppers suscita un certo scalpore nell'ambiente calcistico svizzero.\nAnni novanta.\nPer la stagione 1989-1990 il Grasshoppers viene affidato ad Ottmar Hitzfeld che ottiene quindi il \"double\". Nel girone finale del campionato, valido per l'assegnazione del titolo, Grasshoppers e chiusero a pari punti, ma il titolo and\u00f2 ai biancobl\u00f9 zurighesi per il maggior numero di punti fatti nel girone di qualificazione. Il miglior marcatore delle cavallette fu Adrian De Vicente, ma dovette inchinarsi al cileno Iv\u00e1n Zamorano del per il titolo di capocannoniere. Il Grasshoppers vinse anche il campionato 1990-1991; i 3 punti di vantaggio sul durante la stagione regolare furono conservati nel girone finale per l'assegnazione del titolo. Dopo due anni e 3 trofei vinti, Hitzfeld si trasferisce al .\nLa stagione 1991-1992 del Grasshoppers \u00e8 caratterizzata dai tagli di bilancio. Tutti i giocatori, ad eccezione di Mark Strudal, accettano la cosa permettendo al team campione, guidato dal neo tecnico Oldrich Svab, di iscriversi al campionato. Tuttavia, gli zurighesi non riescono a difendere il titolo e concludono la stagione al terzo posto. Dopo l'inizio di stagione seguente il tecnico Svab viene sostituito dall'olandese Leo Beenhakker. In Coppa UEFA la squadra elimina lo Sporting Lisbona vincendo 3-1 in Portogallo, dopo la sconfitta per 2-1 all'andata, ma nel turno successivo giunge l'eliminazione per mano della Roma di Giannini e Bo\u0161kov. In campionato la squadra \u00e8 in netta involuzione e il 6 dicembre 1992, nell'ultima giornata del girone di qualificazione, i biancobl\u00f9 vengono sconfitti dallo Young Boys per 1-2 e finiscono il girone sotto la cosiddetta \"riga\": a primavera le cavallette dovranno giocare il girone di promozione-relegazione per evitare la caduta in Lega Nazionale B. La coppa nazionale illude sulla possibilit\u00e0 di ottenere l'unica soddisfazione stagionale; le cavallette arrivano in finale, ma al Wankdorf di Berna non c'\u00e8 storia ed il Lugano si impone per 4-1, negando cos\u00ec anche l'ultima possibilit\u00e0 di partecipare alle coppe europee per l'anno successivo. La salvezza, obiettivo minimo, viene comunque raggiunta, ma ci\u00f2 non basta a Beenhakker per essere confermato, dopo una stagione fallimentare per il club. Anche Ciriaco Sforza lascia il club e si trasferisce al , dove inizier\u00e0 una prestigiosa carriera in Bundesliga.\nNel 1995-1996 il Grasshopper diviene la prima squadra svizzera ad entrare nel tabellone principale della UEFA Champions League, sconfiggendo il e finendo nel girone con , e . In sei partite le cavallette ottengono solo due pareggi, contro gli olandesi e gli ungheresi. Anche nel 1996-1997 la squadra si qualifica alla fase a gruppi di Champions League, stavolta superando lo ai preliminari. Nel girone con , e Ajax, gli svizzeri battono Rangers e Auxerre in casa e l'Ajax in trasferta, presentandosi all'ultimo match, quello interno contro l'Ajax, con due risultati su tre a disposizione per superare il turno, ma sono sconfitti (0-1) dai lancieri, che avanzano al loro posto.\nCon il club in una preoccupante situazione debitoria, la finestra estiva di calciomercato del 1999 \u00e8 segnata da grandi cambiamenti. Un gruppo di investitori svizzeri acquisisce la maggioranza delle azioni, mentre la presidenza passa da Peter Widmer a Romano Spadaro. L'incarico di allenatore \u00e8 affidato all'inglese Roy Hodgson, che pu\u00f2 contare sul nuovo acquisto St\u00e9phane Chapuisat, prelevato dal . Le cavallette iniziano il campionato in modo mediocre. In Coppa UEFA eliminano i danesi dell', ma escono contro i cechi dello ; anche in Coppa di Svizzera l'eliminazione \u00e8 precoce, contro il . Alla fine la stagione si chiude con il quarto posto in Super League.\nNuovo millennio.\nNell'estate del 2000 la squadra passa nelle mani del tecnico Hans-Peter Zaugg. Chiusa la prima parte di stagione al terzo posto, il club si rinforza notevolmente nel calciomercato invernale, acquisendo il croato Mate Baturina, i senegalesi Papa Bouba Diop e Henri Camara, Christoph Spycher e l'uruguaiano Richard N\u00fa\u00f1ez. Il Grasshopper torna a vincere il titolo svizzero nel 2000-2001, prevalendo in una lotta a tre con e e mettendo in bacheca il ventiseiesimo alloro nazionale. \nNel 2001-2002 le cavallette hanno di nuovo la possibilit\u00e0 di qualificarsi alla fase a gironi di Champions League, ma nel terzo turno preliminare contro il la squadra pareggia per 2-2 in casa e perde per 2-3 in casa, dopo essersi trovata in vantaggio per 2-1 a 15 minuti dalla fine dell'incontro. Retrocessa in Coppa UEFA, la squadra zurighese elimina e , poi esce contro il . Durante la sosta invernale del campionato l'allenatore Hanspeter Zaugg \u00e8 sostituito da Marcel Koller. Il torneo \u00e8 chiuso al terzo posto, mentre in Coppa di Svizzera arriva una sconfitta in finale contro il Basilea, che cos\u00ec ottiene il \"double\". L'uruguaiano Richard N\u00fa\u00f1ez del Grasshopper \u00e8 il capocannoniere del campionato elvetico con 28 gol. \nPer la stagione 2002-2003 la squadra si rinforza con due argentini, il difensore Fernando Gamboa e l'attaccante Antonio Barijho. La giovane squadra zurighese parte bene in campionato, vincendo le prime sei partite e sopravanzando il Basilea di due punti prima della pausa invernale, mentre in Coppa UEFA la compagine di Zurigo elimina lo , ma esce contro il al turno successivo. Persa la semifinale di coppa nazionale ai tiri di rigore contro il , in campionato il club non pare riuscire a inserirsi nel duello tra Zurigo e Basilea. Alla trentesima giornata \u00e8 fatale la sconfitta del Basilea contro lo , nello stesso momento in cui le cavallette ottengono un prezioso 2-2 in doppia rimonta nei minuti di recupero contro il Neuch\u00e2tel Xamax. Dato che alla trentatreesima giornata lo scontro diretto tra Basilea e Grasshopper si chiude sul 2-2 e nei turni seguenti le squadre mantengono invariato il margine che le separa in classifica, le cavallette centrano per la ventisettesima volta la vittoria del campionato svizzero. N\u00fa\u00f1ez \u00e8 nuovamente capocannoniere della Super League con 27 gol. \nNel 2008-2009 la squadra chiude il campionato al quarto posto. Nella stagione seguente il tecnico Latour lascia l'incarico ed \u00e8 sostituito da Ciriaco Sforza, che guida i suoi al terzo posto, togliendosi la soddisfazione di battere per 4-0 sia il che lo , le compagini che alla fine precederanno il Grasshopper in classifica. Sforza conclude la propria esperienza sulla panchina del club zurighese al termine della stagione 2011-2012. \nNella stagione 2012-2013, la prima del presidente Andr\u00e9 Dos\u00e9, la squadra pone fine ad un'astinenza decennale da successi vincendo ai tiri di rigore contro il la finale di Coppa di Svizzera a Berna. Il secondo posto in campionato nella stessa annata consente alle cavallette di qualificarsi alla UEFA Champions League per la prima volta dopo dieci anni. Nel dicembre 2013 Dos\u00e9 e il consiglio di amministrazione del club non trovano l'accordo sulle elevate aspettative finanziarie nella gestione della squadra e il presidente si dimette. \nNel 2018-2019, alla quartultima giornata di campionato, il club retrocede per la seconda volta in Challenge League, sessantotto anni dopo la prima volta. Dopo il terzo posto in seconda serie nel 2019-2020, nella stagione 2020-2021 la squadra ottiene la promozione in massima serie, vincendo il campionato cadetto elvetico.\nStrutture.\nStadio.\nIn assoluto, i primi impianti utilizzati dal club furono i campi da gioco al Sihlh\u00f6lzli e al Tonhalle-Areal (oggi aula dei congressi) presso la riva del lago di Zurigo. In seguito furono utilizzati altri terreni di gioco in vari quartieri della citt\u00e0, come Enge e Bodmergut/Seefeldstrasse; dal 1899 al 1907 il terreno di casa divenne il campo presso la Hardstrasse e, nel triennio 1907-1909, il Velodromo Hardau. Nel ventennio successivo l'impianto della Hardturmstrasse divenne teatro della conquista di tre campionati, due dei quali consecutivi.\nDal 1929 al 2007 le \"Cavallette\" hanno disputato i loro incontri interni all'Hardturm, che quando fu inaugurato aveva una capienza di posti. Dopo varie ristrutturazioni, fu ampliato a posti nel 1986, in occasione del centenario della societ\u00e0. Nella stagione 2006-07 fu condiviso con i concittadini dello , durante la ricostruzione dello Stadio Letzigrund. Questa fu l'ultima stagione in cui il Grasshoppers gioc\u00f2 all'Hardturm, che chiuse definitivamente nel settembre 2007 e fu successivamente demolito nel 2008.\nDal 2007-08 il club zurighese gioca le sue partite interne al Letzigrund Stadion. L'impianto, ristrutturato completamente nel 2007 in occasione del campionato europeo 2008, ha una capacit\u00e0 di posti a sedere e viene condiviso con lo Zurigo.\nCentro di allenamento.\nLa prima squadra e il settore giovanile del Grasshoppers tengono le loro sedute di allenamento presso il GC/Campus di Niederhasli, inaugurato nel 2005. Il centro sportivo comprende cinque campi da gioco, alloggi per i giocatori delle giovanili e alcuni uffici della societ\u00e0.\nOrganico.\nRosa 2021-2022.\n\"Aggiornata all'8 settembre 2021.\""}
{"id": "113240", "revid": "223320", "url": "https://it.wikipedia.org/wiki?curid=113240", "title": "F\u00ebdor Michajlovi\u010d Dostoevskij", "text": ""}
{"id": "113241", "revid": "339392", "url": "https://it.wikipedia.org/wiki?curid=113241", "title": "Fedor Michajlovic Dostoevskij", "text": ""}
{"id": "113245", "revid": "287204", "url": "https://it.wikipedia.org/wiki?curid=113245", "title": "Fedor Dostoevskij", "text": ""}
{"id": "113250", "revid": "1226", "url": "https://it.wikipedia.org/wiki?curid=113250", "title": "Teologia della Liberazione", "text": ""}
{"id": "113252", "revid": "125363071", "url": "https://it.wikipedia.org/wiki?curid=113252", "title": "Eduardo De Crescenzo", "text": "Biografia.\nLe origini.\nA tre anni riceve in dono la sua prima fisarmonica; a cinque anni debutta al teatro Argentina di Roma e inizia gli studi classici con il maestro e direttore d'orchestra Giuseppe Bavota. Inizia a suonare giovanissimo in un gruppo beat, Eduardino e i Casanova (tutti originari, infatti, del Ponte di Casanova, nel rione Vasto di Napoli), con cui incide il primo 45 giri \"Hai detto no!/La strada \u00e8 il mio mondo\" nel 1967, dando cos\u00ec il via ad una lunga e intensa gavetta che lo porter\u00e0, molto pi\u00f9 tardi, fino a Sanremo.\nDopo gli studi di musica classica e l'universit\u00e0 (alla facolt\u00e0 di giurisprudenza, che per\u00f2 lascia dopo aver dato 8 esami) e molteplici esperienze musicali, alla fine degli anni settanta firma un contratto con la Dischi Ricordi. Tra i vari lavori di De Crescenzo per la sua nuova casa discografica vi \u00e8 la rielaborazione della \"Czardas\", composizione ungherese del XIX secolo di Vittorio Monti, che porter\u00e0 all'incisione nel 1978 del brano \"La solitudine\". Nel 1980 inizia la collaborazione col duo Franco Migliacci-Claudio Mattone.\nAnni ottanta e novanta.\nPartecipa a cinque edizioni del Festival di Sanremo: nel 1981 con \"Ancora\" (musica: Claudio Mattone; testo: Franco Migliacci), ottenendo il riconoscimento quale migliore interprete dalla giuria di qualit\u00e0 presieduta dal regista Sergio Leone; nel 1985 con il brano \"Via con me\" (musica: Claudio Mattone; testo: Daniele Pace) che segna anche la fine del sodalizio artistico con Claudio Mattone; nel 1987 con \"L'odore del mare\" (musica: Eduardo De Crescenzo e Maurizio Fabrizio; testo: Guido Morra); nel 1989 con \"Come mi vuoi\" (musica e testo E. De Crescenzo e Mariella Nava) e successivamente interpretata anche da Mina, che l'ha inclusa in uno dei suoi lavori discografici (\"Canzone d'autore\", 1996); nel 1991 con \"E la musica va\" (musica: Eduardo De Crescenzo; testo Franco Del Prete), venduta anche in Francia, e in Gran Bretagna con la versione inglese \"The beat goes on\", interpretata da Phil Manzanera.\nLa sua prima produzione alterna canzoni in italiano e in napoletano: ad esempio, il terzo LP, \"Decrescenzo\", inciso nel 1983, \u00e8 cantato interamente in napoletano. Nel 1984 incide \"Casualit\u00e0\", colonna sonora del film \"Fatto su misura\" di Francesco Laudadio; nello stesso anno canta \"Taptit\u00f2\" nel film \"Cos\u00ec parl\u00f2 Bellavista\" di Luciano De Crescenzo. Nel 1986 interpreta \"In fondo al mare\" nell'album \"Storie di una storia sola\" di Toquinho (musica di Maurizio Fabrizio e Toquinho; testo di Guido Morra).\nA met\u00e0 degli anni ottanta, dopo aver interpretato brani scritti da altri autori, De Crescenzo riprende a comporre e inizia a pubblicare le sue canzoni. Dal 1987 al 1995 incide ogni due anni un album, con la collaborazione di diversi parolieri, fra i quali Guido Morra, Eugenio Bennato e Franco Del Prete. Nel 1993 inizia la collaborazione con Sergio Cirillo (album \"Danza Danza\"), che poi proseguir\u00e0 nelle produzioni del 1995 (col brano \"Cielo su cielo\"), del 2002 (\"La vita \u00e8 un'altra\") e del 2013 (\"Non tardare\")\nNelle vesti di coautore o autore delle canzoni che incide a partire dall'album \"Nudi\" (1987) va alla continua ricerca di nuovi suoni e contaminazioni; ricerca che porter\u00e0 pi\u00f9 tardi alla pubblicazione dei due album che rappresentano una svolta della sua carriera artistica: \"Cante jondo\" nel 1991 e \"Danza Danza\" (che contiene il brano \"Zingaro\", composto nel 1991 e dedicato a Camar\u00f3n de la Isla) nel 1993.\nCon quest'ultima produzione discografica arriva anche il successo internazionale, grazie anche alla duplice versione sanremese di \"E la musica va\". Il 1\u00ba maggio 1994 si esibisce a Scampia in occasione della Festa del lavoro e nello stesso anno duetta con Angelo Branduardi al \"Premio Recanati\", ora \"Musicultura\". Il 3 maggio 1995 all'Auditorium Rai di Napoli tiene un concerto di beneficenza in favore dell'associazione \"La citt\u00e0 invisibile\", da cui sar\u00e0 poi tratto il primo live della sua carriera.\nNel 1996, dopo pochi mesi dall'uscita dell'album \"Live\" (ottobre 1995), in occasione della promozione del brano \"Cielo su cielo\", Eduardo De Crescenzo presenta al Maurizio Costanzo Show il progetto a cui collabora: l'associazione \"La citt\u00e0 invisibile\" per il recupero dei detenuti del carcere di Poggioreale di Napoli dove si era esibito qualche tempo prima.\nNella seconda met\u00e0 degli anni novanta, dopo la chiusura del tour \"Live\", pur rimanendo lontano dalla sala d'incisione (l'ultimo nuovo brano registrato \u00e8 \"Cielo su cielo\" del 1995), il fisarmonicista partenopeo non smette di cantare e di tenere concerti, soprattutto nel Centro-Sud. Nell'estate del 1999 \u00e8 ospite all'undicesima edizione del \"Premio Charlot\" a Paestum, in provincia di Salerno, dove ripropone alcuni dei lavori pi\u00f9 rappresentativi dell'ultima produzione artistica.\nNell'autunno del 2000, a conclusione del tour \"Concerto del Mediterraneo\", inizia la preparazione del nuovo album che, dopo una lunga gestazione, porter\u00e0 a \"La vita \u00e8 un'altra\", di cui firma anche le liriche di diversi brani, fra cui \"Fammi sognare\". Nel 2001, come l'anno precedente, fa un lungo tour estivo, l'ultimo prima dell'uscita del nuovo disco.\nNel 2002 \u00e8 ospite dello show del sabato sera di Gianni Morandi Uno di noi.\nIn occasione del suo ritorno discografico dopo oltre sei anni di silenzio - nel corso dei quali le sue vecchie etichette discografiche commercializzano varie antologie - con la pubblicazione dell'album \"La vita \u00e8 un'altra\" la 'voce-strumento' napoletana d\u00e0 il via al tour teatrale che lo porter\u00e0 in giro per l'Italia, accompagnato dalla sua band storica, partendo dal teatro Palapartenope di Napoli il 10 aprile 2003 (trasmesso in differita su Rai Uno il 20 luglio), con la partecipazione di Maria Pia De Vito in \"Parole nuove\" e in \"E la musica va\", di Teresa De Sio in \"Quantu tiempo ce v\u00f2\" e di Mireille Mathieu in \"Ancora\". Nell'estate del 2003 partecipa all'ottava edizione del \"Premio Massimo Troisi\" e al \"Premio Caruso\"\nGli anni dell'impegno sociale.\nNell'autunno del 2004, a conclusione del tour estivo, De Crescenzo \u00e8 testimonial del \"Columbus Day\", per la comunit\u00e0 italiana degli Stati Uniti, alla quale dedica il concerto dell'8 ottobre tenuto al Manhattan Center Theatre di New York.. Il 20 maggio 2005 si esibisce al teatro Sociale di Como, insieme a Ron e ai Matia Bazar, per la kermesse in favore dell'Associazione Italiana Sclerosi Multipla, segnando il suo ritorno nella regione lombarda a distanza di due anni dall'ultimo concerto, tenuto al teatro Smeraldo di Milano il 23 maggio 2003..\nNell'estate del 2005, a distanza di due anni da \"La vita \u00e8 un'altra\", De Crescenzo si ripropone in un nuovo tour proprio mentre lavora all'ideazione del suo nuovo progetto di solidariet\u00e0 (\"Le Mani\") che, tuttavia, dar\u00e0 risultati concreti solo pi\u00f9 tardi, con l'apertura, nel cuore di Napoli, del primo \"Help Center\" della sua citt\u00e0 natale. Sempre nel 2005 incide per la prima volta un brano in lingua straniera, \"Surub\u00e0\", che far\u00e0 parte dell'album \"Danza\" di Karl Potter,\nIl 18 febbraio 2006 si esibisce, insieme ad altri artisti, al teatro Mercadante di Napoli, in occasione del \"Gal\u00e0 di solidariet\u00e0\" per gli anziani, organizzato dalla Comunit\u00e0 di Sant'Egidio. Negli ultimi anni, dunque, si \u00e8 dedicato soprattutto alla musica dal vivo e a progetti di solidariet\u00e0: il 26 maggio 2006 pubblica, appunto, l'album \"Le mani\", tratto dal concerto svoltosi alla stazione centrale di Napoli il 17 dicembre 2005, con la partecipazione del violinista del Teatro San Carlo di Napoli, Daniele Baione, del coro dei cameristi di Carlo Morelli e di Paul e Gabin Dabir\u00e8. Il concerto viene trasmesso in diretta da Radio Kiss Kiss e, in differita, il 31 dicembre 2005, sui canali di Rai International in Australia, Stati Uniti, Canada, Sud America, Asia ed Africa.\nFrutto del lavoro dell'artista sar\u00e0 poi l'apertura, il 27 dicembre 2006, presso la stazione centrale di Napoli, del primo \"Help Center\" informatizzato: uno sportello di ascolto e orientamento per le persone in difficolt\u00e0, al fine di prevedere l'ubicazione di nuovi posti letto per i pi\u00f9 bisognosi presso il centro \"La Tenda\". \u00c8 questa la prima iniziativa concreta del progetto \"Le mani\", promosso da De Crescenzo insieme a don Elvio Damoli e don Antonio Vitiello. Il 13 luglio 2006, alle Terme di Agnano (Napoli), il musicista partenopeo si esibisce in concerto al 7\u00ba Gal\u00e0 di Beneficenza \"Una sera per la vita\", organizzato dalla sezione napoletana della Lega Italiana per la Lotta ai Tumori e dall'Istituto Pascale, manifestazione finalizzata a sostenere la ricerca e l'assistenza oncologica domiciliare gratuita.\nIn occasione del concerto tenuto all'Arena Flegrea di Napoli il 7 settembre 2006, De Crescenzo viene premiato dal Presidente dell'Ente Provincia quale \"musicista da sempre protagonista d'impegno sociale e solidariet\u00e0\". Il 30 settembre dello stesso anno partecipa alla seconda edizione della \"Notte Bianca\" della citt\u00e0 di Napoli, manifestazione alla quale prendono parte anche altri cantautori italiani, tra i quali Lucio Dalla, Pino Daniele, Francesco De Gregori e Ivano Fossati. Il suo concerto si \u00e8 svolto in una delle pi\u00f9 antiche piazze napoletane, nei pressi della \"Porta Capuana\", costruita nel 1484 e simbolo dell'architettura rinascimentale del periodo aragonese, ma anche dell'emarginazione contemporanea delle classi sociali pi\u00f9 deboli.\nAnni 2007 - 2011.\nQualche tempo dopo la chiusura del tour 2006 \"Le mani\", Eduardo De Crescenzo ritorna sul palco in diverse occasioni. Due sono le sue apparizioni in pubblico nella prima met\u00e0 del 2007: la prima il concerto tenuto a Scampia il 20 marzo, organizzato dalle istituzioni locali nell'ambito del progetto \"Illuminiamo la notte\", per favorire la rinascita culturale dei quartieri a rischio e al fine di sottrarre spazio vitale alla camorra, creando centri di aggregazione sociale per i giovani; la seconda il 14 aprile, in occasione del concerto svoltosi al teatro Delle Palme di Napoli, nell'ambito degli eventi che hanno fatto da cornice alla quinta Conferenza Nazionale del Volontariato, organizzata dal Ministero della solidariet\u00e0 sociale.\nIl 26 giugno 2007 la Sony/BMG pubblica una nuova antologia che include canzoni del periodo 1978-1991, \"Le pi\u00f9 belle\", e che, oltre a riprendere vecchi successi, ripropone il brano \"La solitudine\" a distanza di circa trent'anni dalla sua incisione. Il 21 ottobre dello stesso anno De Crescenzo \u00e8 tra gli ospiti al Meeting Internazionale per la Pace, promosso dalla Comunit\u00e0 di Sant'Egidio e svoltosi al teatro San Carlo di Napoli tra il 21 e il 23 ottobre in occasione della visita di Papa Benedetto XVI alla citt\u00e0 partenopea. Il 19 novembre 2007 al teatro Acacia di Napoli, il cantautore riceve il premio \"Napoli c'\u00e8\", promosso dalla rivista mensile \"L'Espresso Napoletano\", per essersi distinto per la sua arte compositiva e, come si legge nella motivazione ufficiale del riconoscimento, \"per avere esplorato con sensibilit\u00e0 le colorate armonie della propria terra\".\nDopo la premiazione, si \u00e8 esibito in uno dei suoi ultimi live del 2007, riproponendo, in due ore di concerto, tutte la canzoni pi\u00f9 significative della sua ultima produzione artistica. Il 30 dicembre si esibisce ancora dal vivo al teatro Delle Palme di Napoli. Nel 2008 De Crescenzo ritorna sul palco per il concerto-evento dell'Arena Flegrea e, dopo qualche altra esibizione pubblica, l'anno si chiude con il live del 28 ottobre al teatro Palapartenope di Napoli.. In occasione della festa dell'Epifania del 2009, il musicista ha preso parte all'intenso dibattito pubblico che ha riguardato gli atavici problemi socio-economici della sua citt\u00e0 natale.\nL'11 marzo 2010 De Crescenzo \u00e8 ospite al teatro Sociale di Mantova, in occasione della \"Quarta giornata mondiale del rene\", per il concerto \"La mia vita in te\", organizzato per sensibilizzare la collettivit\u00e0 sul tema della donazione degli organi da persona vivente. Nel 2011 viene pubblicato dalla Sony Music \"I miei successi\", una nuova antologia di vecchi brani dell'artista partenopeo relativa al decennio compreso tra il 1981 e il 1991, che ripropone, ancora una volta, il brano \"La solitudine\" del 1978, una delle prime canzoni incise da De Crescenzo con la casa discografica Dischi Ricordi.\nIl ritorno artistico dal 2012.\nDopo una lunga assenza dal palco - la sua ultima esibizione in concerto per il grande pubblico risale al 28 ottobre 2008 - Eduardo De Crescenzo ritorna in tour nella primavera del 2012 con l'anteprima di \"Essenze Jazz\", concerto dal vivo in cui rivisita in chiave jazz una parte importante del suo repertorio, con la collaborazione, per gli arrangiamenti, di Stefano Sabatini.\nTra le date del nuovo tour, quelle principali a Milano il 24 aprile; a Roma il 4 maggio e al Teatro San Carlo di Napoli l'11 giugno 2012, evento successivamente trasmesso il 4 luglio su Radio 1.\nL'anteprima di \"Essenze jazz\" si chiude il 15 settembre 2012 con il concerto tenuto presso il Museo nazionale ferroviario di Pietrarsa a Portici, in provincia di Napoli.\nL'anno seguente ritorna in concerto il 21 marzo al Teatro Sistina di Roma per dare il via alla seconda parte di \"Essenze\" e, tra le tante date, vi \u00e8 l'esibizione del 22 giugno al \"Ravello Festival\", con il concerto tenuto presso il Belvedere di Villa Rufolo e quella del 7 luglio al Teatro Morlacchi di Perugia, nell'ambito della rassegna \"Umbria Jazz 2013\".\nA distanza di circa sette anni dall'ultimo disco pubblicato (\"Le Mani\", nel 2006) il 12 novembre 2013 Eduardo De Crescenzo pubblica il suo nuovo album\", Essenze Jazz\", su etichetta EmArcy-Universal.\nIl disco ripropone in chiave jazz le canzoni che hanno segnato le tappe fondamentali della sua storia musicale e comprende l'inedito \"Non tardare\".\nIl trombettista Enrico Rava, coinvolto nel progetto, ha dichiarato: \u201c\"Il mondo di Eduardo \u00e8 come un giardino incantato, dove i fiori del blues si fondono con gli umori di Napoli dando vita a un canto poetico emozionante e irresistibile\"\u201d.\nIl nuovo progetto discografico.\nA seguito dell'entrata in vigore delle disposizioni anti-Covid, il 28 febbraio 2020 sospende il suo \"Essenze Jazz Tour\" - replicato per il sesto anno consecutivo - per dedicarsi completamente al nuovo progetto discografico, tuttavia ancora in fase embrionale.\nIl 12 giugno 2021, con il primo concerto post-pandemia, presenta in anteprima assoluta il suo nuovo programma musicale, \"Avvenne a Napoli,\" omaggio ai classici della canzone napoletana dell'Ottocento e del primo Novecento, progetto che entro fine anno dovrebbe portare all'incisione in studio del nuovo disco. "}
{"id": "113254", "revid": "125400440", "url": "https://it.wikipedia.org/wiki?curid=113254", "title": "Marisa Laurito", "text": "Biografia.\nEsordi.\nDesiderosa di fare l'attrice sin dalla tenera et\u00e0, riesce a entrare a far parte della compagnia teatrale di Eduardo De Filippo. Durante quel periodo pi\u00f9 di una volta fu colta a spiare di nascosto Eduardo al Teatro San Ferdinando. Ha debuttato con lui nel 1969 in \"Le bugie con le gambe lunghe\", arrivando poi a firmare il primo contratto da maggiorenne, il 19 aprile 1972, giorno in cui compiva 21 anni; poi entra a far parte del gruppo \u201cI Cabarinieri\u201d, inaugurando il 15 dicembre 1972, il Teatro cabaret Sancarluccio di Napoli, rimanendo fino alla fine della stagione nel maggio 1973. Proprio in questi primi anni prese parte, in ruoli di comparsa, a molte trasposizioni televisive delle opere di De Filippo, trasmesse dalla Rai, nella seconda met\u00e0 degli anni settanta.\nHa recitato in una ventina di film; debutta al cinema nel 1976, prima in piccole parti, come in \"Pari e dispari\" del 1978, con Bud Spencer e Terence Hill, fino a ruoli pi\u00f9 incisivi, come in \"I guappi non si toccano\" del 1979, con Pino Mauro e Richard Harrison, fino a \"La pagella\" del 1980, con Marc Porel, dove interpreta la moglie di Mario Trevi, protagonista del film.\nAnni ottanta.\nNel decennio successivo acquisisce molta popolarit\u00e0 lavorando a fianco di Renzo Arbore in \"Quelli della notte\" (1985) e con Raffaella Carr\u00e0 nello show di prima serata \"Buonasera Raffaella\" andato in onda tra il 1985 e il 1986; in seguito ha riscosso successo in qualit\u00e0 di conduttrice in trasmissioni come \"Marisa la nuit\" del 1987 (sempre sotto la guida di Arbore) e nell'edizione 1988-1989 di \"Domenica in\", diretta da Gianni Boncompagni, dove cantava anche la sigla \"Ma le donne\", riscuotendo molto successo. \nNel 1987 e nel 1990 ha anche presentato due edizioni del variet\u00e0 del sabato sera di Rai 1 abbinato alla Lotteria Italia, \"Fantastico\": la prima accanto ad Adriano Celentano, Heather Parisi, Massimo Boldi e Maurizio Micheli e la seconda accanto a Pippo Baudo, Jovanotti e Giorgio Faletti. \nCome cantante ha partecipato al Festival di Sanremo del 1989, con la canzone pop-demenziale \"Il bab\u00e0 \u00e8 una cosa seria\" (S. Palomba - E. Alfieri), classificatasi al dodicesimo posto nella classifica finale. Le sue esibizioni sul palco dell'Ariston sono ricordate anche per i suoi abiti da sera piuttosto voluminosi e appariscenti.\nIl successo televisivo \u00e8 culminato nel 1989 con la vittoria del Telegatto come \"personaggio televisivo femminile dell'anno\". In questi anni viene anche imitata dalla comica Cinzia Leone in alcune trasmissioni satiriche di Rai 3 come \"Scusate l'interruzione\" ed \"Avanzi\". \nAnni novanta.\nNel 1991 ha condiviso il set con Antonio Banderas nella pellicola \"Terre nuove\", ottenendo poi il premio per la migliore attrice protagonista al Festival del Cinema di Bogot\u00e0. Nei primi mesi del 1992 presenta con successo \"Serata d'onore\" su Rai 2 in cui si celebravano le carriere artistiche di celebri personaggi della musica, del cinema e della televisione.\nNell'autunno dello stesso anno passa alla Fininvest (l'attuale Mediaset) dove ha condotto su Canale 5 al fianco di Ezio Greggio il variet\u00e0 \"Paperissima\", senza raggiungere per\u00f2 lo stesso successo delle edizioni precedenti condotte da Lorella Cuccarini e Marco Columbro. Nei primi mesi del 1993 present\u00f2, sempre su Canale 5, il variet\u00e0 \"Donne dell'altro mondo\", soppresso dopo poche puntate a causa dei bassi ascolti. \nNell'autunno 1993 torn\u00f2 in Rai dove prese parte al variet\u00e0 domenicale di Rai 2 \"Pomeriggio in famiglia\", condotto assieme a Paola Perego e Alessandro Cecchi Paone ma, a causa della concorrenza di Rai 1 (\"Domenica in\"), Rai 3 (\"Quelli che... il calcio\") e Canale 5 (\"Buona Domenica\"), non otterr\u00e0 molto successo e sar\u00e0 chiuso dopo una sola stagione. \nNel 1995 condusse in prima serata il sabato sera su Rai 1 il variet\u00e0 \"Caro beb\u00e8\" affiancata dai Trettr\u00e9, anche questo show non fu particolarmente fortunato, venendo chiuso dopo poche puntate per bassi ascolti.\nDal 1996 al 2000 \u00e8 stata la conduttrice della kermesse musicale estiva di Rai 1 \"Napoli prima e dopo\", dedicata alla canzone partenopea.\nNel 1997 \u00e8 nel cast della seconda stagione della fiction \"Dio vede e provvede\" a fianco di Angela Finocchiaro, Maria Amelia Monti, Athina Cenci e Nadia Rinaldi, trasmessa in prima serata su Italia 1.\nAnni 2000.\nNegli anni 2000 si dedica prevalentemente al teatro. Nel 2001 ha sposato l'ex calciatore Franco Cordova, dal quale si \u00e8 separata l'anno successivo. \nNell'estate 2001 ha condotto su Rai 1 lo sfortunato quiz dell'access-prime time \"Piazza la domanda\", soppresso dopo poche settimane a causa dei bassi ascolti. Nell'autunno successivo ha condotto sul canale Stream TV la trasmissione \"Casa Laurito\" in cui si commentavano gli avvenimenti della seconda edizione del reality show \"Grande Fratello\", la cui diretta 24 ore su 24 era all'epoca trasmessa sul canale satellitare. \nIn seguito a un lungo periodo di inattivit\u00e0 televisiva, nel 2005 \u00e8 tornata a collaborare con Renzo Arbore nel suo nuovo programma \"Speciale per me - Meno siamo meglio stiamo\", trasmesso il sabato in seconda serata su Rai 1. \nNel 2005 ha vinto il \"Premio Cimitile\" nella sezione Speciale. Tra il 2006 e il 2009 porta in scena \"Menopause the Musical\", per la regia di Manuela Metri. Nelle stagioni teatrali 2009-2010 e 2010-2011 interpreta il ruolo di \"Consolazione\", nella commedia \"Aggiungi un posto a tavola\", con Gianluca Guidi.\nAnni 2010.\nDal 2010 al 2012 ha condotto il programma culinario \"Pasta, Love e Fantasia\" sul canale satellitare Alice Home TV.\nNell'autunno 2011 \u00e8 co-protagonista della fiction \"Baciati dall'amore\" in onda in prima serata su Canale 5, con Gaia Bermani Amaral, Giampaolo Morelli, Marco Columbro e Lello Arena.\nA partire dall'11 giugno 2012 \u00e8 una delle conduttrici di Vero Capri, canale del digitale terrestre presente al numero 55, con i programmi \"Cucina\", \"Storie\", \"Casa\", \"Viaggi\", \"Hobby\", \"Trucco e bellezza\" e \"Salute\", affiancata da Marco Columbro, Corrado Tedeschi, Laura Freddi, Margherita Zanatta, Maria Teresa Ruta e Alba Parietti sotto la direzione artistica di Maurizio Costanzo. Nel 2013 Vero Capri (a seguito degli scarsi ascolti registrati) abbandona la vocazione generalista per trasformarsi in un canale tematico in cui vengono trasmesse esclusivamente telenovelas, liquidando cos\u00ec tutti i conduttori che aveva ingaggiato, compresa la Laurito.\nNella stagione 2013-2014, dopo la fine del suo rapporto con Vero TV, Marisa Laurito \u00e8 stata una delle conduttrici del programma \"I fatti vostri\" in onda su Rai 2, nel quale si occupava della rubrica di cucina.\nNell'autunno del 2014 \u00e8 una delle concorrenti della decima edizione del talent-show di Rai 1 \"Ballando con le stelle\" condotto da Milly Carlucci, venendo per\u00f2 eliminata gi\u00e0 nella prima puntata, per poi essere ripescata nella quarta puntata col ballerino Stefano Oradei, per poi essere nuovamente eliminata nella puntata successiva.\nIl 21 ottobre 2017 debutta a Milano come protagonista nella commedia teatrale \"Due donne in fuga\" al fianco di Iva Zanicchi, che ottiene molto successo, tanto che lo spettacolo viene in seguito ripreso nel 2019, con Iva Zanicchi sostituita, a causa di altri impegni lavorativi, da Fioretta Mari.\nIl 20 dicembre 2019 esce il film \"W gli sposi\", diretto da Valerio Zanoli, in cui compaiono anche Paolo Villaggio (nel suo ultimo ruolo cinematografico), Iva Zanicchi, Carlo Pistarino, Giulio Berruti, Lando Buzzanca, Corinne Cl\u00e9ry e Gianfranco D'Angelo.\nAnni 2020.\nNel 2020 viene scelta come direttrice artistica del Teatro Trianon di Napoli per il triennio 2020-2022.. Nel 2021 \u00e8 nel cast del film \"I fratelli De Filippo\", diretto da Sergio Rubini e distribuito nelle sale il 13 dicembre.. Il 25 dicembre 2021 e il 1 gennaio 2022 presenta dal Teatro Trianon di Napoli il programma \"Serata d'onore\": la prima puntata \u00e8 dedicata a Enrico Caruso, la seconda a Sergio Bruni.."}
{"id": "113255", "revid": "6923", "url": "https://it.wikipedia.org/wiki?curid=113255", "title": "Khalid ibn al-Walid", "text": "Kh\u0101lid \u00e8 considerato il miglior uomo d'armi del periodo islamico classico, tanto da essere normalmente ricordato come la \"Spada dell'Islam\" (\"Sayf al-Isl\u0101m\"), ed essendo rimasto imbattuto, \u00e8 ampiamente considerato come uno dei pi\u00f9 grandi guerrieri e generali militari della storia.\nBiografia.\nPrima della sua conversione, avvenuta nell'anno 6 dell'egira, corrispondente al 627, Kh\u0101lid guid\u00f2 i pagani di Mecca alla squillante vittoria di Uhud contro le forze musulmane dei fuoriusciti Meccani (Emigrati, \"Muh\u0101gir\u016bn\") e dei convertiti di Medina (\"An\u1e63\u0101r\"), tutti sotto il comando del profeta dell'Islam Maometto che, in quell'occasione, fu addirittura ferito.\nLa sua conversione costitu\u00ec perci\u00f2 un importante acquisto per la \"Umma\" islamica e Kh\u0101lid, anche sotto le nuove bandiere, si distinse militarmente, senza mai dover registrare alcuna sconfitta.\nSe infatti Khalid era presente alla rotta musulmana di Mu\u02beta, si deve ricordare che egli era in quell'occasione appena il quarto nella catena di comando.\nGi\u00e0 sotto il califfo Ab\u016b Bakr, Kh\u0101lid ebbe l'incarico di ricondurre all'obbedienza di Medina le trib\u00f9 che, con la morte di Maometto, se n'erano distaccate. Con l'aiuto di \u02bfIkrima ibn Ab\u012b Jahl egli condusse in porto una non facile guerra (a torto o a ragione definita della \"ridda\", cio\u00e8 dell'\"apostasia\"), sconfiggendo il \"falso profeta\" Musaylima. Il successivo califfo \u02bfOmar ibn al-Kha\u1e6d\u1e6d\u0101b - che non apprezzava il suo carattere ancora assai simile a quello del pagano intriso dei tradizionali valori della \"muruwwa\" e che gli rimproverava quanto accaduto dopo la vittoria di \u02bfAqrab\u0101\u02be, quando aveva costretto a unirsi a lui in matrimonio la vedova del capo nemico al-Malik b. Nuwayra, - Kh\u0101lid oper\u00f2 fruttuosamente in Mesopotamia, conquistando la capitale dei Lakhmidi al-H\u012bra, e avvi\u00f2 le operazioni contro la Persia sasanide, portate a compimento dal capo beduino dei Ban\u016b Bakr ibn W\u0101\u02bfil al-Muthann\u0101 ibn \u1e24\u0101ritha e dal Compagno Sa\u02bfd ibn Ab\u012b Waqq\u0101\u1e63.\nA Kh\u0101lid fu infine affidato il comando delle operazioni in Siria (Ab\u016b Bakr invi\u00f2 ad Ab\u016b \u02bfUbayda b. al-Jarr\u0101\u1e25 una lettera personale in cui disse \"Per portare a compimento la campagna militare in Siria, ho deciso che Kh\u0101lid diventi capo dell'esercito, anche se so che te sei migliore di lui, ma lui \u00e8 pi\u00f9 abile di te nel campo militare. Salute e che Allah ci guidi alla giusta strada\").\nIn Siria consegu\u00ec una serie di vittorie e di fruttuosi accordi che gli spalancarono le porte della regione e di tante citt\u00e0, fra cui Damasco. Determinante, assai pi\u00f9 della vittoria di Ajn\u0101dayn, la prima vittoria arabo-islamica contro formazioni regolari bizantine, fu la Campagna del Yarm\u016bk in cui si comp\u00ec la definitiva sconfitta bizantina e la conquista dell'intera Siria."}
{"id": "113257", "revid": "111765648", "url": "https://it.wikipedia.org/wiki?curid=113257", "title": "Lingua sami di Ume", "text": "La lingua sami di Ume \u00e8 una lingua sami parlata in Svezia.\nDistribuzione geografica.\nSecondo l'edizione 2009 di \"Ethnologue\", nel 2000 si contavano 20 locutori di sami di Ume, in alcune localit\u00e0 lungo il corso del fiume Ume nella contea di V\u00e4sterbotten. \u00c8 considerata una lingua in via di estinzione.\nAlfabeto.\nL'alfabeto \u00e8 cos\u00ec composto: Aa \u00c1\u00e1 Bb Dd \u0110\u0111 Ee Ff Gg Hh Ii \u00cf\u00ef Jj Kk Ll Mm Nn \u014a\u014b Oo Pp Rr Ss Tt \u0166\u0167 Uu \u00dc\u00fc Vv Yy \u00c5\u00e5 \u00c4\u00e4 \u00d6\u00f6."}
{"id": "113258", "revid": "37401", "url": "https://it.wikipedia.org/wiki?curid=113258", "title": "Scialpi", "text": " Dal 2012 usa anche lo pseudonimo Shalpy.\nHa avuto un periodo di grande celebrit\u00e0 soprattutto durante gli anni ottanta, in particolare fra un pubblico giovane, con i brani \"Rocking Rolling\", \"Cigarettes and Coffee\" e \"No East No West\"; ha vinto il Festivalbar 1988, in coppia con Scarlett, con \"Pregherei\". Negli anni novanta ha avuto una grande crisi artistica seguita da un breve periodo di lontananza dalle scene.\nBiografia.\nFamiglia e origini.\n \u00e8 figlio unico.\nAnni Ottanta: gli anni della grande popolarit\u00e0.\nScoperto da Franco Migliacci, che nota in lui un potenziale e decide di produrlo, Scialpi esordisce a fine estate 1983 con il singolo \"Rocking Rolling\" e relativo video, fra i pi\u00f9 curati dell'epoca, dalle atmosfere post-atomiche. Il brano ottiene un ottimo successo, vincendo nella sezione \"Discoverde\" del Festivalbar 1983 e facendo diventare Scialpi un idolo dei giovanissimi, grazie anche a un look particolarmente efficace, studiato con Guido Harari e Mario Convertino.\nSubito dopo esce il suo primo album \"Es-tensioni\", sempre curato da Migliacci, che contiene tre brani scritti da Mango. Il disco, ricco di sonorit\u00e0 elettroniche e suggestioni \"industrial\", contiene brani come \"L'Io e l'Es\", la romantica \"Mi manchi tu\" e una reinterpretazione di \"Nero e blu\" di Mango, dall'album \"\u00c8 pericoloso sporgersi\". Ottiene il riconoscimento come rivelazione dell'anno attraverso l'ambito Telegatto di \"TV Sorrisi e Canzoni\".\nNel 1984 esce il singolo \"Cigarettes and Coffee\", un lento d'atmosfera da lui scritto all'et\u00e0 di 14 anni, che consolida il suo successo e con cui arriva secondo al Festivalbar 1984; il brano sar\u00e0 in seguito oggetto di una cover da parte di Mina nell'album \"Sorelle Lumi\u00e8re\". In contemporanea al singolo esce anche il mini-album \"Animale\", che contiene \"Ti piacer\u00e0\" e \"Notturno,\" quest'ultima inserita nella colonna sonora del film \"Vacanze d'estate\".\nNel 1986 Scialpi partecipa al Festival di Sanremo con un pezzo dalle sonorit\u00e0 \"techno-pop\" intitolato \"No East No West\", che nella classifica della \"kermesse\" si fermer\u00e0 al 16\u00ba posto ma otterr\u00e0 un ottimo successo di vendite, anticipando l'uscita del terzo album \"Scialpi\". Durante l'estate del 1986, che lo vede nuovamente fra i protagonisti del Festivalbar, il cantante promuove \"Cry (la voce dentro),\" lato B del singolo presentato al Festival.\nL'anno successivo torna al Festival di Sanremo 1987 con il brano \"Bella et\u00e0,\" che non ottiene il successo sperato. Nel 1988 esce il singolo \"Pregherei\", cantato in duetto con Scarlett Von Wollenmann, che diventa il successo dell'estate e gli fa vincere, in coppia con la cantante inglese, il Festivalbar 1988. L'album da cui \u00e8 tratta, \"Un morso e via!\", porta Scialpi nella Top Ten dei 33 giri pi\u00f9 venduti in Italia grazie anche a brani quali \"Cani Sciolti\", \"Da Bambino\" e \"Solitario\" (anche questa in rotazione al Festivalbar).\nAnni Novanta.\nNel 1990, insieme alla collega Sabrina Salerno, \u00e8 nel cast della trasmissione \"Ricomincio da due\", condotta da Raffaella Carr\u00e0; in seguito appare come guest-star nell'episodio \"Caprese in der Stadt\" (\"Emilio Caprese \u00e8 in citt\u00e0\") del telefilm \"L'ispettore Derrick\".\nLo stesso anno esce l'album \"Trasparente,\" anticipato dal singolo \"Il grande fiume\", che ancora una volta lo vede fra i protagonisti dell'estate e del Festivalbar. Nel 1991 opta per una svolta sensuale, presentandosi al pubblico con abiti succinti e atteggiamenti ammiccanti e tornando a scalare le classifiche italiane con il singolo dalle sonorit\u00e0 house \"A... amare\", tratto dall'album-raccolta \"Neroe\".\nIl periodo del grande declino.\nNel 1992 ritorna a Sanremo, ma la scelta del pezzo, intitolato \"\u00c8 una nanna\", \u00e8 poco felice e perci\u00f2 esso viene eliminato durante la prima serata. Anche l'album \"360 gradi\", che uscir\u00e0 a ridosso del Festival, non otterr\u00e0 che tiepidi consensi; per Scialpi inizia un lungo difficile periodo di declino artistico dal quale non riuscir\u00e0 pi\u00f9 a riprendersi.\nNel 1994 cambia etichetta passando dalla RCA alla RTI Music, con cui pubblica l'album \"XXX\", anticipato dal singolo \"Baciami\", con il quale il cantante intende perseguire la sensualit\u00e0 gi\u00e0 esplicitata con \"A...Amare\". Il brano riscuote un discreto successo, ma il suo personaggio \u00e8 in evidente ribasso, tanto che l'album successivo, intitolato \"Spazio 1995\" e lanciato dal singolo \"Che per amore fai,\" risulta un vero e proprio flop.\nL'anno successivo debutta a teatro, insieme a Chiara Noschese e Giampiero Ingrassia, nel musical \"Pianeta Proibito\", diretto da Patrick Rossi Castaldi, interpretando il personaggio di Prospero, ottenendo lusinghieri consensi. Gratificato da questa nuova esperienza, nel 1997 la ripete e interpreta, sempre diretto da Castaldi, la piece teatrale \"Pellegrini al Teatro Colosseo di Roma.\"\nNel 1998 partecipa, insieme ad altri artisti, all'album tributo a Gianni Morandi intitolato \"InnaMorandi\" con la cover di \"Bella Signora\".\nAnni Duemila.\nNel 2001, dopo un silenzio di oltre sei anni, pubblica il singolo \"S\u00ec io s\u00ec\" e l'album \"Si io si! Greatest Hits\". Nello stesso anno partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1983 \"Rocking Rolling\", con cui arriva in finale.\nNel 2003, dopo parecchio tempo dall'ultimo lavoro di inediti, esce l'album \"Spingi, Invoca, Ali\" anticipato dal singolo \"Pregher\u00f2 imparer\u00f2 salver\u00f2\". Nel 2004 partecipa alla prima edizione del reality show \"Music Farm\" condotto da Amadeus su Rai 2: in seguito a contrasti con gli altri concorrenti, si autoelimina dopo aver vinto la sfida con Gianni Fiorellino e viene sostituito da Ivan Cattaneo, ma appare comunque nel CD che esce a ridosso della trasmissione \"Music Farm\" cantando \"L'isola che non c'\u00e8\" e \"Si pu\u00f2 dare di pi\u00f9\".\nNel 2005 esce il singolo \"Non ti amo pi\u00f9\" accompagnato da un videoclip ispirato alla storica canzone francese \"Je t'aime... moi non plus\" di Jane Birkin e Serge Gainsbourg e, nel 2006, pubblica l'album \"Autoscatto\", anticipato dal singolo \"Goodbye\".\nNel 2008 \u00e8 protagonista del musical dedicato alla vita di Rodolfo Valentino.\nAnni Duemiladieci.\nNel 2011 Scialpi annuncia un progetto multimediale dal titolo \"Liberi e romantici\", composto da dodici brani che, con cadenza mensile, sarebbero stati messi a disposizione per il download in rete. Vengono realizzati e pubblicati effettivamente per\u00f2 solo due brani, \"I Believe I Can Fly\" di R. Kelly e \"Here I am\" di Leona Lewis, e in seguito il progetto verr\u00e0 definitivamente abbandonato.\nNel 2012 decide di rinnovare la sua immagine e cambia il proprio pseudonimo in \"Shalpy\", quindi pubblica il singolo \"Ilventocaldodell'estate\", che la collega Alice port\u00f2 al successo nel 1980, con nuove sonorit\u00e0 synth pop. Qualche mese dopo lancia invece il brano pop-dance \"Icon-Man\", che ottiene un buon numero di visualizzazioni in rete. Sempre durante questo periodo, Giovanni scrive il brano \"C'est la vie\" per la collega Viola Valentino la quale ne far\u00e0 uno dei punti di forza del suo album \"Panna fragole e cipolle\". Nel 2013 esce il singolo \"Music is Mine\", nel cui videoclip musicale Shalpy appare con la modella Veronica Ciardi.\nIl 25 marzo 2014 \u00e8 la volta di \"Come to Me\", singolo con il quale Shalpy intende ritornare al pop romantico attraverso una promozione a tappeto fra Spagna e Italia. Nel giugno 2014 esce per il mercato di lingua spagnola il brano \"Besame e,\" il 9 dicembre 2014, \u00e8 la volta di \"If You Really Want To\"\nIl 13 luglio 2015 Giovanni annuncia di volere sposare, dopo sei anni di convivenza, il compagno Roberto Blasi. Il matrimonio fra i due ha luogo a fine agosto a New York ed a settembre la coppia prende parte alla quarta edizione del programma-reality di Rai 2 \"Pechino, Express\", formando la coppia dei \"Compagni\".\nIl 19 gennaio 2016 esce il video del nuovo singolo \"Pettirosso\", attraverso il quale Shalpy torna a cantare in italiano. Il singolo, che la Commissione Selezionatrice di Sanremo non ammette fra le canzoni del Festival di quell'anno, \u00e8 scritto e prodotto dallo stesso Shalpy e contiene due versioni: la prima cantata in duetto con il compagno e l'altra con la sua sola voce. Il testo del brano \u00e8 coerente con l'impegno assunto dai due di perorare la causa dei matrimoni omosessuali, bench\u00e9 nell'ambiente dello spettacolo si mormori che l'idillio fra Shalpy e il marito cominci a scricchiolare. E in effetti a fine ottobre si avr\u00e0 conferma che il matrimonio fra i due \u00e8 ufficialmente giunto al capolinea.\nShalpy torna alla musica, presentando il singolo \"Piazza Rondanini\", nel cui videoclip \u00e8 coinvolto in un'intensa storia d'amore da film anni '70 con l'attrice televisiva Jane Alexander. Segue quindi il brano \"Il Dolore del cuore\", con il quale Shalpy intende lanciare, attraverso le immagini del videoclip che lo accompagna, un messaggio universale d\u2019amore. Nel video infatti, girato in un unico piano sequenza (cio\u00e8 senza tagli di pellicola) sulla strada di un bosco, l'artista incontra simbolicamente i valori che muovono la sua vita: la Fede verso la sofferenza di Cristo e la piet\u00e0, rappresentata da un ragazzo di colore che ha vissuto la tragica esperienza dell\u2019immigrazione. Ognuno dei figuranti avr\u00e0 quindi in dono un palloncino rosso a forma di cuore, volto ad alleggerire la sofferenza dilagante a cui l'intera umanit\u00e0 \u00e8 costantemente esposta. Nel febbraio 2018 verr\u00e0 data alle stampe una versione remix del brano, dal ritmo pi\u00f9 sostenuto e ballabile, in vista del tour che porter\u00e0 Shalpy ad esibirsi in diverse discoteche e piazze d'Italia accompagnato da una band composta da quattro musicisti e due coriste riscuotendo innumerevoli successi. Ancora in attivit\u00e0 in tour prosegue anche l'anno 2019, al momento il tour \u00e8 fermo per l'emergenza Covid.\nIl 26 gennaio 2019 Shalpy prende parte alla seconda puntata della seconda edizione del programma televisivo \"Ora o mai pi\u00f9\", condotto da Amadeus su Rai 1, duettando con la concorrente Donatella Milani sulle note di \"Rocking Rolling\" e polemizzando con i \"giudici\" Ornella Vanoni e Red Canzian per le critiche ad Amedeo Minghi, altro ospite speciale della puntata.\nIl 16 giugno 2020 annuncia il suo ritiro dalle scene, scagliandosi contro il sistema discografico italiano, salvo smentire solo pochi mesi dopo l'annuncio .\nIl 6 novembre 2020 esce, in radio e su tutte le piattaforme digitali, il nuovo singolo \"Let it snow\" cantato in inglese e pensato per un pubblico internazionale, accompagnato anche da un videoclip ma sfortunatamente con scarso ritorno mediatico, passando totalmente inosservato al grande pubblico..\nAnni Duemilaventi.\nIl 15 gennaio 2021 ammette pubblicamente di vivere in condizioni di estrema indigenza."}
{"id": "113259", "revid": "26244", "url": "https://it.wikipedia.org/wiki?curid=113259", "title": "CIDR", "text": ""}
{"id": "113260", "revid": "111765698", "url": "https://it.wikipedia.org/wiki?curid=113260", "title": "Lingua sami di Pite", "text": "La lingua sami di Pite \u00e8 una lingua sami parlata in Svezia. \nDistribuzione geografica.\nSecondo l'edizione 2009 di \"Ethnologue\", nel 2000 si contavano 20 locutori di sami di Pite, nelle localit\u00e0 di Arjeplog e Arvidsjaur lungo il corso del fiume Pite, nella Lapponia svedese. \u00c8 considerata una lingua in via di estinzione.\nAlfabeto.\nL'alfabeto \u00e8 cos\u00ec composto: Aa \u00c1\u00e1 Bb Dd \u0110\u0111 Ee Ff Gg Hh Ii Jj Kk Ll Mm Nn \u014a\u014b Oo Pp Rr Ss Tt \u0166\u0167 Uu Vv Yy \u00c5\u00e5 \u00c4\u00e4."}
{"id": "113264", "revid": "486946", "url": "https://it.wikipedia.org/wiki?curid=113264", "title": "Terra del fuoco", "text": ""}
{"id": "113265", "revid": "120110775", "url": "https://it.wikipedia.org/wiki?curid=113265", "title": "Subrahmanyan Chandrasekhar", "text": "Biografia.\nNacque a Lahore in Pakistan (all'epoca India Britannica). Dal 1925 studi\u00f2 al Presidency College di Madras (l'attuale Chennai, in India), ove si laure\u00f2 in fisica nel 1930.\nDivenne celebre in tutto il mondo semplicemente come Chandra. Non fu solo nel campo della matematica che egli eccelse. In giovent\u00f9 frequent\u00f2 anche un master in Germania; leggeva di tutto, da Shakespeare a Hardy, capace di leggere 100 pagine in un'ora \"molto facilmente\". Chandrasekhar era nipote del fisico Chandrasekhara Venkata Raman, vincitore del premio Nobel per la fisica nel 1930.\nAnch'egli fu premiato con il Nobel per la Fisica nel 1983 per i suoi studi riguardanti importanti processi fisici sulla struttura e sulla evoluzione delle stelle, in riferimento soltanto ai suoi primi studi e rendendo quindi riduttive le imprese di tutta la sua vita. Queste possono essere intraviste nelle note a pi\u00e8 pagina nella sua \"Lezione Magistrale\" alla cerimonia di consegna del Nobel.\nLavor\u00f2 presso la facolt\u00e0 di fisica dell'Universit\u00e0 di Chicago dal 1937 fino alla sua morte nel 1995 all'et\u00e0 di 84 anni. Fu naturalizzato cittadino degli Stati Uniti nel 1953.\nLimite di Chandrasekhar.\nUno dei maggiori contributi da lui forniti all'astrofisica \u00e8 il \"Limite di Chandrasekhar\". Esso costituisce un valore critico nelle scale di grandezza delle stelle nane bianche. In particolare il Limite di Chandrasekhar (pari a circa 1,44 volte la massa solare) segna il limite superiore della massa di una nana bianca. Una stella che, al termine della propria permanenza nella sequenza principale, della fase cio\u00e8 di bilanciamento tra forza gravitazionale ed energia termonucleare sprigionata dalla fusione degli atomi di idrogeno, \u00e8 destinata a collassare in una nana bianca se la massa del nucleo, al momento del collasso gravitazionale, \u00e8 al di sotto del Limite di Chandrasekhar. Se, invece, la massa del nucleo della stella, al momento del collasso gravitazionale, supera il Limite di Chandrasekhar essa collasser\u00e0 formando una stella di neutroni o un buco nero.\nCuriosit\u00e0.\nIn una conferenza nel 1935, l'intervento del giovane Chandrasekhar sul limite di massa critica delle nane bianche, fu ridicolizzato pubblicamente da Sir Arthur Eddington, che allora era considerato un'autorit\u00e0 assoluta in campo astrofisico. Chandra fu emarginato anche dagli altri colleghi di Cambridge, che sposarono la posizione di Eddington. Senza grandi prospettive, Chandrasekhar cominci\u00f2 a contemplare la possibilit\u00e0 di un incarico fuori dal Regno Unito: ci\u00f2 avvenne nel 1937 quando se ne and\u00f2 all'Universit\u00e0 di Chicago.\nNel corso del tempo, le argomentazioni ed i calcoli di Chandrasekhar si rivelarono esatti (Limite di Chandrasekhar), mentre l'intervento di Eddington apparve dettato pi\u00f9 da ragioni personali che dal rigore scientifico."}
{"id": "113266", "revid": "1305772", "url": "https://it.wikipedia.org/wiki?curid=113266", "title": "Il ladro", "text": ""}
{"id": "113267", "revid": "228587", "url": "https://it.wikipedia.org/wiki?curid=113267", "title": "L.A. Confidential", "text": ""}
{"id": "113268", "revid": "599013", "url": "https://it.wikipedia.org/wiki?curid=113268", "title": "Il ladro di Bagdad", "text": ""}
{"id": "113269", "revid": "1305772", "url": "https://it.wikipedia.org/wiki?curid=113269", "title": "Il letto", "text": ""}
{"id": "113270", "revid": "2225", "url": "https://it.wikipedia.org/wiki?curid=113270", "title": "LA Confidential", "text": ""}
{"id": "113271", "revid": "287204", "url": "https://it.wikipedia.org/wiki?curid=113271", "title": "Ridda", "text": "Ridda ( \"riddah\") \u00e8 un termine della lingua araba che significa \"apostasia dall'Islam\".\nLa \"riddah\", secondo le interpretazioni date dalla maggioranza degli esegeti del Corano, \u00e8 sanzionabile con la pena di morte: questa, per essere esplicitamente indicata nel testo sacro, \u00e8 definita \"hadd\" (nel senso che Dio impone un \"limite\" all'operato umano). Altre pene che per lo pi\u00f9 sono considerate meritevoli di morte sono l'omicidio di un musulmano e l'adulterio conclamato. L'apostata (\"murtadd\"), una volta catturato, ha di fronte a s\u00e9 la scelta tra la morte e il pentimento con ritorno alla fede islamica.\nA mitigare la severit\u00e0 della sanzione del testo sacro dei musulmani sono per\u00f2 i diversi dispositivi di applicazione della pena elaborati dalle scuole giuridiche islamiche (\"madhhab\", pl. \"madh\u0101hib\"), che possono prevedere una breve reclusione \"di riflessione\" o anche una reclusione a tempo non determinato.\nRiferimenti nel Corano.\nIl Corano afferma che Dio disprezza l'apostasia e asserisce esplicitamente la necessit\u00e0 della condanna a morte dell'apostata nel verso 4:89. Nei versi 3:72, 3:90,16:106,4:137 e 5:54 direttamente correlati all'apostasia non prescrivono una punizione terrena o la morte. \nL'ayatollah Hossein-Ali Montazeri, un influente giurista sciita, afferma che \u00e8 probabile che la punizione sia stata prescritta da Maometto agli albori dell'Islam a causa delle cospirazioni politiche contro l'Islam e i musulmani e non soltanto per il cambiare fede o l'esprimerlo. Montazeri definisce tipi diversi di apostasia, tuttavia insiste nel prescrivere la pena capitale per un apostata che mostri ostilit\u00e0 verso la comunit\u00e0 musulmana.\nCiononostante, la maggioranza dei giuristi islamici \u00e8 concorde sulla necessit\u00e0 di seguire comunque l'esempio del profeta, in mancanza di chiare istruzioni riguardo a possibile eccezioni. Per questo motivo, molte nazioni islamiche adottano la pena di morte in caso di apostasia.\nRiferimenti nei \"\u02bea\u1e25\u0101d\u012bth\".\nGli \"\u02bea\u1e25\u0101d\u012bth\" (l'insieme delle citazioni attribuite a Maometto e i racconti della sua vita da parte di persone che affermano di esserne state testimoni oculari) includono affermazioni che studiosi musulmani, come lo \"shaykh\" Muhammad \u1e62\u0101li\u1e25 al-Munajjid, reputano valida giustificazione per irrogare la pena di morte per apostasia. Qui sotto riportiamo soltanto quelle del \"\u1e62a\u1e25\u012b\u1e25\" di Bukhari, considerate affidabili dalla grande maggioranza dei musulmani:\nGuerra della ridda.\nSi parla di guerra della ridda nel VII secolo, volendosi riferire alle operazioni militari ordinate dal califfo Ab\u016b Bakr nel momento in cui, con la morte di Maometto, numerose trib\u00f9 arabe che s'erano convertite, o che avevano raggiunto comunque un accordo col Profeta, si ritennero in diritto di recuperare la loro primitiva libert\u00e0 d'azione.\nDiversi punti di vista.\nNon sono mancati molti studiosi e giuristi musulmani che si sono schierati contro la pena di morte per apostasia, in tempi moderni alcuni studiosi islamici, tra cui Wael Hallaq , hanno affermato che le leggi contro l'apostasia non derivavano dal Corano.\nGamal al-Banna, Taha Jabir Alalwani, Ahmad Kutty dell'Istituto islamico di Toronto. e Shabir Ally sono contrari alla pena di morte per apostasia, citando i versetti del Corano che sostengono il libero arbitrio, e spiegando inoltre che gli \u02bea\u1e25\u0101d\u012bth che parlano della pena di morte per gli apostati si riferiscono ad un periodo in cui i musulmani subivano persecuzioni da parte dai pagani, quindi lasciare la comunit\u00e0 musulmana significava di conseguenza schierarsi da parte dei nemici dei musulmani.\nAltri credono che la pena di morte pu\u00f2 essere applicata solo quando l'apostasia \u00e8 accompagnata da tentativi di \"danneggiare\" la comunit\u00e0 musulmana, respingendo la pena di morte negli altri casi. Questi includono, Ahmad Shafaat, Jamal Badawi, Yusuf Estes, Javed Ahmad Ghamidi, Inayatullah Subhani e il giurista Malikita Abu al-Walid al -Baji.\nAnche alcuni giuristi musulmani del Medioevo quali Ibn al-Walid al-Baji e il hanbalita Ibn Taymiyya hanno affermato che l'islam non prevede alcuna punizione terrena per gli apostati."}
{"id": "113272", "revid": "599013", "url": "https://it.wikipedia.org/wiki?curid=113272", "title": "Linea di sangue", "text": ""}
{"id": "113273", "revid": "339392", "url": "https://it.wikipedia.org/wiki?curid=113273", "title": "Istituto di Via Panisperna", "text": ""}
{"id": "113275", "revid": "115894885", "url": "https://it.wikipedia.org/wiki?curid=113275", "title": "Jane Eyre (disambigua)", "text": ""}
{"id": "113277", "revid": "22475", "url": "https://it.wikipedia.org/wiki?curid=113277", "title": "Lingua sami di Lule", "text": "La lingua sami di Lule \u00e8 una lingua sami parlata in Norvegia e Svezia. \nDistribuzione geografica.\nSecondo l'edizione 2009 di \"Ethnologue\", nel 1995 si contavano 1500 locutori in Svezia, stanziati principalmente a G\u00e4llivare e Jokkmokk lungo il fiume Lule, nella Lapponia svedese, e altri 500 in Norvegia, in alcune localit\u00e0 del Nordland, tra cui Hamar\u00f8y e Tysfjord.\nClassificazione.\nFa parte delle lingue sami occidentali.\nSistema di scrittura.\nPer la scrittura viene utilizzato l'alfabeto latino."}
{"id": "113278", "revid": "767487", "url": "https://it.wikipedia.org/wiki?curid=113278", "title": "Sham 69", "text": "Gli Sham 69 sono un gruppo musicale britannico di genere Oi! in attivit\u00e0 dal 1976.\nStoria.\nRaggiunsero una certa notoriet\u00e0 verso la fine degli anni settanta. Nacquero alla fine del 1976, ma di l\u00ec a un anno della formazione originale rimarr\u00e0 solo Jimmy Pursey. Ricomposta la formazione firmarono un contratto con l'etichetta indipendente di Miles Copeland, la Step Forward. Il singolo di debutto, uscito il 23 settembre del 1977, fu \"I don't wanna\", che fu prodotto da John Cale dei Velvet Underground. Passarono poi alla Polydor Records che fece uscire a gennaio 1978 il loro famoso singolo \"Borstal Breakout\", uno dei pezzi punk rock inglesi pi\u00f9 famosi, che visto il successo, anticip\u00f2 il loro primo album \"Tell Us the Truth\", composto da una facciata registrata in studio e una dal vivo.\nFurono il primo gruppo punk rock a raggiungere la Top Ten britannica, quando il singolo \"Hurry Up Harry\" tratto dal secondo album \"That's Life\" (1978) entr\u00f2 nelle prime dieci posizioni della classifica dei singoli pi\u00f9 venduti nel Regno Unito.\nDopo lo scioglimento dei Sex Pistols nel 1978, il chitarrista Steve Jones e il batterista Paul Cook si unirono al cantante Jimmy Pursey e al bassista Dave Tregunna degli Sham 69 per formare il gruppo Sham Pistols. Il gruppo compose due brani: \"Some Play Dirty\" e \"Natural Born Killer\" (che fu poi ripreso dai The Professionals come \"Kick Down the Doors\"), che non vennero mai registrati in studio, ma furono pubblicati postumi alcuni album dal vivo registrati al concerto al Glasgow Apollo: \"Sham's Last Stand\" (1989), \"Live In Glasgow July 1979\" (2002).\nDopo lo scioglimento del gruppo, Cook e Jones formarono i The Professionals, Pursey intraprese la carriera solista, e Treganna form\u00f2 i The Lords of the New Church, un gruppo post-punk, con Brian James dei Damned e Stiv Bators dei Dead Boys.\nGli Sham 69 sono ricomparsi nel corso degli anni novanta con una nuova formazione.\nNel maggio 2011, Parsons ha dichiarato sul suo sito web di aver sciolto gli Sham 69, anche se questo \u00e8 stato contestato dagli altri membri. Nel luglio 2011, Pursey ha annunciato su Twitter la riforma della maggior parte della formazione del 1977, composta da Pursey, Parsons e Tregunna. Ci\u00f2 significava che c'erano due band attive che usavano lo stesso nome, con tre membri della prima formazione (Pursey, Parsons e Tregunna) in una band, e Harris nell'altra.\nNel giugno 2012, Pursey registra il nome della band, ma a partire dal 2016, entrambe le band sono ancora in tourn\u00e9e usando lo stesso nome, con la versione Pursey che spesso utilizza lo slogan \"Original 1977 line-up\", e l'altra usando il nome \"Tim V\".\nIl 28 gennaio 2018, il co-fondatore di Sham 69, Neil Harris muore di cancro all'et\u00e0 di 63 anni."}
{"id": "113279", "revid": "1983214", "url": "https://it.wikipedia.org/wiki?curid=113279", "title": "Mayerling", "text": ""}
{"id": "113280", "revid": "599013", "url": "https://it.wikipedia.org/wiki?curid=113280", "title": "Il magnifico avventuriero", "text": ""}
{"id": "113281", "revid": "1060", "url": "https://it.wikipedia.org/wiki?curid=113281", "title": "Nihil sub sole novi", "text": ""}
{"id": "113282", "revid": "113787086", "url": "https://it.wikipedia.org/wiki?curid=113282", "title": "Italcon", "text": "Ogni anno ha luogo il Convegno Italiano del Fantastico e della Fantascienza, familiarmente denominato Italcon. Questo convegno \u00e8 il corrispettivo nazionale dell'Eurocon, il convegno europeo, e della WorldCon, la grande convention mondiale nel corso della quale viene assegnato il Premio Hugo. Solitamente si tiene in primavera.\nL'Italcon \u00e8 l'occasione per appassionati e professionisti del settore della fantascienza per incontrarsi, fare il bilancio dell'annata, portare avanti momenti di studio della letteratura e del cinema di fantascienza, e soprattutto per rinnovare amicizie e confrontare le proprie esperienze.\nLe Italcon si svolgono normalmente nell'ambito di quattro giorni, con programmi che comprendono conferenze, presentazioni di libri, rassegne cinematografiche, mostre dei pi\u00f9 validi illustratori italiani, mostre di modellismo, banchi di vendita di libri e riviste amatoriali, premiazioni. Nell'ambito delle Italcon hanno luogo spesso altri convegni specializzati.\nIl penultimo giorno dell'Italcon si concludeva inizialmente con un grande banchetto, nel corso del quale viene assegnato il Premio Italia, un riconoscimento che premia le persone e le opere che pi\u00f9 hanno meritato nell'anno precedente. In seguito, la premiazione fu spostata dopo la cena.\nStoria dell'Italcon.\nRiunioni di appassionati di fantascienza, in Italia, ce ne sono sempre state fin dagli anni cinquanta. Il primo grande convegno che ebbe per\u00f2 tutti i crismi dell'ufficialit\u00e0 fu la prima Eurocon, organizzata a Trieste nel 1972. Nel corso di questo convegno fu per la prima volta assegnato il Premio Italia, per valorizzare la produzione italiana. Tale convention fu anche la prima Eurocon.\nDopo alcuni anni di silenzio il club Altair 4 cominci\u00f2 a organizzare una vera e propria convention italiana, usando la denominazione di SFIR (Science Fiction Italian Roundabout). L'ultimo SFIR ebbe luogo nel 1978, e nel 1979 non ci furono convegni nazionali.\nDopo l'Eurocon del 1980 a Stresa venne istituito il nome Italcon, e alla prima edizione, che ebbe luogo a Modena nel 1981, venne dato il numero 7, continuando la numerazione dello SFIR. La denominazione di Italcon \u00e8 stata retroattivamente assegnata anche ai precedenti SFIR.\nDal 1988 l'Italcon ha avuto luogo ad anni alterni a Courmayeur e a San Marino. Questa alternanza si \u00e8 interrotta nel 2001 con l'assegnazione della Convention a Torino. Nel 2002, a seguito della rinuncia di Courmayeur, l'Italcon \u00e8 stata assegnata a Fiuggi, ospite della Deepcon. Nel 2003 la convention torna a San Marino mentre Fiuggi \u00e8 stata nuovamente sede dell'Italcon dal 2004 al 2010. Nel 2011 si \u00e8 tenuta a Milano, dal 2012 al 2016 a Bellaria, all'interno della Sticcon. In quest'ultima sede si \u00e8 avuta una costante diminuzione dei partecipanti all'Italcon, e pertanto nel 2016 \u00e8 stato varato un piano di rilancio, che prevedeva per gli anni successivi le sedi di Bellaria (2017), Milano (2018), Bellaria (2019), San Marino (2020), Bellaria (2021). Nel 2017 la convention di Bellaria si \u00e8 spostata a Chianciano Terme, e con essa la Italcon. Nel 2018 l'Italcon torna a Milano per poi approdare a Torino nel 2019.\nL'edizione 2020 di San Marino \u00e8 l'unica che si \u00e8 tenuta virtualmente, a causa della pandemia del COVID-19.\nL'edizione del 2021 \u00e8 stata successivamente riassegnata a Fiuggi, alla quale \u00e8 stato assegnato anche, dalla ESFS, il titolo di Eurocon 2021.\nLe Italcon del 1972, 1980, 1989 e 2009 sono state anche Eurocon."}
{"id": "113283", "revid": "1060", "url": "https://it.wikipedia.org/wiki?curid=113283", "title": "Nihil novi sub sole", "text": ""}
{"id": "113284", "revid": "1060", "url": "https://it.wikipedia.org/wiki?curid=113284", "title": "Nihil novum sub sole", "text": ""}
{"id": "113285", "revid": "599013", "url": "https://it.wikipedia.org/wiki?curid=113285", "title": "Non ti muovere", "text": ""}
{"id": "113287", "revid": "1149807", "url": "https://it.wikipedia.org/wiki?curid=113287", "title": "La parola ai giurati", "text": "Il titolo La parola ai giurati pu\u00f2 riferirsi a diverse opere:"}
{"id": "113288", "revid": "478814", "url": "https://it.wikipedia.org/wiki?curid=113288", "title": "Il ponte sul fiume Kwai", "text": "Il ponte sul fiume Kwai che ha ispirato il film e il romanzo omonimi si trova nella citt\u00e0 di Kanchanaburi, in Thailandia"}
{"id": "113289", "revid": "33689", "url": "https://it.wikipedia.org/wiki?curid=113289", "title": "Primo amore", "text": ""}
{"id": "113290", "revid": "891051", "url": "https://it.wikipedia.org/wiki?curid=113290", "title": "Puerto Escondido (disambigua)", "text": ""}
{"id": "113292", "revid": "120637967", "url": "https://it.wikipedia.org/wiki?curid=113292", "title": "Delos Books", "text": "Delos Books \u00e8 un'associazione culturale e casa editrice italiana attiva in particolare nel campo del fantastico e della letteratura di genere, fondata nel 2003 da Silvio Sosio, Franco Forte e Luigi Pach\u00ec con lo scopo di continuare e ampliare l'attivit\u00e0 editoriale e online della defunta casa editrice Solid. Ai consiglieri si sono in seguito aggiunti Franco Clun e Gianfranco Viviani.\nL'associazione, che \u00e8 un ente senza scopo di lucro, opera principalmente in tre settori: Editoria tradizionale, editoria online ed organizzazione di concorsi letterari.\nEditoria tradizionale.\nDelos Books \u00e8 attiva come casa editrice con la pubblicazione di riviste e libri. La prima rivista a vedere la luce \u00e8 stata la nuova edizione di \"Robot\", testata storica della fantascienza che aveva pubblicato 40 numeri alla fine degli anni settanta e che era stata riaperta dalla Solid. Sono seguite la \"Sherlock Magazine\", una rivista-libro dedicata a Sherlock Holmes, e la \"Writers Magazine Italia\" dedicata alle tecniche di scrittura.\nTra le collane di volumi, in genere stampate a bassa tiratura e diffuse solo attraverso il negozio online Delos Store, la Delos Books ha continuato la collana Fantascienza.com, a fianco di collane di saggi e narrativa.\nNell'ottobre del 2005 \u00e8 stata lanciata la collana Odissea Fantascienza, curata da Gianfranco Viviani, dedicata ai romanzi di fantascienza, alla quale \u00e8 seguita nel maggio 2006 la collana Odissea Fantasy dedicata ai romanzi fantasy e Odissea Vampiri nell'ottobre 2007. Nell'autunno del 2005 ha esordito la collana I Telenauti, dedicata alle serie televisive e curata da Angelica Tintori. Il primo volume, curato da Angelica Tintori e Elisabetta Vernier \u00e8 stato dedicato alla serie tv \"Stargate SG-1\".\nNel 2008 viene istituita la collana Storie di Draghi, Maghi e Guerrieri, curata da Franco Forte e dedicata a brevi romanzi fantasy per ragazzi.\nEditoria online.\nDelos Books \u00e8 presente sul web con una rete di siti molto popolari dedicati ai generi:\nAlcuni di questi siti sono registrati in tribunale come testate giornalistiche autonome, alcuni altri fanno parte della testata giornalistica online Delos Network. Tra i vari siti gestiti anche \"WritersMagazine\", dedicato alla rivista stampata, dove \u00e8 attivo un forum dedicato alle tecniche di scrittura creativa.\nDelos Books vende i propri prodotti in una libreria online denominata \"Delos Store\". Al suo interno vengono inoltre commercializzati anche libri di altri editori, nuovi e usati.\nPremi letterari.\nDelos Books organizza diversi premi letterari. Tra questi il Premio Robot, il Premio Alien, il Premio Lovecraft, il Premio Fantascienza.com e il Premio Odissea, dedicati ai romanzi."}
{"id": "113293", "revid": "94140120", "url": "https://it.wikipedia.org/wiki?curid=113293", "title": "Pesca al tocco al cefalo", "text": "La pesca al tocco \u00e8 una tecnica di pesca sportiva al cefalo. \nLuoghi ed attrezzatura.\nLa pesca al tocco si pratica soprattutto dai moli quando il mare \u00e8 calmo. L'azione della canna sar\u00e0 di punta e il cimino sar\u00e0 ad innesto di quelli sensibili in punta, magari lavorato a mano. Il mulinello potr\u00e0 avere una bobina abbastanza piccola ma sufficiente da garantire una rapida ferrata; sar\u00e0 caricato con filo morbido ed elastico, la misura standard \u00e8 lo 0,14. Estremamente efficace in questa tecnica di pesca \u00e8 anche l'impiego della tradizionale canna fissa. Il terminale sar\u00e0 del tipo a bandiera, cio\u00e8 col piombo sotto e i braccioli sollevati dal fondo; la lunghezza e il diametro dei terminali dipendono dalla trasparenza dell'acqua e dalla misura della lenza madre (0,14) a scendere fino a 0,10 con lunghezze variabili da 30 cm a 60 cm (pi\u00f9 \u00e8 chiara l'acqua e pi\u00f9 lunghi saranno i braccioli). \nL'amo sar\u00e0 a gambo corto, con curvatura non troppo larga, la misura varia in base all'esca che si usa, ottimo \u00e8 un 16, anche se misure dal 14/18 sono da tenere in considerazione. Il piombo sar\u00e0 dai 3 g ai 10g; in una giornata abbastanza calma e senza corrente, sar\u00e0 necessario usare un piombo leggero in caso le condizioni della corrente e del vento aumentino si aumenta la grammatura del piombo.\nCome esca va bene il tonno fresco in piccoli tocchetti, la pastella al formaggio, il filetto di sarda innescato in piccoli tocchetti e il fiocchetto di pane. La pasturazione \u00e8 necessaria.\nPastura tipo: 2 kg di sarde macinate, 2 kg di pane messo in ammollo, e poi frullato, 250 gr. pan grattato, 500/1000 gr. di sale fino. Prima di pescare si gettano in acqua, 4-5 palle grosse quanto delle arance, con intervalli di palle pi\u00f9 piccole, quanto una noce. Eventualmente si potr\u00e0 aggiungere dell'aglio per aromatizzare la pastura.\nAzione di pesca.\nL'azione di pesca avviene con la canna appoggiata sulla banchina del molo, e quando la lenza o il cimino si muove, bisogna essere rapidi nel ferrare, perch\u00e9 il cefalo succhia l'esca e la sputa immediatamente, e molte volte la ferrata andr\u00e0 a vuoto. Un guadino con maglie larghe aiuter\u00e0 nel recupero del pesce (un guadino con maglie strette ingarbuglierebbe gli ami e il piombo, e oltretutto la maglia stretta farebbe attrito nell'acqua). Nel recuperare il pesce si lancia un'altra pallina di pastura perch\u00e9 il cefalo allarmato nel difendersi molte volte si slama portandosi dietro tutto il branco, in questo modo lanciando una pallina di pastura gli altri cefali rimarranno sotto e non si disperderanno."}
{"id": "113294", "revid": "78273", "url": "https://it.wikipedia.org/wiki?curid=113294", "title": "San Josemar\u00eda Escriv\u00e1", "text": ""}
{"id": "113297", "revid": "41310", "url": "https://it.wikipedia.org/wiki?curid=113297", "title": "\u00cd\u00f1igo L\u00f3pez de Loyola", "text": ""}
{"id": "113298", "revid": "283026", "url": "https://it.wikipedia.org/wiki?curid=113298", "title": "Vozdu\u0161no-desantnye vojska", "text": "Il Vozdu\u0161no-desantnye vojska o VDV (in russo: \u0412\u043e\u0437\u0434\u0443\u0448\u043d\u043e-\u0434\u0435\u0441\u0430\u043d\u0442\u043d\u044b\u0435 \u0432\u043e\u0439\u0441\u043a\u0430) \u00e8 un corpo militare russo d'\u00e9lite, parte integrante delle Forze armate della Federazione Russa, ma con comando indipendente da Marina, da Aeronautica ed Esercito.\nUnico corpo in grado di effettuare una proiezione di forze meccanizzate e corazzate al di l\u00e0 delle linee nemiche, \u00e8 l'unica forza aerotrasportata al mondo capace di paracadutare materiale ruotato e cingolato pronto al combattimento sul campo di battaglia. Hanno ricevuto il battesimo del fuoco alla vigilia della Seconda guerra mondiale e si presume abbiano partecipato a supporto dell'offensiva del governo siriano ai danni dell'ISIS nel deserto di Palmira nel 2017-19.\nContraddistinte dalla caratteristica tel'nja\u0161ka a righe orizzontali color blu fiordaliso, sono soprannominati \"berretti blu\" per via del basco indossato dagli effettivi, a partire dalla fine degli anni duemiladieci sono interessate da un profondo aggiornamento di veicoli e materiali. Al 2021 sono in fase di consegna, tra i tanti, i cacciacarri Sprut-SD1, i veicoli corazzati BMD-3M, i veicoli da trasporto truppe BTR-MDM, il Taifun-VDV, ed il semovente d'artiglieria 2S42 Lotos.\nStoria.\nLe truppe aviotrasportate della Federazione Russa traggono le loro origini dalla dissoluzione delle truppe aviotrasportate dell'Unione Sovietica.\nUnione Sovietica.\nIl 26 luglio 1930, L. G. Minov esegu\u00ec, insieme ad altri piloti della Voenno-vozdu\u0161nye sily SSSR, i primi salti con il paracadute, all'aeroporto di Vorone\u017e nel distretto militare di Mosca. Dopo aver ascoltato il rapporto sull'andamento della dimostrazione, il comandante dell'aeronautica militare dell'Armata Rossa, Pyotr Baranov, ha proposto di dimostrare il lancio di un gruppo di paracadutisti armati per azioni di sabotaggio sul territorio del nemico.\nIl 2 agosto, avvenne il lancio di due gruppi di paracadutisti, uno guidato da Minov e l'altro dal suo assistente, Yakov Moshkovski. Questo esperimento ha permesso ai teorici militari di vedere la prospettiva dei vantaggi dei paracadutisti, il loro enorme potenziale associato alla rapida copertura.\nLa prima unit\u00e0 delle forze aviotrasportate si form\u00f2 nel 1931, nel Distretto Militare di Leningrado sulla base della 11\u00aa Divisione di fanteria. Il distaccamento motorizzato da aviazione era composto da 164 persone. Il comandante del distaccamento fu E. D. Lukin.\nFino al 1946, le forze aviotrasportate facevano parte dell'aeronautica militare dell'Armata rossa ma dal 1946 divennero parte dell'Esercito, in diretta subordinazione al Ministro della Difesa.\nFederazione Russa.\nDopo il crollo dell'URSS, inizi\u00f2 il processo di separazione delle forze armate dell'URSS, durante il quale unit\u00e0 militari, formazioni e associazioni furono divise sotto la giurisdizione tra le ex repubbliche sovietiche. Lo stesso destino \u00e8 accaduto alle forze aviotrasportate.\nIl 12 maggio 1992, Tashkent ha ospitato una riunione tra i presidenti di Russia, Kazakistan, Kirghizistan e Uzbekistan, che ha portato alla separazione finale delle truppe aviotrasportate. Ufficialmente, le aviotruppe russe apparvero nel 1992.\nIn seguito al summit di Tashkent, tutte le forze aviotrasportate formate dalla Federazione Russa includevano tutte le divisioni e le brigate aerotrasportate, che al momento del crollo dell'URSS erano sul territorio dell'RSFSR.\nOltre a loro, le forze aviotrasportate russe includevano:\nRiforme militare degli anni '90.\nNel 1996, il generale dell'esercito Igor Rodionov, nominato alla carica di ministro della Difesa della Federazione Russa, ha presentato una proposta per una riforma radicale delle forze armate.\nSecondo il suo piano, tutti i tipi di truppe, comprese le aviotruppe, erano soggetti a riduzione. La riforma prevedeva la riduzione delle aviotrasportate da sei divisioni a tre e la riduzione a tre brigate.\nPrima di ritirarsi nel 1997, Rodionov riusc\u00ec a ridurre il numero delle truppe aviotrasportate da 64.000 a 47.000 uomini.\nDi seguito sono riportati le unit\u00e0 disciolte o riorganizzate:\nAnche Igor Sergeyev, che ha sostituito Rodionov come Ministro della difesa della Federazione Russa, ha contribuito a sminuire il ruolo e le capacit\u00e0 operative delle forze aviotrasportate trasferendo tutta l'aviazione militare disponibile delle Forze terrestri al comando dell'Aeronautica .\nIn totale, sono stati trasferiti pi\u00f9 di 20 reggimenti di elicotteri, 10 basi di deposito per elicotteri e la scuola di elicotteri di Syzran, il che ha ridotto significativamente la mobilit\u00e0 delle forze aeree ."}
{"id": "113299", "revid": "1060", "url": "https://it.wikipedia.org/wiki?curid=113299", "title": "Santa Teodolinda", "text": ""}
{"id": "113301", "revid": "125328239", "url": "https://it.wikipedia.org/wiki?curid=113301", "title": "Raul Mordenti", "text": "Biografia.\nIl padre, un soldato che ader\u00ec al fascismo, abbandoner\u00e0 Benito Mussolini dopo l'esperienza sul fronte jugoslavo e si unir\u00e0 alla Resistenza partigiana con le Brigate Garibaldi: questa scelta influir\u00e0 notevolmente sul giovane Mordenti.\nFin dal 1961 Raul Mordenti partecipa all'esperienza a \"Nuova Resistenza\", un'associazione unitaria di giovani antifascisti. Successivamente ha fatto parte dell'\"Intesa universitaria\", mentre nel 1968 partecip\u00f2 al Movimento Studentesco. \nRicercatore all'Universit\u00e0 La Sapienza di Roma, in cui ha insegnato Letteratura italiana collaborando con Alberto Asor Rosa, successivamente divenne professore ordinario di critica letteraria all'Universit\u00e0 degli studi di Roma Tor Vergata, dove si trova tuttora. Negli anni settanta parteciper\u00e0 al Movimento del '77, dopo aver militato per anni nel movimento dei collettivi e dei Comitati di quartiere (non aderendo mai ai gruppi).\nNel 1983 entra in Democrazia Proletaria, con cui viene candidato alle elezioni europee del 1989 nella circoscrizione dell'Italia centrale, ottiene 841 preferenze e non viene eletto. Allo scioglimento di DP, nel 1991 aderisce a Rifondazione Comunista, di cui diventa consigliere regionale del Lazio nel 1999. All'interno del PRC \u00e8 stato membro del comitato politico nazionale del partito nonch\u00e9 membro della segreteria romana; per qualche tempo fu anche redattore del settimanale \"Liberazione\". Dal 2010 \u00e8 responsabile dell'Ufficio formazione politica del PRC.\nSposato, padre di 2 figlie."}
{"id": "113305", "revid": "767487", "url": "https://it.wikipedia.org/wiki?curid=113305", "title": "Anione", "text": "Un anione \u00e8 una specie chimica (formata da uno o pi\u00f9 atomi) che ha acquistato uno o pi\u00f9 elettroni (i quali possiedono carica negativa), diventando quindi uno ione negativo.\nDerivano il loro nome dal fatto che migrano all'anodo quando sottoposti ad azione di un campo elettrico.\nA seconda della configurazione elettronica dell'atomo o della molecola e, a seconda del processo di ionizzazione sub\u00ecto, si possono avere anioni con una o pi\u00f9 cariche negative, e si dice che siano monovalenti, bivalenti, e in generale, polivalenti.\nIn generale gli anioni atomici hanno un raggio maggiore rispetto al corrispondente atomo neutro: questo \u00e8 dovuto al fatto che l'aggiunta di un elettrone origina una maggiore repulsione tra gli elettroni presenti nel guscio pi\u00f9 esterno e fa s\u00ec che questo si espanda nello spazio."}
{"id": "113308", "revid": "226726", "url": "https://it.wikipedia.org/wiki?curid=113308", "title": "Teagan Presley", "text": "Biografia.\nComincia a studiare danza classica all'et\u00e0 di 7 anni. Dopo essersi trasferita in California, a 10 anni, viene convocata dal teatro americano dei balletti e, a 15 anni, rappresenta l'America in una competizione in Germania e successivamente in Danimarca. Concorre in molti campionati mostrando di avere un talento naturale per la danza.\nFinito il college decide di lasciare la danza e di intraprendere la carriera di porno attrice. La sua prima apparizione \u00e8 in \"Just Over Eighteen #10\" per la casa di produzione Red Light District Video, nel gennaio del 2004. In otto mesi appare in circa 70 film. Firma un contratto in esclusiva con la major Digital Playground.\nPer circa un anno nel 2005 ha lasciato le scene per dare alla luce il primo figlio, di nome Jordan, nato l'11 novembre del 2005. Si \u00e8 sposata con John Durden nell'aprile del 2007. Nel maggio dello stesso anno diventa madre per la seconda volta. Nel 2008 ha divorziato da John Durden."}
{"id": "113321", "revid": "3115", "url": "https://it.wikipedia.org/wiki?curid=113321", "title": "James Ellroy", "text": "Ellroy \u00e8 noto per i suoi romanzi noir tra cui la \"tetralogia di Los Angeles\" (\"Dalia nera\", \"Il grande nulla\", \"L.A. Confidential\" e \"White Jazz\") e la \"trilogia americana\" (\"American Tabloid\", \"Sei pezzi da mille\" e \"Il sangue \u00e8 randagio\"). \nDalle sue opere sono stati tratti numerosi film, tra cui \"Indagine ad alto rischio\" di James B. Harris, \"L.A. Confidential\" di Curtis Hanson, \"The Black Dahlia\" di Brian De Palma e \"La notte non aspetta\" di David Ayer.\nBiografia.\nInfanzia.\nNel 1958 sua madre, Geneva, fu strangolata e gettata in un fosso a El Monte, dove lei e Lee Earle si erano trasferiti tre anni prima dopo il divorzio dal padre, Armand. Il delitto irrisolto e il regalo di compleanno di suo padre pochi mesi dopo, il libro \"The Badge\" di Jack Webb, che parla del Dipartimento di Polizia di Los Angeles (LAPD), sono stati due punti cruciali della sua vita. Anni dopo, nel suo secondo libro \"Clandestino\", Ellroy racconter\u00e0 l'omicidio della madre sotto forma di indagine da parte di un ex-poliziotto.\nUn altro evento che ha segnato la sua vita \u00e8 il famoso caso della \"Dalia Nera\", un caso di omicidio rimasto irrisolto, avvenuto a poca distanza da dove il giovane Ellroy abitava. \nLa vita di Ellroy \u00e8 stata tutt'altro che tranquilla: dopo aver abbandonato la scuola senza prendere il diploma, nel 1965, a diciassette anni, perde anche il padre. Ellroy finge un esaurimento nervoso e ne approfitta per lasciare l'esercito, dove si era arruolato volontario. \u00c8 l'inizio di un periodo di sregolatezza, durante il quale il futuro scrittore si dedica a piccoli furti, alcol e droga. Durante la sommossa di Watts, con alcuni amici tenta di entrare nella zona della rivolta, senza per\u00f2 riuscirci. Fa una vita da vagabondo, dormendo nei parchi pubblici di Los Angeles e leggendo romanzi gialli. Viene addirittura arrestato alcune volte, finendo nella prigione della contea. A causa delle sue abitudini sregolate, va per due volte vicino alla morte per polmonite. Tutti questi fatti, ma anche molto altro, sono raccontati nel libro \"I miei luoghi oscuri,\" uscito nel 1996, Bompiani lo ripubblica nel 2016 con una nuova veste grafica. Apprendiamo come sia uscito dal tunnel dell'alcool grazie a un gruppo di sostegno, e come abbia iniziato a lavorare come \"Caddy\" nei circoli di golf di Los Angeles.\nEsordio e successo.\nNel 1975 finalmente riesce a uscire da quello che lui chiama \"il giro di giostra\" e comincia la lavorazione del suo primo romanzo, \"Prega detective\" (\"Brown's Requiem\" in inglese). \nNegli anni ottanta pubblica la cosiddetta \"tetralogia di Los Angeles\", composta da \"Dalia nera\", \"Il grande nulla\", \"L.A. Confidential\" e \"White Jazz\". Nel 1997 \"L.A. Confidential\" verr\u00e0 trasposto in un omonimo film diretto da Curtis Hanson, che ricever\u00e0 numerosi premi tra cui l'Oscar alla miglior attrice non protagonista (Kim Basinger) e l'Oscar alla migliore sceneggiatura non originale (Hanson e Brian Helgeland).\nNel 1995 scrive \"American Tabloid\", romanzo che racconta la storia statunitense degli anni sessanta, fondendo fatti realmente accaduti con invenzioni letterarie. Nel 2001 segue \"Sei pezzi da mille\" e nel 2010 \"Il sangue \u00e8 randagio\", che compongono la cosiddetta \"trilogia americana\" (\"Underworld USA Trilogy\") ascrivibile al genere postmoderno in cui emerge un angosciante affresco degli Stati Uniti. \nNel settembre 2014, \u00e8 uscito negli Stati Uniti il suo nuovo romanzo, \"Perfidia\", primo capitolo della seconda tetralogia di Los Angeles. Le vicende narrate nel libro si svolgono tra il 6 dicembre e il 29 dicembre del 1941.\nVita privata.\nDopo il suo secondo matrimonio con Helen Knode (autrice del libro \"The Ticket Out\"), Ellroy si era trasferito a Kansas City. Nel 2006, a seguito del loro divorzio, lo scrittore \u00e8 tornato a L.A. Si definisce un eremita: scrive a mano (stando a quanto ha affermato lui stesso, non possiede un computer) e preferisce creare grandi schemi della trama prima di cominciare a lavorare al libro.\nEllroy dice di se stesso: \"Io penso di aver sempre voluto e cercato di essere felice nella mia vita, e penso anche di esserci riuscito. Non sono mai stato depresso, n\u00e9 mi sono mai lamentato troppo. Sono un americano religioso, eterosessuale di destra, sembra quasi che sia nato in un'altra epoca. Non penso che il mondo collasser\u00e0 a breve, non penso che l'America sia una forza diabolica, ma penso che l'America prevarr\u00e0 nel mondo della geopolitica. Sono un cristiano nazionalista, militarista e capitalista. La gente spesso ha problemi al riguardo, pensa che queste mie posizioni siano scioccanti. Non sento il bisogno di giustificare le mie opinioni. In generale mi ritengo felice, e le ossessioni che ho mi calzano alla perfezione. Nella mia vita mi sono concentrato su poche cose e da queste sono riuscito a trarre profitto. Sono molto bravo a trasformare la merda in oro.\""}
{"id": "113322", "revid": "1543377", "url": "https://it.wikipedia.org/wiki?curid=113322", "title": "Valdadige (vini)", "text": "Valdadige o, in lingua tedesca, Etschtaler \u00e8 una denominazione di origine controllata assegnata ad alcuni vini prodotti nelle provincie di Verona, Trento e Bolzano.\nIl marchio \u00e8 assegnato alle seguenti tipologie:\nTerritorio.\nL'area dei vini Valdadige DOC \u00e8 formata da tre comuni Veronese settentrionale, cui si aggiungono i comuni della Vallagarina, della Valdadige.\nPromozione.\nSono presenti due associazioni dette strade del vino. Entrambe associano al vino anche altri prodotti DOP. La prima, a sud si chiama Terradeiforti e si estende su quattro comuni, tre del veronese: Dolc\u00e8, Brentino Belluno e Rivoli e uno trentino Avio. La seconda associazione Strada del Vino dell'Alto Adige (Sudtiroler Weinstrasse) raggruppa tutti i vini prodotti in sette comuni del sud della provincia e solo marginalmente si occupa del Valdadige."}
{"id": "113324", "revid": "1117982", "url": "https://it.wikipedia.org/wiki?curid=113324", "title": "Poesia giambica", "text": "La poesia giambica era un tipo di poesia simposiale della Grecia arcaica nata intorno al VII secolo a.C., caratterizzata da turpiloquio, invettiva, osceno e ridicolo. \nStoria.\nPrende il suo nome dal metro che la caratterizza, il giambo appunto, caratterizzato da ritmo ascendente e rapido. La parola veniva fatta risalire a due figure mitologiche: la prima da Iambo, figlio di Ares, che, secondo Omero, aveva un'andatura claudicante (riconducibile alla sequenza delle sillabe breve-lunga) e un tono di voce terrificante e possente (nel giambo ritroviamo, specie nell'invettiva, parole molto dure); Iambe, serva di Demetra, che si narra fosse stata l'unica a far sorridere la padrona rattristata per la sparizione della figlia Persefone (allusione alla derisione tipica del giambo).\nL'inventore di questo genere di poesia \u00e8 ritenuto unanimemente Archiloco di Paro, e i suoi maggiori esponenti sono Ipponatte di Efeso, Semonide di Amorgo e il poeta romano Orazio. La poesia giambica si recitava in \"parakatalogh\u00e8\"\u02d0 la voce narrante era, cio\u00e8, accompagnata da uno strumento a corda o a fiato, senza arrivare al canto spiegato vero e proprio. \nTematiche.\nComunemente i giambi erano caratterizzati da argomenti e toni realistici e come detto il tratto specifico era l'attacco personale, l'irrisione, la derisione, l'invettiva. Essa tuttavia non \u00e8 da vedere come un genere di poesia negativa, in quanto criticando certe cose, esorta a fare l'opposto. L'elemento comune in tutta la poesia giambica \u00e8 l'accusa, che attira, infatti, l'attenzione su comportamenti pericolosi o inadatti. \nIl componimento giambico, non diversamente dalla lirica monodica, \u00e8 indirizzato a un pubblico con valori e costumi condivisi, che sono rappresentati come minacciati, come ad esempio una corporazione di cittadini o compagni. Qualunque sia la sua composizione reale, il pubblico \u00e8 scelto per il ruolo di amici comuni e la loro amicizia (\u03c6\u03b9\u03bb\u03cc\u03c4\u03b7\u03c2, \"philot\u0113s\") \u00e8 affermata in vari modi: il poeta, parlando di persona, potrebbe criticare direttamente qualcuno, che sia un membro del gruppo o un estraneo; il poeta potrebbe recitare il ruolo di qualcuno colpevole di cattiva condotta, condannando \"se stesso\" con le sue stesse parole; il poeta potrebbe raccontare una storia, combinando \"autoaccuse\" con un racconto narrativo di cattiva condotta."}
{"id": "113327", "revid": "78273", "url": "https://it.wikipedia.org/wiki?curid=113327", "title": ".NET framework", "text": ""}
{"id": "113328", "revid": "99067", "url": "https://it.wikipedia.org/wiki?curid=113328", "title": "Framework .NET", "text": ""}
{"id": "113337", "revid": "22475", "url": "https://it.wikipedia.org/wiki?curid=113337", "title": "Andrea Pirlo", "text": "Soprannominato \"il Maestro\" e \"il Metronomo\", si \u00e8 segnalato sin da giovane come uno dei maggiori talenti espressi dal calcio italiano. \u00c8 considerato uno dei pi\u00f9 grandi centrocampisti di sempre e uno dei pi\u00f9 forti registi della storia del calcio mondiale.\nQuattro volte fra i tre migliori registi dell'anno secondo l'IFFHS (tra il 2006 e il 2015), in altrettante occasioni \u00e8 stato inserito tra i 23 candidati al Pallone d'oro, classificandosi nono nel 2006, quinto nel 2007, settimo nel 2012 e decimo nel 2013.\nHa giocato con , e prima di passare al , squadra in cui \u00e8 stato titolare inamovibile nello schema tattico del tecnico Carlo Ancelotti e con cui ha vinto, in dieci anni di militanza, due scudetti, una Coppa Italia, una Supercoppa italiana, due UEFA Champions League, due Supercoppe UEFA e una Coppa del mondo per club FIFA. Dal 2011 al 2015 \u00e8 stato un giocatore della , con cui ha vinto quattro scudetti, due Supercoppe italiane e una Coppa Italia.\nCon la nazionale vanta 116 presenze (quinto nella relativa classifica di presenze) e 13 reti e ha partecipato a tre Mondiali, tre Europei e due Confederations Cup. Insieme a Daniele De Rossi e Mario Balotelli, \u00e8 uno dei tre giocatori ad aver segnato almeno una rete in ognuna delle tre principali competizioni calcistiche disputate dalla nazionale maggiore (campionato mondiale, campionato europeo e Confederations Cup). Ha inoltre il primato di presenze (37, alla pari di Francesco Bardi) e di reti (15, alla pari di Alberto Gilardino) con la nazionale italiana Under-21.\nNel 2020 intraprende la carriera da allenatore con la Juventus, con cui vince alla stagione d'esordio una Coppa Italia e una Supercoppa italiana.\nBiografia.\nDal 2001 al 2014 \u00e8 stato sposato con Deborah, da cui ha avuto due figli nati rispettivamente nel 2003 e nel 2006. Dal 2014 ha una relazione con Valentina, da cui ha avuto due figli gemelli, nati a New York nel 2017.\nCaratteristiche tecniche.\nGiocatore.\nAccostato per alcune caratteristiche a Gianni Rivera, in giovane et\u00e0 ha giocato spesso in posizione di trequartista; in seguito, durante la sua militanza nel Brescia, ha iniziato ad agire stabilmente da regista di centrocampo, per volere dell'allenatore Carlo Mazzone.\nDotato di grande tecnica e di una visione totale del campo, era in grado di effettuare passaggi con estrema precisione. Pur non essendo molto veloce, era dotato di un ottimo dribbling, che nasceva principalmente da finte di corpo che gli consentivano di liberarsi dell'avversario.\nEra inoltre uno specialista nell'esecuzione dei calci piazzati, che si trattasse di rigori \u2013 talvolta eseguiti col gesto del \"cucchiaio\" \u2013 o di punizioni; per affinare quest'ultima abilit\u00e0 si \u00e8 ispirato dapprima a Roberto Baggio, suo compagno di squadra nelle stagioni 1998-1999 e 2000-2001, e in seguito a Juninho Pernambucano: a partire dal 2005 ha infatti aggiunto al proprio repertorio un nuovo modo di calciare le punizioni, \u00abl'ascensore\u00bb (o, come ribattezzato successivamente, \u00abla maledetta\u00bb), una tecnica che consente di imprimere al pallone traiettorie imprevedibili sfruttando l'effetto Magnus.\nCon 26 reti, Pirlo \u00e8 il secondo giocatore col maggior numero di gol realizzati su punizione in Serie A dopo Sini\u0161a Mihajlovi\u0107 (28). In Champions League \u00e8 terzo con 5 gol, dietro Juninho Pernambucano (10) e Cristiano Ronaldo. Nell'arco della sua carriera, sono 46 le reti realizzate complessivamente su calcio piazzato.\nCarriera.\nGiocatore.\nClub.\nBrescia.\nDopo aver mosso i primi passi nel Flero, squadra dell'omonimo paese dove \u00e8 cresciuto, e nella Voluntas, \u00e8 poi entrato nel settore giovanile del Brescia, giocando come mezzapunta.\nNella stagione 1994-1995 ha ottenuto la sua prima presenza tra i professionisti, quando il 21 maggio 1995, con il Brescia gi\u00e0 retrocesso, ha esordito in Serie A sostituendo Marco Schenardi nella partita -Brescia (2-0) disputata allo Stadio Giglio, diventando a 16 anni e 2 giorni il pi\u00f9 giovane esordiente della squadra lombarda nella massima serie. La stagione seguente non \u00e8 mai stato impiegato con la prima squadra, mentre con la formazione Primavera ha vinto il Torneo di Viareggio.\nNella stagione 1996-1997 \u00e8 entrato a far parte della prima squadra, sotto la guida dell'allenatore Edoardo Reja, e con 17 presenze e 2 reti ha contribuito alla promozione del Brescia, che ha vinto il campionato di Serie B. La stagione seguente \u00e8 stato impiegato con continuit\u00e0 nella massima serie, dove ha realizzato 4 gol in 29 presenze il primo dei quali in Brescia- 4-0 del 19 ottobre 1997, quando il giovane centrocampista bresciano ha chiuso le marcature per le \"rondinelle\". A fine stagione il Brescia \u00e8 nuovamente retrocesso nella categoria cadetta.\nInter, Reggina e ritorno al Brescia.\nNel 1998, a 19 anni, \u00e8 stato ingaggiato dall'Inter, dove ha collezionato 18 presenze in campionato partendo spesso dalla panchina. In totale nel corso della stagione \u00e8 stato impiegato in 32 partite, facendo il suo esordio ufficiale nelle coppe europee in occasione di un preliminare di Champions League contro lo Skonto Riga (4-0). Nel 1999 l'Inter lo ha dato in prestito alla , club al suo primo campionato di Serie A, dove insieme a Roberto Baronio e Mohamed Kallon ha disputato un campionato da protagonista nel quale ha giocato 28 partite, realizzando 6 gol.\nL'anno seguente \u00e8 tornato all'Inter ma, dopo aver trovato poco spazio nelle prima parte della stagione (solo 8 presenze), a gennaio \u00e8 stato ceduto in prestito al Brescia, la societ\u00e0 nella quale era cresciuto. L'allenatore Carlo Mazzone ha deciso di arretrare la sua posizione in campo, impiegandolo come regista di centrocampo, per farlo giocare insieme a Roberto Baggio. Tra i due giocatori si \u00e8 instaurata un'ottima intesa, e il Brescia ha raggiunto a fine stagione la settima posizione in Serie A, miglior piazzamento di sempre in massima serie della squadra lombarda. Di notevole fattura il gol di Baggio in Juventus-Brescia nell'aprile 2001, rete nata proprio dall'assist di Pirlo. Baggio dir\u00e0 di lui:\nNel corso della stagione Pirlo ha disputato 10 partite fino ad aprile, quando durante un allenamento si \u00e8 fratturato il quinto metatarso del piede destro ed \u00e8 quindi dovuto rimanere fermo fino a giugno.\nMilan.\n2001-2003.\nNell'estate 2001 Pirlo viene acquistato dal Milan a titolo definitivo per circa 35 miliardi di lire (nell'ambito della stessa operazione Dra\u017een Brn\u010di\u0107 passa ai nerazzurri). A causa degli infortuni degli incontristi Gennaro Gattuso e Massimo Ambrosini, Pirlo, d'accordo con l'allenatore Carlo Ancelotti, \u00e8 ritornato a giocare nella stessa posizione che aveva al Brescia, cio\u00e8 davanti alla difesa. Il modulo rossonero in questa stagione \u00e8 stato il 4-3-1-2. L'esordio in maglia rossonera \u00e8 avvenuto il 20 settembre 2001 nella partita di Coppa UEFA vinta per 2-0 in casa del BATE Borisov; Pirlo \u00e8 partito dalla panchina ed \u00e8 subentrato nel corso dell'intervallo al compagno di squadra Massimo Donati. Il 28 febbraio seguente, nei quarti di finale di ritorno di Coppa UEFA contro il Roda JC, Pirlo ha realizzato il quarto tiro di rigore della sua squadra, contribuendo al passaggio del turno del Milan. Il 30 marzo 2002 ha realizzato su punizione il suo primo gol in rossonero, in Milan-, contribuendo al 3-1 finale.\nNella stagione 2002-2003 il Milan ha giocato con il modulo \"ad albero di Natale\" (il 4-3-2-1), in modo tale da far convivere nella stessa formazione giocatori come Seedorf, Rui Costa, Rivaldo e lo stesso Pirlo. Da questo momento in poi Pirlo \u00e8 stato schierato come regista davanti alla linea difensiva, affiancato a centrocampo da Seedorf e da Gattuso. A fine stagione, qualche giorno prima di disputare e vincere la Coppa Italia, ha giocato titolare la finale di Champions League contro la Juventus. Pirlo \u00e8 uscito al 71' e il Milan ha poi battuto la Juve ai rigori dopo lo 0-0 dei tempi regolamentari e supplementari.\nIn questa stagione Pirlo ha totalizzato 42 presenze e segnato 9 reti (di cui 8 su calcio di rigore), firmando quello che \u00e8 ancor oggi il suo record di marcature in una stagione e in Serie A, visto che tutte le reti vennero realizzate in campionato. Da questa stagione in poi, Pirlo, che nel nuovo ruolo \u00e8 stato definito da Parreira uno \"Zico davanti alla difesa\", \u00e8 diventato un giocatore insostituibile nei piani tattici del Milan e anche un punto fermo della nazionale italiana.\n2003-2005.\nAll'inizio della stagione 2003-2004 il Milan ha affrontato la Juventus in Supercoppa italiana, perdendo ai tiri di rigore dopo l'1-1 dei supplementari (gol dello stesso Pirlo e di David Trezeguet). Pirlo ha anche realizzato il primo tiro dal dischetto della serie necessaria per assegnare la vittoria. Dopo questa sconfitta i rossoneri hanno vinto a Monte Carlo la Supercoppa UEFA contro il Porto, (futura vincitrice della Champions League 2003-2004), mentre hanno perso la finale di Coppa Intercontinentale contro gli argentini del Boca Juniors ai calci di rigore, complici gli errori dello stesso Pirlo, di Seedorf e di Costacurta.\nNell'andata dei quarti di finale di Champions League contro il Deportivo La Coru\u00f1a, Pirlo realizza la prima rete stagionale nella competizione, contribuendo al 4-1 del Milan. Tuttavia, nella gara di ritorno, gli spagnoli hanno ribaltato il risultato ed eliminato i rossoneri dalla competizione. La clamorosa sconfitta ha suscitato tanti interrogativi; lo stesso Pirlo, nella sua autobiografia pubblicata nel 2014, ha sollevato forti sospetti riguardo al possibile utilizzo da parte della squadra avversaria di sostanze dopanti: \u00abNon sono in possesso di prove, per cui la mia non \u00e8 un'accusa, mai mi permetterei di formularla. Semplicemente \u00e8 un pensiero cattivo che mi sono concesso, per\u00f2 per la prima e unica volta nella vita mi \u00e8 venuto il dubbio che qualcuno sul mio stesso campo potesse essersi dopato\u00bb. A fine stagione, conclusa da protagonista con 44 presenze e 8 reti, ha vinto il suo primo scudetto (il 17\u00ba della storia rossonera).\nIl 21 agosto 2004 i rossoneri battono la Lazio per 3-0 a San Siro grazie a una tripletta di \u0160ev\u010denko e si aggiudicano la loro quinta Supercoppa di Lega inaugurando cos\u00ec la stagione 2004-2005. In Champions League, il Milan ha raggiunto la finale contro il Liverpool, perdendo ai tiri di rigore a seguito di un rocambolesco 3-3 nei tempi regolamentari. Pirlo ha fallito (insieme ai compagni Serginho e \u0160ev\u010denko) uno dei tiri dal dischetto che hanno condannato i rossoneri alla sconfitta. Dopo questa dolorosa finale, Pirlo ha pensato addirittura di lasciare il calcio giocato.\n2005-2011.\nNella stagione 2005-2006, dopo la sconfitta in semifinale in Champions contro il Barcellona, poi vincitore del trofeo, la squadra rossonera si \u00e8 classificata terza in campionato, dopo essere stata declassata dal secondo posto ottenuto sul campo a seguito dello scandalo Calciopoli. Pirlo ha concluso la stagione con 5 reti in 49 partite.\nNella stagione successiva Pirlo, dopo il successo al Mondiale 2006 in Germania, si \u00e8 classificato 9\u00ba nel Pallone d'oro 2006, premio vinto dal compagno di squadra Fabio Cannavaro. Dopo la vittoria in semifinale contro il Manchester United (alla quale Pirlo contribuisce con l'assist per il secondo gol del Milan, firmato da Clarence Seedorf), il Milan torn\u00f2 in finale di Champions League, nuovamente contro il Liverpool, vincendo per 2-1 e ottenendo la rivincita della finale disputata due anni prima. Pirlo ha propiziato con un calcio di punizione il primo dei due gol di Filippo Inzaghi, che ha descritto cos\u00ec la giocata del compagno:\nNella stagione successiva Pirlo, dopo il successo in Champions League, si \u00e8 classificato 5\u00ba nel Pallone d'oro 2007, vinto dal compagno di squadra Kak\u00e1. Il Milan nel corso dell'annata ha vinto la Supercoppa UEFA contro il Siviglia e la Coppa del mondo per club contro il Boca Juniors.\nAll'inizio della stagione 2009-2010, dopo l'addio di Carlo Ancelotti e l'arrivo di Leonardo in panchina, Pirlo \u00e8 stato sul punto di seguire il suo ex allenatore al , ma il trasferimento \u00e8 stato bloccato dal presidente milanista Silvio Berlusconi. In un'annata scevra di successi, seppur conclusa al terzo posto in campionato, ha segnato la sua unica rete nel successo in Champions League per 3-2 sul campo del .\nIl 7 maggio 2011, dopo una stagione segnata da diversi infortuni, ha vinto lo scudetto con i rossoneri a due giornate dal termine del campionato grazie allo 0-0 contro la Roma. Il 18 maggio 2011, non rientrando pi\u00f9 nei piani del tecnico Massimiliano Allegri per ragioni tattiche \u2014 \u00abnel mio ruolo [...] preferiva altri giocatori\u00bb \u2014 n\u00e9 in quelli della societ\u00e0 che lo considera ormai avviato al tramonto della carriera, non accetta il rinnovo di contratto offertogli \u2014 \u00abil Milan ha deciso che non servivo pi\u00f9. L'ho capito subito durante quel colloquio\u00bb \u2014 e decide di svincolarsi dai rossoneri dopo dieci anni.\nCon il Milan Pirlo ha disputato 401 partite ufficiali nelle quali ha segnato 41 gol e ha vinto 2 Champions League, una Coppa del mondo per club, 2 scudetti, 2 Supercoppe europee, una Coppa Italia e una Supercoppa italiana. \u00c8 inoltre il giocatore che ha disputato pi\u00f9 partite in una singola stagione nella storia del Milan: 52 nell'annata 2006-2007.\nJuventus.\n2011-2013.\nDopo avere indossato per dieci stagioni la maglia rossonera, nell'estate del 2011 si accasa a parametro zero alla . Nonostante i numerosi dubbi della vigilia da parte degli addetti ai lavori, al contrario l'avventura torinese ha costituito una sorta di seconda giovinezza per Pirlo, il cui innesto si \u00e8 rivelato determinante per il ritorno ai vertici del club bianconero dopo i difficili anni post-Calciopoli e annesso avvio di un nuovo ciclo di vittorie.\nHa esordito in maglia bianconera l'11 settembre 2011 nella partita di campionato contro il (4-1), gara nella quale ha realizzato gli assist per il primo e il quarto gol della squadra torinese segnati rispettivamente da Lichtsteiner e Marchisio. Ha segnato il primo gol in maglia bianconera nella partita Juventus-Catania 3-1 del 18 febbraio 2012, sfruttando un calcio di punizione. L'11 marzo 2012, in occasione della gara della 27\u00aa giornata di campionato contro il Genoa, ha disputato la 400\u00aa partita in Serie A. Il 6 maggio 2012, col successo sul Cagliari sul campo neutro di Trieste, si \u00e8 aggiudicato lo scudetto coi bianconeri. Ha concluso la stagione con 13 assist e 3 reti in campionato. L'AIC lo ha premiato con il titolo di miglior calciatore assoluto della Serie A 2011-2012. Sempre in questa stagione si \u00e8 classificato al quarto posto dell'UEFA Best Player in Europe Award.\nL'11 agosto 2012 ha vinto la sua seconda Supercoppa italiana grazie al risultato di 4-2 sul Napoli. Alla fine dell'anno solare si classifica 7\u00ba al Pallone d'oro FIFA 2012, vinto poi dall'argentino Lionel Messi, e viene inserito nella Squadra dell'anno UEFA. Il quotidiano inglese \"The Guardian\" lo classifica 8\u00ba tra i migliori calciatori dell'anno.\nIl 5 maggio 2013, grazie alla vittoria casalinga per 1-0 sul Palermo, ha vinto il terzo scudetto personale di fila. Conclude la stagione con 5 gol, tutti su calcio di punizione; risulta cos\u00ec il miglior tiratore del campionato sotto questo aspetto, a pari merito con Francesco Lodi. A fine stagione l'azienda Bloomberg lo ha classificato al quinto posto tra i migliori giocatori europei.\n2013-2015.\nIl 18 agosto 2013 ha vinto la sua terza Supercoppa italiana, seconda consecutiva con la maglia della Juventus, a seguito del risultato di 4-0 sulla Lazio. Nello stesso anno si classifica 10\u00ba per il Pallone d'oro FIFA 2013, vinto poi dal portoghese Cristiano Ronaldo. Il 26 ottobre disputa da titolare Real Madrid-Juventus (2-1), gara valida per i gironi di Champions League 2013-2014; al momento della sua uscita dal campo, al 59', tutto il pubblico del Santiago Bernab\u00e9u gli tributa una \"standing ovation\" cos\u00ec com'era successo solo ad un altro giocatore bianconero, Alessandro Del Piero.\nHa segnato il suo primo gol in Europa League, e primo gol europeo con la maglia della Juventus, il 20 marzo nella trasferta contro la Fiorentina, finita poi 0-1, su calcio di punizione, nella sfida di ritorno degli ottavi di finale. Il 10 aprile 2014, nel ritorno dei quarti di finale di Europa League contro il Lione ha realizzato il gol che ha aperto le marcature, sempre su punizione, nella partita conclusasi 2-1: anche grazie al suo gol i bianconeri sono approdati in semifinale; con questa rete \u00e8 anche diventato, con sei realizzazioni, il miglior tiratore stagionale su calcio di punizione in Europa.\nIl 4 maggio, grazie alla sconfitta della Roma contro il Catania (4-1), vince il suo quarto scudetto consecutivo, il terzo con la Juventus. Dopo aver chiuso la stagione con 45 presenze, 6 reti, tutte realizzate su calcio di punizione, e 6 assist all'attivo, \u00e8 stato inserito nella lista dei 18 migliori giocatori dell'Europa League 2013-2014.\nAll'inizio della stagione 2014-2015, dopo le improvvise dimissioni di Conte, sulla panchina torinese arriva Massimiliano Allegri, proprio colui che tre anni prima era stato tra i motivi dell'addio di Pirlo al Milan: nonostante gli screzi passati, i due ricuciono in breve il rapporto \u2014 \u00ababbiamo messo una pietra sopra al passato, se non si fa cos\u00ec non si va da nessuna parte\u00bb \u2014, sicch\u00e9 il fantasista bresciano rimane tra i punti fermi della squadra piemontese. Il 2 maggio 2015, con la vittoria della Juventus in casa della Sampdoria (0-1), Pirlo si aggiudica il suo quarto scudetto bianconero e il quinto consecutivo.\nIl 19 maggio 2015, in occasione del suo 36\u00ba compleanno, Pirlo viene inserito nella classifica dei migliori dieci calciatori con oltre 36 anni stilata da \"France Football\". Il giorno successivo vince la Coppa Italia battendo in finale la Lazio per 2-1; nel corso della partita, con i biancocelesti in avanti per 0-1, Pirlo batte la punizione da cui scaturir\u00e0 il momentaneo pareggio dei bianconeri. Il 6 giugno perde per 1-3 la finale di Champions League contro il Barcellona. Alla conclusione della Champions League, viene inserito nella squadra ideale dell'edizione 2014-2015.\nNew York City e ritiro.\nIl 6 luglio 2015 viene ufficializzato il suo passaggio a titolo gratuito al New York City: il giocatore lascia dunque la Serie A con all'attivo 20 stagioni e 493 partite complessive. Esordisce nella MLS il 26 luglio, entrando al 56' del match tra New York City e Orlando City, conclusosi 5-3 per i padroni di casa. A fine stagione, le presenze in campionato saranno 13. Il 18 giugno 2016, nella vittoria casalinga sui Philadelphia Union, segna su punizione il suo primo (e unico) gol in Major League Soccer; Pirlo colleziona 32 presenze in regular season e una nei play-off, mettendo a referto anche 11 assist.\nLa terza stagione in MLS \u00e8 la pi\u00f9 difficile a livello personale, con il giocatore vittima di numerosi problemi fisici che non gli consentono di giocare con continuit\u00e0 (le presenze in regular season saranno solo 15). Il 5 novembre 2017 disputa la sua ultima partita da professionista subentrando al 90' della gara contro il Columbus Crew, valida per il ritorno della semifinale play-off di Eastern Conference.\nNazionale.\nNazionale Under-21 e olimpica.\nPirlo ha preso parte con la nazionale Under-21 del commissario tecnico Marco Tardelli all'Europeo di categoria del 2000, vinto in finale dall'Italia contro la Repubblica Ceca grazie alla sua doppietta, e del quale \u00e8 stato capocannoniere con 3 gol oltrech\u00e9 nominato migliore giocatore. Ha poi disputato anche l'edizione del 2002, nella quale l'Italia \u00e8 uscita in semifinale. Con 37 partite giocate e 15 reti segnate tra il 1998 e il 2002, \u00e8 tuttora il primatista assoluto degli \"Azzurrini\" sia come presenze (alla pari di Francesco Bardi) sia come gol (alla pari di Alberto Gilardino).\nContemporaneamente, con la nazionale olimpica ha preso parte ai Giochi di , chiusi dall'Italia ai quarti di finale. Confermato nella rappresentativa olimpica Under-23 anche per la successiva edizione di , stavolta convocato come \"fuoriquota\" dal selezionatore Claudio Gentile, contribuisce alla conquista della medaglia di bronzo.\nNazionale maggiore.\nEsordi ed Europeo 2004.\nIl 7 settembre 2002, a 23 anni, esordisce in nazionale maggiore con il commissario tecnico Giovanni Trapattoni, entrando nella ripresa della partita vinta 2-0 in trasferta contro l', valida per le qualificazioni a Euro 2004. Trapattoni inizia subito ad apprezzare Pirlo, esaltandone la capacit\u00e0 di costruzione e di interdizione, al punto tale da ridisegnare i suoi schemi tattici per far giocare pi\u00f9 frequentemente il milanista nel centrocampo azzurro. Il 30 maggio 2004 realizza il suo primo gol in nazionale, segnando su calcio di punizione dopo essere entrato nel secondo tempo dell'amichevole Tunisia-Italia (0-4) disputata a Tunisi.\nPirlo \u00e8 stato convocato da Trapattoni per l'Europeo 2004 in Portogallo, dove indossa la maglia numero 21, che lo accompagner\u00e0 anche nelle competizioni degli anni successivi. Alla vigilia della competizione, tuttavia, non parte tra i titolari e viene impiegato per la prima volta solo nella seconda sfida della fase a gironi, il pareggio per 1-1 contro la il 18 giugno allo Stadio do Drag\u00e3o. Disputa da titolare anche la terza e ultima gara del girone contro la , che malgrado la vittoria per 2-1 sancisce la prematura eliminazione dell'Italia dal torneo.\nMondiale 2006.\nDal 2004 in poi diventa titolare nei piani tattici del nuovo CT Marcello Lippi che lo convoca con continuit\u00e0. Il 26 marzo 2005 ha realizzato la sua unica doppietta in maglia azzurra contro la , gara valida per le qualificazioni mondiali.\nDopo aver disputato gran parte delle partite di qualificazione, \u00e8 stato inserito dal CT Lippi tra i convocati per il Mondiale 2006 in Germania. Esordisce in questa competizione il 16 giugno contro il , prima gara della fase a gironi, realizzando il primo gol dell'Italia nella competizione mondiale, un destro a girare dal vertice sinistro dell'area su azione d'angolo. Nella seconda sfida del girone contro gli Stati Uniti, ha realizzato su punizione l'assist ad Alberto Gilardino per il momentaneo 0-1 dell'Italia. Nella semifinale contro la , ha realizzato l'assist vincente a Fabio Grosso per il momentaneo 0-1 dell'Italia e nella finale contro la Pirlo ha servito la palla da calcio d'angolo per il gol di Marco Materazzi dell'1-1. Ai tiri di rigore finali ha messo a segno il primo della serie, terminata con la vittoria dell'Italia, laureatasi Campione del Mondo per la quarta volta nella sua storia. Durante la manifestazione in Germania si \u00e8 aggiudicato il \"Man of the Match\" assegnato dalla FIFA in tre partite: Italia-Ghana, Germania-Italia e anche Italia-Francia, finale del torneo. Pirlo \u00e8 stato votato terzo miglior giocatore del Mondiale dopo Zin\u00e9dine Zidane e Fabio Cannavaro.\nEuropeo 2008, Confederations Cup 2009 e Mondiale 2010.\n\u00c8 stato convocato dal CT Roberto Donadoni per la fase finale dell'Europeo 2008 in Austria e Svizzera, dove ha disputato tutte e tre le partite del girone iniziale, segnando una rete su calcio di rigore nella gara contro la vinta 2-0 e decisiva per il passaggio del turno. Ha poi saltato la gara dei quarti di finale contro la , persa dall'Italia ai rigori, a causa di una squalifica per due ammonizioni ricevute nel corso della fase a gironi.\nNel giugno 2009 ha fatto parte della selezione per la Confederations Cup 2009, disputando tutte le tre partite degli azzurri nella manifestazione e realizzando anche un assist per il secondo gol di Rossi contro gli Stati Uniti- L'Italia \u00e8 stata eliminata nella fase a gruppi avendo chiuso il girone B alle spalle di e .\nPirlo \u00e8 stato selezionato dal CT Marcello Lippi per il Mondiale 2010 in Sudafrica, dove, a causa di un infortunio al polpaccio sinistro, \u00e8 sceso in campo solo nel secondo tempo dell'ultima partita del girone persa contro la , che sancisce l'eliminazione dell'Italia.\nEuropeo 2012.\nIl 3 settembre 2010, in assenza di Gianluigi Buffon, ha indossato per la prima volta dall'inizio la fascia di capitano della nazionale italiana nella gara di qualificazione all'Europeo 2012 vinta 2-1 a Tallinn contro l', partita nella quale su calcio d'angolo \u00e8 stato autore dell'assist per il primo gol degli Azzurri segnato da Antonio Cassano.\nNella partita d'esordio della competizione europea, contro la , ha realizzato l'assist per il temporaneo 1-0 di Antonio Di Natale (risultato finale 1-1). Il 14 giugno 2012, nella seconda gara dell'Europeo contro la , ha segnato su punizione il gol del momentaneo 1-0; la partita \u00e8 poi terminata col punteggio di 1-1. Il 24 giugno seguente, nella partita dei quarti di finale contro l', dopo lo 0-0 nei tempi regolamentari e supplementari, tira uno dei 4 rigori decisivi per l'esito della partita, piazzando un \"cucchiaio\" alla sinistra di Joe Hart. Ha disputato da titolare tutte le 6 partite degli Azzurri nella manifestazione, chiusa al secondo posto dopo la sconfitta in finale per 4-0 contro la ; in 3 di queste partite \u00e8 stato nominato man of the match dall'UEFA.\nConfederations Cup 2013 e Mondiale 2014.\nConvocato per la Confederations Cup 2013, nella prima gara contro il del 16 giugno 2013, giocatasi al Maracan\u00e3, ha raggiunto le 100 presenze in nazionale e ha realizzato su punizione il gol del temporaneo 1-0; la partita \u00e8 poi terminata col punteggio di 2-1 per l'Italia. A causa di una contrattura, Pirlo \u00e8 costretto a saltare la partita finale del girone contro il . \u00c8 tornato in campo nella semifinale con la , persa ai tiri di rigore.\nNella prima gara del Mondiale 2014 contro l' (vinta 2-1 dagli Azzurri) ha indossato la fascia di capitano dal primo minuto a causa dell'assenza di Buffon. \u00c8 partito titolare anche nelle altre due partite del primo turno contro la e l' entrambe perse dall' che ha cos\u00ec concluso al terzo posto nel girone D venendo eliminata.\nSebbene avesse reso nota, nel corso della stagione 2013-2014, l'intenzione di ritirarsi dalla nazionale al termine del Mondiale, \ndopo l'eliminazione prematura dell'Italia Pirlo ritorna sui suoi passi, decidendo di continuare la sua avventura in maglia azzurra, di comune accordo col nuovo CT Antonio Conte. Il 10 ottobre 2014, scendendo in campo contro l', raggiunge quota 113 presenze in maglia azzurra superando Dino Zoff, fermo a 112, e portandosi al quarto posto in assoluto. Disputa tuttavia solo 4 partite nel biennio di Conte, che alla fine non lo inserisce nella lista dei convocati per l'Europeo, uscendo cos\u00ec definitivamente dal giro della nazionale.\nAllenatore.\nNonostante quanto aveva dichiarato sul finire della carriera agonistica \u2014 \u00abnon far\u00f2 mai l'allenatore\u00bb \u2014, una volta cessata l'attivit\u00e0 di calciatore Pirlo torna presto sui propri passi; il 27 settembre 2018 ottiene a Coverciano la qualifica UEFA A, che lo abilita all'allenamento di tutte le formazioni giovanili e delle prime squadre fino alla Serie C, oltrech\u00e9 alla posizione di allenatore in seconda in Serie B e Serie A.\nIl 30 luglio 2020 torna alla per intraprendere la sua prima esperienza in panchina, venendo inizialmente nominato tecnico della , la seconda squadra bianconera militante in Serie C; tuttavia l'8 agosto seguente, dopo l'esonero di Maurizio Sarri, viene promosso alla guida della prima squadra. Ancora sprovvisto del patentino UEFA Pro, necessario per guidare club in Serie A, il successivo 14 settembre ottiene l'abilitazione a Coverciano. Sei giorni dopo fa il suo debutto da allenatore, in occasione della vittoria casalinga juventina 3-0 sulla in avvio di campionato; un mese dopo, il 20 ottobre fa il suo esordio anche in Champions League, nel successo per 2-0 sul terreno della . Il 20 gennaio 2021 vince il suo primo titolo da allenatore, aggiudicandosi la Supercoppa italiana dopo avere battuto il per 2-0 nella finale di Reggio Emilia. Pur andando incontro a un'annata altalenate quanto a gioco e risultati, in cui la squadra bianconera abdica quale campione d'Italia dopo nove anni, la stagione si chiude in crescendo per Pirlo che il 19 maggio alza il suo secondo trofeo in panchina, la Coppa Italia, dopo avere battuto in finale, ancora a Reggio Emilia, l' per 2-1. L'andamento globale della stagione non gli vale tuttavia la conferma in panchina anche per la successiva.\nStatistiche.\nAl 5 novembre 2017, tra club, nazionale maggiore e nazionali giovanili (inclusa anche l'Italia olimpica), Pirlo ha giocato globalmente 949 partite segnando 111 reti.\nPresenze e reti nei club.\n\"Statistiche aggiornate al 5 novembre 2017.\"\nStatistiche da allenatore.\n\"Statistiche aggiornate al 30 maggio 2021\""}
{"id": "113342", "revid": "486946", "url": "https://it.wikipedia.org/wiki?curid=113342", "title": "'Othm\u00e0n", "text": ""}
{"id": "113345", "revid": "56620", "url": "https://it.wikipedia.org/wiki?curid=113345", "title": "Proietto", "text": ""}
{"id": "113348", "revid": "287204", "url": "https://it.wikipedia.org/wiki?curid=113348", "title": "\u02bfUthm\u0101n b. \u02bfAff\u0101n", "text": "Biografia.\nGenero di Maometto, figlio di \u02bfAff\u0101n ibn Ab\u012b l-\u02bf\u0100\u1e63 e di Arw\u0101 bint Kurayz (a sua volta figlia di Umm al-\u1e24ak\u012bm bint \u02bfAbd al-Mu\u1e6d\u1e6dalib, zia paterna del profeta Maometto), \u02bfUthm\u0101n apparteneva al clan omayyade (Ban\u016b \u02bfAbd Shams) della trib\u00f9 della Mecca dei B. Quraysh, uno dei clan maggiormente avversi alla predicazione dell'Islam da parte di Maometto, ma fu nondimeno uno dei primi convertiti e uno dei pi\u00f9 importanti \"s\u0101\u1e25ib\" del Profeta.\nDi condizione agiata e di bell'aspetto, che egli amava sottolineare con abiti di buon gusto, \u02bfOthm\u0101n fu uno dei primissimi a convertirsi all'Islam, tanto da figurare tra i Dieci Benedetti, Ci\u00f2 nonostante ebbe poche occasioni di svolgere un ruolo di rilievo nel corso della vita di Maometto, nonostante ne avesse sposato due figlie: Ruqayya (che gli gener\u00f2 \u02bfAbd All\u0101h, morto piccolo), e, dopo la morte di questa mentre avveniva lo scontro di Badr, Umm Kulth\u016bm, che non riusc\u00ec invece a dargli figli.\nLe due occasioni in cui ebbe occasione di mettersi in mostra furono quindi la Piccola Egira, cui partecip\u00f2 con la moglie Ruqayya, e il suo positivo impegno diplomatico svolto a Mecca per tentare di risolvere la grave tensione venutasi a creare fra musulmani e Meccani pagani e che port\u00f2 infine all'Accordo di al-Hudaybiyya.\nIl califfato.\nIl suo carattere tutt'altro che aspro lo aiut\u00f2 probabilmente a emergere come califfo designato nel corso della \"shura\" disposta da \u02bfUmar b. al-Kha\u1e6d\u1e6d\u0101b, ma certo il motivo principale fu l'essersi dichiarato favorevole a non mutare alcunch\u00e9 della politica dei suoi due predecessori.\nSecondo i cronisti musulmani il suo califfato \u00e8 divisibile in due fasi: una prima di 6 anni positivi e un'altra di 6 anni negativi. Gli aspetti positivi sono riassumibili nella felice prosecuzione delle operazioni militari di conquista che giunsero a far percorrere agli eserciti musulmani il Nordafrica e nell'ancor pi\u00f9 memorabile fissazione del testo coranico, il cui \"rasm\" fu fissato grazie a un ampio lavoro collettivo di recupero e controllo delle Rivelazioni susseguitesi negli anni.\nGli aspetti negativi di maggior rilievo sono sintetizzabili nell'accusa rivoltagli di nepotismo.\nIn realt\u00e0 la scelta di molti suoi parenti dipese dalla generale maggior qualit\u00e0 dei membri del suo clan: ricchi, esperti commercianti, in grado di leggere e scrivere ed esperti d'organizzazione, oltre che maggiormente affidabili e in grado di garantirgli solidi vincoli di sangue, con tutti gli annessi di solidariet\u00e0 e di lealt\u00e0 che questo comportava, in base alla legge comportamentale non scritta della \"muruwwa\".\nLa congiura e l'assassinio.\nContro di lui si form\u00f2 uno schieramento di oppositori composto soprattutto di egiziani e kufani.\nUn primo assedio di egiziani e kufani alla sua residenza califfale a Medina sembr\u00f2 risolversi con un accordo ma, nel ritornare in patria, costoro intercettarono un messo califfale che avvertiva il governatore egiziano di procedere in modo cruento alla punizione di coloro che gli avrebbero consegnato la sua disposizione (fittizia) di dimissioni dal suo incarico.\nUn nuovo assedio fu allora portato alla casa del califfo e un manipolo di congiurati appartenenti allo scisma Kharigita penetr\u00f2 infine al suo interno e, nonostante un disperato tentativo della moglie N\u0101\u02bfila bt. al-Farafi\u1e63a di fermare a mani nude le armi degli assassini, uccise \u02bfOthm\u00e0n, mentre si dice questi stesse leggendo il Corano, le cui pagine - inviate poi da N\u0101\u02bfila a Mu\u02bf\u0101wiya a Damasco per esortarlo alla vendetta del Califfo assassinato - furono perci\u00f2 macchiate dal suo sangue.\nFu tanto pesante l'atmosfera di quella nottata, che non fu possibile ai seguaci del califfo seppellirlo accanto ai suoi due predecessori e al Profeta, costringendoli nottetempo a inumarlo nel cimitero medinese del al-Baq\u012b.\nCon la congiura e l'omicidio che ne deriv\u00f2, si apr\u00ec la prima e pi\u00f9 grave crisi (\"fitna\") all'interno della \"Umma\" islamica, foriera del successivo dissidio, mai pi\u00f9 composto, fra sciismo e sunnismo, oltre che della nascita dello scisma kharigita."}
{"id": "113349", "revid": "228587", "url": "https://it.wikipedia.org/wiki?curid=113349", "title": "Lolita", "text": ""}
{"id": "113350", "revid": "466539", "url": "https://it.wikipedia.org/wiki?curid=113350", "title": "Vladimir Nabokov", "text": "Bench\u00e9 universalmente noto per il suo \"Lolita\" (1955), scritto in inglese e base per l'omonimo film del 1962 di Stanley Kubrick, Nabokov vanta anche una considerevole produzione in russo; la sua narrativa spazia su varie tematiche: la frammentazione sociale, l'ossessione del sesso, la distopia, mentre in ambito saggistico scrisse di entomologia e di scacchi, dei quali era teorico prima ancora che giocatore.\nBio-bibliografia.\nFiglio di Vladimir Dmitrievi\u010d Nabokov, noto politico che fin\u00ec assassinato, ed Elena Ivanovna Rukavi\u0161nikova nacque da una nobile famiglia russa a San Pietroburgo, dove trascorse l'infanzia e la giovinezza in una casa che ora ospita un museo dedicato allo scrittore. Poich\u00e9 in famiglia si parlavano correntemente sia il russo sia l'inglese sia il francese, fin dalla sua pi\u00f9 tenera et\u00e0 Nabokov fu in grado di comprendere e parlare queste lingue, come narra nella sua autobiografia \"Speak, memory\" (\"Parla, ricordo\").\nI Nabokov lasciarono la Russia dopo la rivoluzione del 1917 per recarsi in una tenuta di alcuni amici in Crimea, dove rimasero per un anno e mezzo. A seguito della disfatta dell'Armata Bianca in Crimea, abbandonarono definitivamente la Russia e si trasferirono in Occidente, in Gran Bretagna.\nNel 1922 complet\u00f2 gli studi di slavo e di lingue romanze al Trinity College dell'Universit\u00e0 di Cambridge. Si trasfer\u00ec quindi a Berlino dove il padre venne assassinato il 28 di marzo e poi a Parigi, acquistando una sempre maggiore notoriet\u00e0 nell'ambiente dei russi emigrati, grazie ai suoi primi scritti in russo, pubblicati sotto lo pseudonimo di Sirin. Nel 1925 spos\u00f2 Vera Slonim dalla quale, nel 1934 ebbe un bambino di nome Dmitri.\nNabokov era sinestesico, caratteristica di cui descrive i diversi aspetti in molte sue opere. Nella sua raccolta di interviste e saggi \"Strong Opinions\" (\"Intransigenze\"), egli nota che anche la moglie e il figlio erano sinesteti, poich\u00e9 associavano colori particolari a determinate lettere.\nNel 1940 si trasfer\u00ec negli Stati Uniti e nel 1945 prese la cittadinanza statunitense. Da quel momento egli scrisse in inglese e tradusse in questa lingua alcune delle sue opere precedenti.\nInsegn\u00f2 letteratura russa per undici anni presso la Cornell University di Ithaca, dove tenne anche un corso di scrittura creativa (seguito nel 1959 da Thomas Pynchon) e negli ultimi anni visse in Svizzera, a Montreux, dove altern\u00f2 la sua attivit\u00e0 letteraria con quella delle appassionate ricerche di entomologo.\nMor\u00ec a Montreux in Svizzera nel 1977.\nLa prima produzione: l'ibrido culturale.\nInizi\u00f2 scrivendo liriche di stampo simbolista e nel 1926 usc\u00ec il suo primo romanzo dal titolo \"Ma\u0161en'ka\" (\"Maria\") al quale segu\u00ec, nel 1928, \"Re, donna, fante\" che vuol essere una parodia del romanzo tradizionale.\nNel 1929 pubblic\u00f2 una storia sugli scacchi, argomento prediletto da Nabokov, ricco di metafore, dal titolo \"La difesa di Lu\u017ein\" al quale fecero seguito \"L'occhio\" nel 1930 che narra, in stile pirandelliano, la vicenda di un russo emigrato a Berlino. Nel 1932 pubblica, sulla falsariga di un poliziesco, \"Camera oscura\"; nel 1933 un romanzo dal tono enigmatico, \"Gloria\"; nel 1935 \"Invito a una decapitazione\", che sembra ispirato ad alcuni dei racconti kafkiani. Tuttavia nel 1959, nella prefazione alla nuova edizione statunitense del romanzo, Nabokov afferma che a quei tempi addirittura ignorava l'esistenza del grande autore che sarebbe poi divenuto uno dei suoi punti di riferimento. \u00c8 da sottolineare come l'edizione che leggiamo oggi di \"Invito a una decapitazione\" non sia l'opera edita in russo nel '35, bens\u00ec la traduzione, con diversi ritocchi stilistici e anche contenutistici, che l'autore fece, insieme a suo figlio, per il mercato statunitense appunto nel 1959.\nIn questi romanzi si avverte l'ibrida cultura di Nabokov che ripropone i temi della letteratura russa, come quello dello sdoppiamento esistenziale di Dostoevskij e del grottesco di Gogol', fondendoli con le nuove forme che, tra le due guerre, stavano rivoluzionando l'idea stessa del romanzo.\nLa seconda produzione: la nuova realt\u00e0 sociale.\nUn ulteriore approfondimento della gi\u00e0 intensa ricerca formale di Nabokov, si ebbe con il passaggio alla lingua inglese e soprattutto con il contatto della diversa realt\u00e0 sociale che lo scrittore si trova ad affrontare dal 1940 vivendo negli Stati Uniti d'America.\nLa frammentazione dell'identit\u00e0 individuale nella societ\u00e0 contemporanea diventer\u00e0 il tema fondamentale della narrativa di Nabokov dando luogo alla scrittura di romanzi come \"La vera vita di Sebastian Knight\" (\"The real life of Sebastian Knight\") nel 1941, \"I bastardi\" (\"Bend Sinister\") nel 1949 e in seguito i romanzi di vita statunitense.\nI romanzi di vita statunitense.\nNel 1955 venne pubblicato con grande successo il romanzo \"Lolita\" che fece conoscere Nabokov ad un pubblico mondiale, offrendo una perfetta immagine \"interna\" degli USA, con i suoi miti e le sue ossessioni, soprattutto il sesso.\nIl romanzo ebbe molta influenza sugli stessi narratori statunitensi della nuova generazione e, in modo particolare, su John Barth.\nRiguardo alla genesi del libro, alle critiche e alle censure intentate al romanzo per il suo tema scabroso, nel 1956 Nabokov scrisse una postfazione intitolandola \"Note su un libro chiamato Lolita\", da allora allegata a ogni edizione del romanzo nella quale spiega la genesi del libro, le vicissitudini occorse per stamparlo; l'autore conclude riferendosi alla propria madrelingua abbandonata nel 1940, quando emigr\u00f2 negli Stati Uniti. La prima versione in russo fu tradotta dallo stesso Nabokov: apparve da \"Phaedra\" a New York nel 1967; l'autore vi inser\u00ec un poscritto in cui indaga ulteriormente il rapporto con la lingua russa.\nNabokov afferma nello scritto del 1956 di aver realizzato il romanzo secondo i canoni dell'arte pura o \"arte per l'arte\", uniformando quindi la propria poetica ai canoni dell'estetismo: \nDopo \"Pnin\" del 1957, che esplorava in modo ironico la realt\u00e0 dei \"college\" statunitensi, lo scrittore riprende il tema producendo, nel 1962, una delle sue opere formalmente pi\u00f9 mature, \"Fuoco pallido\" (\"Pale fire\").\nSegue, nel 1969, \"Ada o ardore (Ada or ardor: A family chronicle\") che offre una suggestiva sintesi dell'arte di Nabokov. Ritornano in questo romanzo, stravolti da una scrittura ironica, tutti i temi dello scrittore: l'ambigua duplicit\u00e0 della realt\u00e0, la passione del gioco, del puzzle, l'ossessione del sesso.\nI racconti e gli ultimi romanzi.\nTra i racconti vanno citati quelli raccolti in \"Nabokov's Dozen\" del 1958 e in \"Nabokov's Quartet\" del 1967 mentre tra i romanzi pi\u00f9 tardi \"Cose trasparenti\" (\"Transparent Things\") del 1973, \"Guarda gli arlecchini!\" (\"Look at the Arlequins!\") del 1974 e \"Parla, ricordo\" (\"Speak, Memory\") del 1967 che \u00e8 la ricerca autobiografica del passato russo cancellato dalla storia.\nI saggi critici e le traduzioni.\nNabokov fu anche un eccellente critico di letteratura russa e a lui dobbiamo il bellissimo saggio su Nikolaj Gogol' del 1944. Altri saggi e conferenze su scrittori europei dell'Ottocento e del Novecento sono stati raccolti postumi nel 1980 in \"Lezioni di letteratura\", \"Lezioni di letteratura russa\" e \"Lezioni sul Don Chisciotte\".\nTra le traduzioni si ricordano quella commentata dell\"Evgenij Onegin\" di Pu\u0161kin e di \"Un eroe del nostro tempo\" di Lermontov (dal russo all'inglese) o \"Le avventure di Alice nel Paese delle Meraviglie\" di Lewis Carroll (dall'inglese al russo).\nNabokov e l'entomologia.\nLa sua carriera di entomologo fu altrettanto notevole. Nel 1940 gli fu affidato l'incarico di organizzare la collezione di farfalle al Museo di Zoologia Comparata dell'universit\u00e0 di Harvard. I suoi scritti in questo campo sono molto tecnici. Questa tecnicit\u00e0, combinata al fatto che la sua specializzazione era la trib\u00f9 dei Polyommatini della famiglia Lycaenidae, relativamente poco attraente, ha comportato che questo lato della sua vita sia rimasto poco esplorato dagli ammiratori delle sue opere letterarie.\nIl paleontologo e saggista Stephen Jay Gould ha discusso l'entomologia di Nabokov in un saggio ristampato nel libro \"I Have Landed\". Gould rileva che Nabokov \u00e8 stato occasionalmente uno scienziato 'retrogrado', non accettando mai, ad esempio, che la genetica o il numero di cromosomi potesse essere un valido modo per distinguere le varie specie di insetti. Alcuni ammiratori di Nabokov hanno provato a riconoscere un valore letterario a tali lavori scientifici, rileva ancora Gould. Altri hanno sostenuto che la sua opera scientifica ha dato un contributo fondamentale alla sua opera letteraria. Gould afferma invece che entrambe traggono origine dall'amore di Nabokov per i dettagli, l'osservazione e la simmetria.\nCompositore di problemi di scacchi.\nNabokov era un buon giocatore di scacchi, ma era interessato soprattutto ai problemi, che considerava, se ben costruiti, delle vere e proprie opere d'arte. Ne compose una ventina, rintracciabili su diversi database di problemi disponibili online.\nL'esempio a lato \u00e8 riportato nella sua autobiografia, \"Speak, Memory\":Swaziland\nOpere.\nRaccolte di racconti.\nIn italiano tutti i racconti sono distribuiti nei due seguenti volumi:"}
{"id": "113351", "revid": "1305887", "url": "https://it.wikipedia.org/wiki?curid=113351", "title": "Uomo Ragno", "text": "L'Uomo Ragno (in inglese \"Spider-Man\"), alter ego di Peter Benjamin Parker, talvolta soprannominato Spidey, \u00e8 un personaggio immaginario dei fumetti creato dallo scrittore Stan Lee e dal disegnatore Steve Ditko nel 1962 e pubblicato dalla Marvel Comics per la prima volta sul n. 15 della collana \"Amazing Fantasy\" con una breve storia che riscosse un successo tale da convincere l'editore a dedicargli una propria testata l'anno successivo intitolata \"The Amazing Spider-Man\" (vol. 1), ancora in corso di pubblicazione. Oltre alla testata principale il personaggio \u00e8 apparso in molte altre testate come \"Web of Spider-Man\" o \"The Spectacular Spider-Man\".\nL'Uomo Ragno \u00e8 uno dei supereroi pi\u00f9 popolari e di maggior successo di sempre. \u00c8 stato ben accolto e spesso classificato come uno dei personaggi dei fumetti pi\u00f9 famosi e iconici di tutti i tempi e uno tra i personaggi pi\u00f9 popolari in tutta la narrativa. Gli sono stati dedicate serie di cartoni animati, videogiochi e numerosi film di successo. Il sito web IGN lo ha inserito alla terza posizione nella classifica dei cento maggiori eroi della storia dei fumetti, dopo Superman e Batman e prima di Wolverine, risultando quindi primo in classifica fra i personaggi editi dalla Marvel Comics.\nGenesi del personaggio.\nNel 1962 dopo il successo della serie a fumetti dei Fantastici Quattro creata da Stan Lee e Jack Kirby si cercavano idee per una nuova serie. Stan Lee propose un personaggio adolescente e ordinario la cui realizzazione grafica venne affidata a Jack Kirby che per\u00f2 realizz\u00f2 uno studio del personaggio giudicato troppo muscoloso e che mal si adattava all'idea di Lee del personaggio. Jack Kirby per creare l'uomo ragno aveva ripreso il personaggio di The Fly (La Mosca) creato nel 1959 per la Archie Comics e molto simile all'Uomo Ragno per quanto riguarda i poteri del supereroe. Lee allora si rivolse a Steve Ditko che disegn\u00f2 il celebre costume con il ragno al centro e la ragnatela sul petto oltre a contribuire a caratterizzare il personaggio e soprattutto il suo alter ego umano, lo studente Peter Parker. Ditko per realizzare il costume si \u00e8 ispirato a un catalogo del 1956 di travestimenti di carnevale per bambini nel quale \u00e8 presente un vestito con la scritta cucita sulla testa dalla quale ha preso pure il nome di \"Spider-Man\". Stan Lee invece racconta cos\u00ec la genesi del personaggio:\u00ab\"Osservando una mosca che camminava sul muro ho pensato: non sarebbe bello se un essere umano potesse fare la stessa cosa? L'ho immaginato adolescente e con un sacco di problemi personali. Quando l'ho portato, eccitatissimo, all'editore, mi ha rimproverato: \u201cStan, i supereroi non hanno problemi personali!\u201d. Come sbagliava [...] \"\u00bb.\nNonostante i testi delle storie siano firmati da Stan Lee, all'epoca direttore della Marvel, l'Uomo Ragno \u00e8 sostanzialmente una creatura del disegnatore Steve Ditko in quanto Lee accennava a voce e in modo generico i soggetti al disegnatore che sulla base di questo li sceneggiava mentre li disegnava. Poi Stan Lee si occupava di scrivere i dialoghi seguendo quelli che il disegnatore aveva appuntato a matita nei margini delle vignette. In sostanza l'apporto di Stan Lee non era creativo (dopo la separazione da Kirby e Ditko non ha ideato altri personaggi per molto tempo) ma fu comunque fondamentale per la personalizzazione dei personaggi in particolare per le battute che fa dire all'Uomo Ragno durante le battaglie contro gli avversari e che lo distingueva dal resto dei supereroi.\nProposto nel 1962 sulle pagine dell'ultimo numero di Amazing Fantasy (il n. 15) il fumetto si presentava come un prodotto destinato principalmente agli adolescenti che stavano diventando sempre pi\u00f9 i principali fruitori del medium fumetto. Lee cercava di cavalcare il successo della DC Comics che con il rilancio di Flash del 1954 aveva dato avvio alla rinascita dei fumetti di supereroi conosciuta come Silver Age ma a differenza di questi personaggi l'Uomo Ragno venne concepito diversamente facendogli vivere le sue avventure conservando problemi quotidiani di un ragazzo adolescente. Proprio il dover convivere con i problemi quotidiani lo rese simpatico al pubblico rendendone possibile l'identificazione con il personaggio nonostante i suoi superpoteri.\nIl primo episodio venne quindi assegnato a Ditko, dal tratto pi\u00f9 essenziale e spigoloso, sulla falsariga di Chester Gould e Dick Sprang. Nell'agosto del 1962 faceva quindi il suo esordio il primo vero eroe adolescente del mondo dei fumetti in quanto in precedenza gli altri erano dei semplici assistenti di eroi adulti. Il suo successo di pubblico fu tale che la sua seconda avventura venne pubblicata su una rivista a lui direttamente dedicata: \"The Amazing Spider-Man\".\nPeriodo di Steve Ditko.\nLa prima fase del personaggio \u00e8 quindi affidata a Steve Ditko che realizz\u00f2 trentotto numeri oltre a quello iniziale apparso su Amazing Fantasy e ad alcuni numeri speciali annuali. Se graficamente Ditko si ispira a Gould e a Sprang, la sua idea del personaggio \u00e8 invece molto pi\u00f9 vicina a Dick Tracy che non a Batman: Peter infatti doveva vivere in un ambiente il pi\u00f9 reale possibile per poterne guidare in maniera coerente e logica il passaggio verso l'et\u00e0 adulta. Cos\u00ec i suoi primi grandi avversari come il Camaleonte o l'Avvoltoio erano abili ingegneri e non fantastici personaggi con poteri. Dopo la deriva nella fantascienza con il Riparatore si ritorna alla tecnologia e alla scienza con il Dottor Octopus, geniale scienziato che realizza uno esoscheletro dotato di quattro braccia meccaniche che a causa di un incidente si fonde con il suo corpo. La sua latente follia esplode facendolo diventare un supercriminale protagonista di una delle storie pi\u00f9 famose dell'epoca: Il capitolo finale, la cui scena madre \u00e8 stata citata centinaia di volte in diversi altri fumetti. Successivamente Ditko e Lee proposero molti altri avversari: Lizard, Cervello Vivente, Electro, i Duri, l'Uomo Sabbia, Kraven, Mysterio e Goblin. Oltre a questi elementi supereroistici tipici di ogni prodotto seriale Ditko sviluppa anche i personaggi di contorno dando sempre pi\u00f9 spazio ai comprimari come la zia May, J. Jonah Jameson, direttore del Daily Bugle, quotidiano per il quale Peter lavora come fotografo free-lance vendendo le foto dei suoi combattimenti, e Betty Brant, segretaria di Jameson e prima fidanzata di Peter. Ditko crea un mondo coerente e attendibile. Tale scelta narrativa non \u00e8 gradita a Lee che l'accusa di cambiare i suoi soggetti. Questi problemi di gestione degli autori che inoltre pretendevano un esplicito riconoscimento del loro apporto creativo e maggiori introiti portarono all'abbandono di Ditko.\nLa differenza maggiore rispetto ad altri super eroi dei fumetti si ha quando il personaggio torna a casa alla sua vita normale. Vive in una modesta casetta del Queens con sua zia May sempre preoccupata quando il ragazzo fa tardi. In fondo Peter \u00e8 solo uno studente delle superiori dove rappresenta il classico emarginato. Stan Lee non \u00e8 soddisfatto di questa caratterizzazione e i rapporti fra lui e Ditko si deteriorano e allora Ditko inizia a scrivere anche i soggetti oltre a sceneggiare e a disegnare con Lee che si limita a mettere i dialoghi nelle nuvolette. Steve Ditko cerca di convincere Jack Kirby a lasciare la Marvel insieme a lui per obbligare Lee a riconoscere il loro contributo alle sceneggiature e alla creazione dei personaggi ma Kirby, inizialmente d'accordo, s\u00ec tira indietro e ad andarsene nel 1966 \u00e8 solo lui.\nDopo circa dieci numeri Ditko arriv\u00f2 a scrivere anche la trama oltre a occuparsi dei disegni mentre Lee si limitava a scriverne i dialoghi una volta che le pagine erano gi\u00e0 state disegnate. Ditko si concentrava pi\u00f9 sui problemi quotidiani del protagonista che sulle scene di azione diversamente dalle altre serie di supereroi. Addirittura nel n. 18 non compare quasi mai l'Uomo Ragno in costume\u201d. Questa scelta non convinse Lee tanto che in una pubblicazione della Marvel che conteneva una breve presentazione dell'albo in questione scrisse \u00abParecchi lettori odieranno di sicuro [il n\u00ba 18], e quindi se volete sapere di che cosa parlano tutte quelle critiche, assicuratevi di comprarne una copia\u00bb. Nonostante le perplessit\u00e0 di Lee la serie andava bene e il successo tendeva ad aumentare ma questo non imped\u00ec che Ditko lasciasse la serie con il n. 38. Le storie disegnate per l'Uomo Ragno rimarranno fra i migliori lavori di Ditko e, come ha scritto il \"New York Times \u00abnon assomigliavano a nessun fumetto prima di loro\u00bb\".\nPeriodo di John Romita Sr..\nPer sostituire Ditko Lee decise di chiamare John Romita Sr. poich\u00e9 si era deciso di dare una svolta leggera alla serie e Romita era un autore abile in questo genere che poi sarebbe diventato il genere tipico delle sotto-trame di \"Amazing Spider-Man\" ottenendo un duplice effetto: abbandonare le trame troppo noir di Ditko e presentare al pubblico storie pi\u00f9 romantiche ma disegnate con uno stile molto pi\u00f9 realistico.\nCon la prima storia di Romita, Lee fece riappacificare Peter con Ned, diede finalmente volto a Mary Jane Watson e a Goblin, ora diventato ufficialmente Norman Osborn, padre di Harry, che con Romita sarebbe diventato il miglior amico di Peter.\nCol tempo poi l'affiatamento tra Lee e Romita si fa sempre pi\u00f9 stretto, portando a storie maggiormente realistiche e vicine al mondo giovanile e studentesco.\nNel periodo di John Romita la serie \"The Amazing Spider-Man\" arriva all'apice del successo. Romita porta una ventata di freschezza e di gusto estetico moderno nella serie dell'Uomo Ragno, molto apprezzata dai lettori, unendo la perfezione del disegno anatomico e dinamico ad un generale \"lifting\" dei personaggi. Infatti, pur rispettando le caratterizzazioni originarie di Steve Ditko, l'aspetto di Peter Parker, alter ego dell'Uomo Ragno, diviene molto pi\u00f9 gradevole, ed il suo fisico pi\u00f9 prestante e maturo. Lo stesso avviene per tutti gli altri personaggi, con una cura ed una passione particolare per quelli femminili, che Romita rende molto pi\u00f9 \"glamorous\", esaltando la bellezza anglosassone di Gwen Stacy, la seconda fidanzata di Peter Parker, e dando un aspetto mozzafiato alla rossa Mary Jane Watson, destinata a diventare la futura moglie del supereroe.\nRomita Sr. introduce anche molti nuovi personaggi, le cui fattezze spesso ricordano quelle di famosi attori del cinema; particolarmente evidente \u00e8 la somiglianza tra il capo-redattore del Daily Bugle, Joe Robertson, ed il famoso attore afro-americano Sidney Poitier. Va ricordato che fu proprio Romita Sr. ad introdurre nelle storie dell'Uomo Ragno alcuni personaggi di colore, fino ad allora del tutto assenti, la maggior parte positivi, come il gi\u00e0 citato Joe Robertson e la sua famiglia, ma anche qualche nuovo supercriminale, come Prowler, peraltro redentosi subito.\nLee per\u00f2 non dimentica il successo delle storie urbane, utilizzando Kingpin, il mafioso newyorkese, solitamente avversario di Devil. In questo periodo inizia la progressiva indipendenza di Peter da zia May: inizia a frequentare l'universit\u00e0, va a vivere con Harry in un appartamento in citt\u00e0, inizia a frequentare Gwen, figlia del capitano di polizia George Stacy. Il capitano Stacy (e qui siamo nel periodo dei successori di Lee e Romita) morir\u00e0 durante uno scontro con il dottor Octopus nel tentativo di salvare un bambino dalle macerie di un camino gettato dai tentacoli impazziti dell'avversario. Questa prima morte introduce l'Uomo Ragno in un nuovo periodo adulto anticipando anche la morte di Gwen, ancora una volta durante uno scontro con Goblin.\nStoria editoriale.\nIl personaggio venne creato da Stan Lee e Steve Ditko nel 1962 per una storia di poche pagine pubblicata sul n. 15 della testata antologica \"Amazing Fantasy\"; il successo riscontrato convinse l'editore a dedicare al personaggio una testata autonoma, \"The Amazing Spider-Man\" (vol. 1), esordita nel marzo 1963 e per anni unica testata a presentare regolarmente le storie del personaggio; venne pubblicata fino al 1998 quando venne interrotta con il n. 442 per riprendere da capo la numerazione dal gennaio del 1999 con una nuova serie, \"The Amazing Spider-Man\" (vol. 2); nel 2003 dopo 58 numeri, la serie ha ripreso la vecchia numerazione, considerando nel computo anche i 58 della seconda serie, per poi chiudere definitivamente con il n. 700 nel 2012. La serie venne sostituita dalla nuova testata \"Superior Spider-Man\" che venne edita dal 2013 fino al 2014 per 33 numeri; nel 2014 esord\u00ec la terza serie di \"The Amazing Spider-Man\" (vol. 3) che venne pubblicata fino al 2015 per 28 numeri all'interno della rilancio editoriale noto come All New Marvel NOW!; nel 2015 esord\u00ec la quarta serie, \"The Amazing Spider-Man\" (vol. 4) all'interno della rilancio editoriale noto come All New All Different Marvel. Oltre alla serie ufficiale, il personaggio \u00e8 comparso come protagonista o comprimario in molte altre testate come \"Spectacular Spider-Man, Web of Spider-Man\" o \"Marvel Team-Up\".\nOltre che sui suddetti comics book \u00e8 stato pubblicato nel formato a strisce giornaliere sui quotidiani a partire dal 1977 scritte da Stan Lee e disegnate da John Romita Sr. \nPubblicazioni in lingua italiana.\nIn Italia l'Uomo Ragno \u00e8 stato pubblicato a partire dall'aprile 1970 fino al 1984 dall'Editoriale Corno, dal 1987 dalla Star Comics e infine, dal 1994 dalla Marvel Italia che venne poi assorbita dalla Panini Comics.\nL'Editoriale Corno pubblic\u00f2 tre testate; la prima, \"L'Uomo Ragno\", edita per 283 numeri dal 1970 al 1981, fu la prima testata italiana a pubblicare le storie del personaggio. Venne poi sostituita da \"Il settimanale dell'Uomo Ragno\" (1981-1982) e infine da \"L'Uomo Ragno\" (seconda serie) dal 1982 al 1984.\nDopo la chiusura dell'Editoriale Corno, nel 1984, le serie della Marvel scomparvero dalle edicole italiane per qualche tempo; alla fine del 1985, un piccolo editore, Labor Comics, acquis\u00ec i diritti per pubblicare alcuni fumetti della Marvel, ma l'esperimento fu di breve durata; nel giugno del 1986 la Labor Comics lanci\u00f2 una rivista intitolata \"Marvel\" per presentare le serie regolari dei supereroi di Stan Lee. Fra le varie storie proposte ci fu una storia inedita dell'Uomo Ragno. Il mensile chiuse dopo due soli numeri insieme alla casa editrice.\nAlla Labor subentr\u00f2 la Star Comics, che nel 1987 pubblic\u00f2 una nuova collana dedicata al personaggio; grazie al successo riscosso, seguirono altre testate dedicate agli altri personaggi della Marvel. La testata dell'Uomo Ragno venne edita fino al 1994, per 140 numeri.\nDal 1994 il personaggio \u00e8 pubblicato dalla Marvel Italia/Panini Comics sulla testata \"L'Uomo Ragno\", in prosecuzione della collana edita dalla Star Comics; dal n. 489 il titolo \u00e8 stato modificato, diventando prima \"Spider-Man\" e poi \"Amazing Spider-Man\". Negli anni novanta venne edita anche la collana \"L'Uomo Ragno Deluxe\", in affiancamento alla collana principale. Dal 2012 al 2014 venne edita una terza serie, \"Spider-Man Universe.\"\nBiografia del personaggio.\nPeter Parker nasce a Forest Hills ed \u00e8 il figlio di Richard e Mary Parker, agenti segreti dello S.H.I.E.L.D. morti in un attentato fatto spacciare per un incidente aereo, orchestrato dal malvagio Teschio Rosso (Albert Malik), nemesi di Capitan America degli anni cinquanta. Ancora bambino viene preso in custodia dagli zii paterni Ben Parker e May Reilly, che lo trattano e lo amano come un figlio. A causa del suo fisico debole e mingherlino, della sua timidezza e della sua predilezione allo studio durante gli anni del liceo diventa oggetto di scherno da parte dei compagni, tra cui il bullo Flash Thompson, e non ha successo con le ragazze.\nOra Peter \u00e8 uno studente modello della Midtown High School of Science and Technology, con una passione per la scienza. Mentre assiste ad una dimostrazione scientifica sulla radioattivit\u00e0, un ragno viene accidentalmente investito dalle radiazioni e, fortemente traumatizzato e prossimo alla morte, gli cade sulla mano mordendolo; a seguito di questo Peter acquisisce una agilit\u00e0 e una forza sorprendenti, la capacit\u00e0 di aderire alle pareti e un sesto senso, poi noto come \"senso di ragno\", che gli permette di percepire eventuali minacce. Dopo un primo momento di grande sorpresa e confusione, Peter capisce che il ragno gli ha trasferito i suoi poteri. Il desiderio di rivincita e di protagonismo lo spingono a sfruttare i suoi poteri per prendersi prima una rivincita nei confronti dei bulli della scuola e poi cerca di diventare famoso entrando nel mondo dello spettacolo; decide di affrontare il wrestler professionista Crusher Hogan indossando una maschera per non farsi riconoscere, riuscendo facilmente a sconfiggerlo; qui viene notato da un produttore televisivo che lo lancia con lo pseudonimo di Uomo Ragno, con indosso un costume da lui creato e dei bracciali meccanici che lanciano ragnatele fatte di un particolare fluido di sua invenzione. Sfruttando la sua popolarit\u00e0, cerca cos\u00ec di guadagnare abbastanza soldi per poter aiutare economicamente gli zii. Il successo per\u00f2 lo fa diventare molto pi\u00f9 egoista, tanto che una sera, all'uscita dalla sua ultima esibizione, Peter si rifiuta di fermare un ladro in fuga, in quanto non lo ritiene un suo compito. Dopo alcuni giorni, rincasando, Peter scopre che lo zio Ben \u00e8 stato ucciso da un rapinatore e allora Peter, sconvolto dal dolore, indossa il suo costume da Uomo Ragno e si mette alla ricerca del malvivente e quando lo trova scopre che l'assassino \u00e8 lo stesso furfante che pochi giorni prima aveva lasciato scappare senza intervenire. Il senso di colpa unito alle parole di suo zio Ben (\u00ab\"Da un grande potere derivano grandi responsabilit\u00e0\"\u00bb), lo portano a decidere di ritirarsi dal mondo dello spettacolo e dedicare la vita a combattere il crimine. Peter ha quindi una doppia vita, adolescente timido ed esuberante supereroe che si trova ad affrontare una serie di strani e pericolosi avversari come il Camaleonte, l'Avvoltoio, Lizard, Electro, l'Uomo Sabbia e Dottor Octopus. Ma l'opinione pubblica, istigata dagli articoli del Daily Bugle di J. Jonah Jameson, lo vede come una minaccia. Allo stesso giornale Peter, vende le foto dei suoi combattimenti come Uomo Ragno, lavorando come freelancer per lo stesso quotidiano Daily Bugle che lo denigrava con i suoi editoriali come minaccia per la societ\u00e0.\nCol tempo diventa pi\u00f9 sveglio e maturo anche per alcune drammatiche situazioni che si trova a incontrare nel corso della sua vita: la morte di Gwen, la tossicodipendenza del suo amico Harry Osborn, il costume simbionte che successivamente diventer\u00e0 Venom, le vicende dei cloni e la conseguente crisi d'identit\u00e0, la presunta morte di Zia May, solo per citare i principali eventi, tragici e problematici, che hanno movimentato la sua esistenza e lo hanno fatto maturare. Successivamente Peter conosce Mary Jane Watson ma la loro relazione si infrange a causa dell'attivit\u00e0 di supereroe.\nNel n. 700 di \"Amazing Spider-Man\", ultimo della serie, Peter viene ucciso dal suo nemico di sempre, il Dottor Octopus. La saga non riprender\u00e0, ma se ne avvier\u00e0 una nuova intitolata Superior Spider-Man. Tuttavia un frammento della mente di Peter \u00e8 sopravvissuto. Nel n. 31 di Superior Spider-Man Peter riesce a riprendere possesso del suo corpo e la testata \"Amazing Spider-Man\" riparte dal n. 1.\nSei braccia.\n(Scritta da Stan Lee e Roy Thomas e disegnata da Gil Kane, la \"Saga delle Sei Braccia\" (\"The Six Arms Saga\") su \"Amazing Spider-Man\" n. 100-102, settembre - novembre 1971).\nPeter Parker \u00e8 stanco di essere l'Uomo Ragno e prova un cocktail di sostanze chimiche per farlo tornare normale e si ritrova con altri quattro arti in pi\u00f9. Con sei braccia, chiede aiuto al dr. Curtis Connors, alias Lizard, e si imbatte nel vampiro Michael Morbius. Lo stress dello scontro trasforma Connors in Lizard, il quale, grazie al morso di Morbius, torna lucido e riesce a sintetizzare un antidoto per l'Uomo Ragno, che cos\u00ec ritorna alla normalit\u00e0, perdendo le quattro braccia.\nLa morte di Gwen Stacy.\n(Scritta da Gerry Conway, John Romita Sr. e Stan Lee e disegnata da Gil Kane e dallo stesso Romita, su \"Amazing Spider-Man\" n. 121-122, giugno 1973 - luglio 1973).\nNorman Osborn, per anni aveva cercato di diventare il boss della criminalit\u00e0 di New York nella sua identit\u00e0 di Goblin scontrandosi pi\u00f9 volte con l'Uomo Ragno e finendo con lo scoprire che sotto la maschera si nascondeva Peter Parker. Per un certo periodo, a causa di un'amnesia Osborn aveva dimenticato la propria identit\u00e0 di Goblin e quella dell'Uomo Ragno; poi una volta riacquistata la memoria per vendicarsi di Peter rap\u00ec Gwen e quando l'Uomo Ragno interviene per salvare la ragazza, il folletto verde la butt\u00f2 gi\u00f9 dal ponte uccidendola. In realt\u00e0 come si scoprir\u00e0 col tempo \u00e8 stato l'arrampicamuri a provocare involontariamente la morte della sua fidanzata nel tentativo di bloccarne la caduta con la ragnatela. Nella successiva lotta contro Goblin l'Uomo Ragno arriv\u00f2 ad un passo dall'uccidere il suo nemico, ma pur sconvolto dal dolore si ferm\u00f2 in tempo. Goblin provando a colpirlo a tradimento con l\u2019aliante volante fin\u00ec con l'infilzare se stesso. Tornato a casa Peter, distrutto dal dolore, trov\u00f2 Mary Jane.\nLa prima saga del clone.\n(Scritta da Gerry Conway, su \"Amazing Spider-Man\" n. 144-150, maggio 1975 - novembre 1975).\nSuccessivamente il personaggio si imbatte in un clone di Gwen creato dal professore di Peter, Miles Warren alias lo Sciacallo, il quale, innamorato di Gwen, ha sempre addebitato a Peter, del quale conosceva la doppia identit\u00e0, la morte della ragazza. Peter, nel laboratorio segreto di Warren per cercare di salvare Ned Leeds, si trova davanti una copia identica di se stesso, con gli stessi poteri e gli stessi ricordi; i due si battono, convinti entrambi di essere l'originale. Mentre assiste al duello, Gwen si ribella a Warren, accusandolo di essere solo un pazzo geloso; quest'ultimo ha un momento di lucidit\u00e0 che lo spinge a liberare Leeds prima dello scoppio della bomba, rimanendo, all'apparenza, ucciso sul colpo. Dopo essersi ripreso dall'esplosione, l'Uomo Ragno corre da Gwen e Leeds, mentre il clone pare essere rimasto ucciso. Il clone di Gwen Stacy abbandona New York per iniziare la sua nuova vita. L'Uomo Ragno nel frattempo capisce di essere lui l'originale, perch\u00e9, se fosse stato un clone, avrebbe amato ancora Gwen Stacy, mentre ora \u00e8 innamorato di Mary Jane: questa nuova convinzione cancella ogni dubbio dalla mente di Peter, che torna sul luogo della battaglia per gettare il corpo del suo clone in un altoforno.\nL'eredit\u00e0 di Goblin e il mistero di Hobgoblin.\nDopo la morte di Gwen, Peter e Mary Jane si mettono insieme sino a quando lei non rifiuta la sua proposta di matrimonio, ponendo fine alla relazione. Harry Osborn, amico di Peter e figlio di Norman Osborn, accecato dall'odio verso l'Uomo Ragno dopo aver assistito alla morte del padre durante lo scontro con lui, diviene il secondo Goblin e, completamente folle, arriva a rapire Flash Thompson, May Parker e Mary Jane Watson. Una volta rinsavito, cede la maschera di Goblin al proprio psichiatra Bart Hamilton, che diviene cos\u00ec il terzo Goblin. Intanto Peter si laurea, ha un nuovo confronto con il ladro che ha ucciso lo zio Ben, viene coinvolto nel mistero di \"Hobgoblin\" e inizia ad avere una relazione con la Gatta Nera. Il ritorno di Mary Jane Watson, con la rivelazione della conoscenza da parte di lei dell'identit\u00e0 segreta di Peter, pone fine alla relazione con la Gatta Nera. Il mistero della vera identit\u00e0 del nemico Hobgoblin viene risolta grazie a Ned Leeds. Successivamente, nella saga \"Hobgoblin Vive\", viene rivelato che l'originale Hobgoblin era in realt\u00e0 lo stilista Roderick Kingsley.\nIl costume nero.\nL'Uomo Ragno con altri supereroi viene mandato dall'Arcano ad affrontare una guerra contro un gruppo di criminali per vedere se sia pi\u00f9 forte il bene o il male. Poich\u00e9 il suo costume viene distrutto durante la battaglia, Peter lo ripara usando una macchina... e accidentalmente liberando un simbionte alieno che si unisce a lui come un vero costume. Tornato sulla Terra, il costume/simbionte lo fa andare di ronda quando dorme, senza fargli ricordare nulla il mattino dopo; ma grazie a Reed Richards, Peter scopre la vera natura del costume e, grazie alle onde sonore delle campane di una chiesa, riesce a separarsene. Il simbionte, per\u00f2, si lega al giornalista Eddie Brock, che lo accoglie nel suo corpo, facendo nascere Venom; assetato di vendetta contro l'Uomo Ragno, questi arriva a minacciare Mary Jane Watson, che ne rimane cos\u00ec terrorizzata da non consentire per molto tempo a suo marito di indossare il costume nero, anche se ora \u00e8 un normalissimo costume. Con un fucile sonico, l'Uomo Ragno riesce a sconfiggere Venom, ma non a separare il simbionte da Brock.\nL'ultima caccia di Kraven.\nNel ciclo \"L'ultima caccia di Kraven\" Peter Parker, da poco sposato con Mary Jane Watson, cade sotto un colpo di fucile di Kraven e viene sepolto. Lo stesso Kraven indossa, poi, il costume nero e prende il suo posto, in una caccia grossa al crimine che comprende, fra i suoi metodi, anche l'omicidio. Peter Parker, tuttavia, non \u00e8 realmente morto, ma in animazione sospesa; tornato vivo e vegeto (ma parecchio traumatizzato dal fatto di essere stato sepolto vivo), affronta Kraven e il metaumano cannibale Vermin, che durante la sua assenza aveva terrorizzato la citt\u00e0. L'arrampicamuri cattura Vermin, ma deve rinunciare a chiudere i conti con Kraven, che subito dopo lo scontro si suicida, perch\u00e9 l'ultimo scopo della sua vita, sconfiggere l'Uomo Ragno, \u00e8 stato raggiunto.\nIl bambino dentro.\nVermin, grazie alla psicologa Ashley Kafka, supera il trauma delle violenze subite da parte del padre e riacquista in parte la sua personalit\u00e0 umana, mentre Harry Osborn, vittima anch'egli di suo padre Norman, ricade nella follia e torna a vestire i panni di Goblin.\nCarnage.\nEddie Brock e il simbionte che aveva originato Venom evadono dal carcere, lasciandosi per\u00f2 dietro un seme del simbionte stesso, che si unisce allo psicopatico Cletus Kasady, generando Carnage. Il nuovo simbionte scappa di prigione iniziando a spargere il terrore. L'Uomo Ragno riesce a fermarlo grazie a Venom e lo fa rinchiudere; Kasady, per\u00f2, fugge nuovamente poco tempo dopo, dando luogo agli eventi che sfoceranno nel crossover \"Maximum Carnage\".\nLa saga del clone.\nDopo la morte di Harry Osborn e il falso ritorno dei suoi genitori, rivelatisi dei robot creati dal Camaleonte, ritorna a galla il passato in cui lo Sciacallo aveva clonato Peter. Si credeva che il clone fosse andato distrutto; invece ricompare, sostenendo di essersi fatto chiamare Ben Reilly, ma che in realt\u00e0 \u00e8 lui il vero Peter Parker, mentre il gemello che aveva sposato Mary Jane sarebbe il clone. Ben Reilly assume poi l'identit\u00e0 segreta del Ragno Rosso e, come tale, collabora con Peter nella lotta ai criminali. La vicenda si riveler\u00e0 essere una macchinazione di Norman Osborn, il quale aveva falsificato gli esami del DNA di Peter, per indurlo a credere di essere lui il clone; Norman Osborn, poi, rapir\u00e0 Ben, cercando di servirsene contro il gemello, ma Ben si sacrificher\u00e0, morendo per salvare Peter. Mentre la questione su chi sia l'Uomo Ragno \u00e8 ancora aperta, muore zia May; tuttavia, si scoprir\u00e0 in seguito che a morire era stata in realt\u00e0 un'attrice, che l'aveva impersonata fin dall'inizio della trama di Norman Osborn, il quale aveva anche provveduto a rapire la vera May.\nCapitolo finale.\nPeter e Mary Jane tornano a condurre una vita relativamente tranquilla, tornando all'universit\u00e0 e vivendo assieme a zia Anna Watson. Norman Osborn, tuttavia, grazie a un ricatto ai danni di J. Jonah Jameson, acquisisce met\u00e0 della propriet\u00e0 del Daily Bugle e usa il potere della stampa per rovinare la vita dell'Uomo Ragno, arrivando a farlo accusare di omicidio e costringendolo cos\u00ec a rinunciare al suo costume. Peter continua comunque a combattere il crimine, usando altre quattro identit\u00e0: Calabrone Rosso, Ricochet, Dusk e Prodigy; con quest'ultima, riesce a riabilitare l'Uomo Ragno. Osborn, tuttavia, ha altri piani: durante un rituale che dovrebbe garantirgli un potere divino, impazzisce e va in caccia dell'Uomo Ragno. Durante lo scontro, quest'ultimo scopre finalmente che zia May era ancora viva e che a morire era stata un'attrice a cui Osborn aveva somministrato il suo DNA. Prima di finire fuori combattimento a causa delle allucinazioni provocate dal rituale, Goblin riesce quasi a causare la distruzione del palazzo del Daily Bugle; ma la colpa viene data all'Uomo Ragno, che pure era quasi morto nel tentativo di salvare le persone all'interno dell'edificio. Peter, quindi, decide che la gente non si fider\u00e0 mai di lui e brucia il costume.\nIl riavvio della saga - \"Chapter One\".\nIn \"Chapter One\" vengono aggiornate le origini del personaggio. Temporaneamente compare un nuovo Uomo Ragno, impersonato da Martha Franklin; poco dopo, tuttavia, Peter torna alla sua attivit\u00e0 mascherata, per ritrovarsi coinvolto negli intrighi del senatore Stewart Ward, dei Sinistri Sei e di un misterioso molestatore che perseguita Mary Jane fino a quando lei muore in un incidente aereo; dopo la moglie, Peter perde anche la casa e il lavoro. Dopo poco tempo, tuttavia, scopre che Mary Jane \u00e8 ancora viva ed \u00e8 tenuta prigioniera dal molestatore.\nPotere totemico.\nJ. Michael Straczynski - con \"Potere totemico\", ciclo di storie disegnato da John Romita Jr. e composto dalle saghe \"Tornando a casa\", \"La tela della Follia\", \"Guardando indietro\", \"Buon compleanno\", \"Il Libro di Ezekiel\" e \"Pulse\" - ipotizza che il morso del ragno radioattivo che forn\u00ec i poteri a Peter Parker non sia stato casuale, ma progettato dalla divinit\u00e0 Anansi, alla ricerca di un suo rappresentante, un totem vivente che facesse da collegamento tra i ragni e gli uomini o, pi\u00f9 in generale, tra il mondo animale e il mondo umano, troppo separati dal progresso. La scelta era caduta su Peter perch\u00e9 un \"nerd\" come lui, vittima continua degli eventi e delle angherie altrui, avrebbe pi\u00f9 facilmente incarnato l'ideale di ragno come predatore per reazione a tutto il risentimento accumulato. Questa valenza soprannaturale \u00e8 uno dei motivi per cui l'Uomo Ragno si \u00e8 spesso trovato coinvolto in battaglie con nemici ispirati agli animali come il Dr. Octopus (piovra), l'Avvoltoio, Rhino (rinoceronte), Lizard (lucertola) e molti altri: un riflesso della catena alimentare. A causa della sua forzata trasformazione in un ragno gigante, Peter acquisisce nuovi poteri: ora pu\u00f2 parlare con gli insetti, sparare ragnatele organiche e il senso di ragno si affina notevolmente. L'Uomo Ragno si ritrova, a questo punto, a confrontarsi con Ezekiel, un anziano uomo d'affari dotato degli stessi suoi poteri, il quale in seguito lo aiuta facendogli da mentore e da alleato nella lotta contro Morlun e Shathra.\nNel ciclo \"Buon compleanno\" l'Uomo Ragno affronta Dormammu con l'aiuto (fra gli altri) dei Fantastici Quattro e del Dottor Strange; qui rivive diversi momenti della sua vita e vede un possibile futuro; inoltre, grazie al dr. Strange, riesce a parlare con il defunto zio Ben. Nel successivo ciclo, \"Il Libro di Ezekiel\", Ezekiel - che aspirava a impadronirsi dei poteri di Peter - quando dovrebbe avvenire il passaggio dei poteri - e, con esso, la morte di Peter -, vivendo i suoi ricordi e provando cosa significhi per Peter Parker essere l'Uomo Ragno, decide di morire al suo posto. Con questo ciclo si chiude nuovamente la presenza di John Romita Jr. ai disegni di \"Amazing Spider-Man\", sostituito da Mike Deodato Jr..\nPeccati del passato.\nPeter Parker s'imbatt\u00e9 in due ragazzi dotati di superpoteri che tentano di ucciderlo; scopre che sono i figli del suo primo amore, Gwen Stacy, e... di Norman Osborn. Prima di morire, infatti, Gwen Stacy aveva avuto una relazione con Norman Osborn, da cui erano nati due gemelli (di cui non era stata data notizia per evitare scandali); alla morte di Gwen, Osborn si era preso cura dei due gemelli e li aveva fatti crescere nell'odio e nel disprezzo del suo mortale nemico, l'Uomo Ragno.Tuttavia, i ragazzi, contaminati dal sangue geneticamente modificato del padre, invecchiano velocemente e rischiano di morire in breve tempo; Peter tenta, nonostante tutto, di salvarli.\n\"L'altro\" e il nuovo costume.\nDopo essere stato ferito e mutilato gravemente da Morlun in un sanguinosissimo scontro, Peter muore all'ospedale. Si trasforma poi in una crisalide dal quale risorge con nuovi poteri e completamente risanato. L'Uomo Ragno ritorna, cos\u00ec, con un nuovo costume rosso e oro progettato da Tony Stark/Iron Man e noto, per via delle caratteristiche simili all'armatura di Iron Man, come Iron Spider. In seguito, durante il crossover \"Civil War\", il costume va distrutto.\nCivil War.\nA seguito dell'emanazione di una legge, l'Atto di registrazione dei superumani, che impone ai supereroi di svelare la propria identit\u00e0 segreta al governo degli Stati Uniti, nella comunit\u00e0 dei superumani si creano due fazioni opposte: una a favore della legge, guidata da Iron Man, e l'altra contraria, capitanata da Capitan America. Peter Parker si schiera a favore e decide, su pressione di Tony Stark ed incoraggiamento di zia May, di svelare la sua identit\u00e0, indossando pubblicamente il costume fatto per lui da Iron Man. In seguito a tale rivelazione, J. Jonah Jameson fa causa a Peter Parker per aver spacciato come \"scoop\" giornalistici quelle che erano in realt\u00e0 foto fatte a se stesso; il boss Kingpin, invece, cerca di approfittarne per fiaccare lo spirito dell'Uomo Ragno, prendendo di mira chi gli \u00e8 caro: il bersaglio dell'attentato sarebbe Mary Jane, ma per errore viene colpita zia May. Peter, gi\u00e0 dubbioso per gli estremi a cui sta arrivando il conflitto tra supereroi, quando scopre a quali infamie Stark \u00e8 disposto a ricorrere per vincere, cambia idea e raggiunge la base dei ribelli. Dopo la battaglia finale, Capitan America si lascia arrestare per evitare altre vittime innocenti; l'Uomo Ragno, invece, rifiuta il perdono presidenziale ed entra in clandestinit\u00e0 assieme ai rimanenti membri dei Vendicatori Segreti. In questa occasione, decide di indossare nuovamente il costume nero.\nBack in Black.\nDi J. Michael Straczynski (testi) e Ron Garney (disegni).\n\"Back in Black\" inizia come naturale proseguimento della saga precedente e mostra le prime ed immediate conseguenze della pubblica rivelazione che Peter Parker e l'Uomo Ragno sono la stessa persona.\nUn sicario viene mandato dall'ex-re del crimine, Kingpin, ora in prigione, ad uccidere la famiglia di Peter Parker. L'assassino spara a zia May, ferendola gravemente. L'anziana signora viene portata all'ospedale in coma; questa tragedia e l'assassinio di Steve Rogers fanno s\u00ec che l'Uomo Ragno ritorni a indossare il costume nero in segno di lutto, ma soprattutto per segnalare che ha smesso di controllarsi. Trovato l'assassino e alcuni suoi complici, infatti, egli prova a strappare loro le informazioni sul mandante in modo estremamente violento, lanciandone uno dalla finestra dell'appartamento e rompendo un braccio del sicario. Prima che possa interrogarlo, tuttavia, il malvivente viene ucciso da un cecchino; dopo aver raggiunto quest'ultimo, Peter scopre che Kingpin \u00e8 il mandante dell'attentato a May Parker. Quindi, dopo aver minacciato di morte Fisk, si reca a Ryker's Island per fronteggiarlo e lo umilia picchiandolo a sangue. Quando lo zar del crimine gli rinfaccia di non aver mantenuto fede alla sua promessa, Peter gli dice che ha promesso di ucciderlo, ma non ha specificato quando. Kingpin dovr\u00e0, quindi, vivere, d'ora in poi, in attesa della vendetta di chi ha dimostrato ampiamente di poterlo uccidere.\nIntanto, nell'ospedale in cui \u00e8 ricoverata zia May si trova anche Eddie Brock, che, separato dal simbionte di Venom, ha delle forti allucinazioni e immagina che lo stesso simbionte gli stia ordinando di uccidere zia May. Indossando un costume nero commerciale dell'Uomo Ragno, Eddie arriva quasi ad ucciderla, ma alla fine riesce a rinsavire. Nello stesso momento giunge Peter. Eddie gli dice di aver combattuto il mostro che si celava dentro di lui e, pentito per l'azione che stava per compiere, si getta dalla finestra dell'ospedale, ma Peter riesce a salvarlo.\nWorld War Hulk.\nDurante l'attacco di Hulk, l'Uomo Ragno cerca di combatterlo insieme ai Potenti Vendicatori e ai Nuovi Vendicatori, ma inutilmente: viene sconfitto da Elloe Kaifi ed imprigionato.\nIn seguito viene liberato, insieme ai compagni, da Sentry.\nSoltanto un altro giorno.\nPer ottenere la salvezza di May, Mefisto costringe Peter e Mary Jane a rinunciare al loro matrimonio. L'evento viene praticamente cancellato dall'esistenza (ossia, Peter e M.J. non si sono mai sposati) e, in conseguenza di questo, May torna a godere di ottima salute, nessuno conosce l'identit\u00e0 segreta del supereroe (resa pubblica in \"Civil War\") e diversi elementi altri della continuity risultano riscritti: fra questi, la scomparsa della ragnatela organica (Peter usa di nuovo i lanciaragnatele) e il ritorno dalla morte di Harry Osborn.\nUn nuovo giorno.\nDopo l'accordo con Mefisto sono cambiate molte cose: l'identit\u00e0 dell'Uomo Ragno \u00e8 ancora segreta e, poich\u00e9 non vuole ripetere l'errore di rivelarla, egli, in quanto supereroe non registrato, \u00e8 un vigilante fuorilegge. I suoi poteri sono tornati quelli delle origini e, purtroppo, anche le sue disastrose condizioni economiche. May Parker, tornata in salute, non conosce pi\u00f9 l'identit\u00e0 segreta del nipote (che aveva scoperto in seguito allo scontro con Morlun) e vive nella vecchia casa di Forrest Hills, insieme allo stesso Peter. Harry Osborn, infine, \u00e8 vivo e appena tornato da un misterioso viaggio in Europa. Arrivano nuovi avversari come Overdrive, Mister Negativo, Minaccia (un nuovo Goblin), la Bambola di Carta, la nuova Kraven (figlia dell'originale), e Anti-Venom (una nuova identit\u00e0 di Eddie Brock); inoltre, a New York c'\u00e8 una nuova supereroina registrata, Jackpot, che presenta diverse somiglianze con Mary Jane. Il Daily Bugle rischia di fallire; J. Jonah Jameson ha un infarto e la moglie Marla decide di cedere la propriet\u00e0 della testata a Dexter Bennett, che la ribattezza \"D.B.\". Peter si licenzia e inizia a lavorare per \"Frontline\", un nuovo quotidiano fondato da Ben Urich. La polizia, dopo aver trovato alcune ragno spie su dei cadaveri, accusa l'Uomo Ragno di essere un serial killer ma l'arrampicamuri viene scagionato da Devil.\nSecret Invasion.\nDurante l'invasione aliena, Spidey combatte a fianco dei Nuovi e Potenti Vendicatori contro gli Skrull. Egli nota con sorpresa che gli alieni non attivano il suo senso di ragno. In seguito, lui e i Vendicatori si uniscono ai Thunderbolts, all'Iniziativa e alla squadra di Nick Fury per combattere gli Skrull a New York.\nDark Reign.\nNorman Osborn ha il controllo totale degli Stati Uniti. L'Uomo Ragno sar\u00e0 fondamentale per la raccolta di dati compromettenti nella torre dei Vendicatori, ora nelle mani del governo di Osborn. Una volta ottenuti i dati, ovvero un file video in cui Norman esegue degli esperimenti su un essere umano, Peter manda il file a tutti i suoi conoscenti, tra cui alcuni colleghi del Daily Bugle e di altri giornali.\nAmerican Son.\nZia May si \u00e8 fidanzata con Jay Jameson, padre di Jonah, che \u00e8 diventato sindaco di New York; intanto Norman Osborn tenta di contattare suo figlio Harry, per farlo entrare nei Vendicatori; nel frattempo Harry scopre che la sua ex-fidanzata Lily Hollister, alias Minaccia, \u00e8 incinta: decide, cos\u00ec, di accettare la proposta del padre. L'Uomo Ragno, con l'aiuto della Donna invisibile, riesce a catturare Mac Gargan e indossa un costume nero fatto di molecole instabili che lo rendono simile a Venom; poi si reca alla torre dei Vendicatori di Osborn e scopre che Norman vuole far diventare suo figlio un supereroe con il nome di American Son. Tuttavia, viene scoperto da Daken, che lo attacca. Riesce a stenderlo, ma sulla scena irrompono Osborn, Bullseye e Moonstone. All'inizio il nostro sembra riuscire a trovare una scusa, ma viene tradito da Harry, che rivela al padre che dietro la maschera di Venom non c'\u00e8 Gargan. Spidey viene rapidamente catturato e bloccato. Harry fa tutto questo per guarire Lily dal siero di Goblin, ma proprio mentre sta per iniettarle l'antidoto, lei reagisce violentemente e gli rivela che il bambino che porta in grembo non \u00e8 suo ma di Norman; il motivo per cui lei ha accettato questo piano era per attirare qui l'Uomo Ragno. Intanto Peter viene torturato da Bullseye e Norman gli rivela che Harry entrer\u00e0 nei Vendicatori solo per diventare un martire; furioso come mai, l'Uomo Ragno si libera. Intanto, Harry indossa l'armatura di American Son e si scontra con il padre. Minaccia cerca di aiutare Norman, ma viene tramortita dall'Uomo Ragno. Harry \u00e8 sul punto di eliminare Norman, ma alla fine decide di risparmiarlo e torna alla sua vita. L'Uomo Ragno riesce a sopravvivere e a proteggere la sua identit\u00e0. Norman, dal canto suo torna con Lily alla torre dei Vendicatori; dichiarando di non considerare pi\u00f9 Harry come suo figlio, si prepara ad accudire il suo nuovo erede.\nChi era Ben Reilly?\nDurante la festa di fidanzamento di Zia May, Peter viene attaccato in bagno da un uomo, Damon Ryder, alias Raptor. Dopo aver indossato il costume e averlo fermato, gli chiede il motivo dell'attacco; Raptor gli spiega che lui non ha attaccato Peter Parker ma Ben Reilly, dopodich\u00e9 riesce a scappare. Giorni dopo, Peter scopre che Damon \u00e8 un sopravvissuto al'incendio che molti anni prima aveva ucciso la sua famiglia e che l'identikit del piromane \u00e8 uguale alla sua faccia, cio\u00e8 a quella di Ben.\nLa sfida.\nZia May sposa Jay Jameson, mentre l'Uomo Ragno, aiutato dalla Torcia Umana, sconfigge il Dottor Octopus e lo costringe a fuggire. . Torna Mary Jane. Intanto, il Camaleonte, al soldo di terroristi, cerca di piazzare una bomba nell'ufficio del sindaco ma l'Uomo Ragno riesce a fermarlo. Poco dopo, il malvivente viene avvicinato dalla moglie di Kraven, desiderosa di vendicarsi dell'arrampicamuri.\nSuccessivamente Electro, convinto che la sua vita sia stata rovinata dal suo potere elettrico, organizza un movimento pubblico chiamato \"Potere al Popolo\" contro Dexter Bennett e la New York Stock Exchange. Per questo viene considerato un eroe e l'Uomo Ragno viene criticato quando lo attacca pubblicamente. Nel frattempo, tuttavia, Electro fa un accordo con Dexter Bennett, promettendogli di fermare la propria campagna in cambio delle cure che gli occorrono per guarire. Il Pensatore Pazzo si offre di curarlo, ma l'Uomo Ragno interferisce, rendendo Electro un fulmine elettrico artificiale. Carico del suo nuovo potere, Electro lo usa per tradire Dexter Bennet. L'Uomo Ragno lo sconfigge, ma il Daily Bugle viene completamente distrutto. Nell'epilogo, Electro incontra Sasha Kravinoff e il Camaleonte nella sua nuova cella.\nL'Uomo Ragno, intanto, aiuta Carlie Cooper con un caso investigativo che coinvolge tre omicidi e una ragazza scomparsa di nome Keemia: rintraccia gli assassini a Governor's Island, dove trova anche Keemia. Ma l'intera isola si rivela essere l'Uomo Sabbia, alcuni multipli del quale combattono con l'Uomo Ragno, confessandogli di essere gli assassini della madre di Keemia e gli autori degli altri omicidi. L'Uomo Sabbia, tuttavia, scioccato dal fatto che i suoi duplicati abbiano agito autonomamente in maniera malvagia, inizia a combattere contro di loro. L'Uomo Ragno riesce a sconfiggere, poi, anche l'Uomo Sabbia e ritorna a Manhattan con Keemia.\nUn nuovo criminale con un costume di Rhino viene manipolato da Sasha Kravinoff, la quale gli dice che potr\u00e0 ottenere l'onore di indossare le vesti del rinoceronte soltanto uccidendo Aleksei Sytsevich, l'originale Rhino, che, per\u00f2, ha abbandonato da tempo il suo costume e la sua identit\u00e0 criminale e sta vivendo con la nuova moglie, Oksana.Cos\u00ec, mentre Peter inizia a lavorare a tempo pieno al giornale Front Line, il nuovo Rhino attacca Aleksei. L'Uomo Ragno combatte il primo per proteggere il secondo, ma viene sconfitto. Riesce, per\u00f2, nonostante tutto, a convincere Aleksei a non tornare a indossare i panni di Rhino.\nNel frattempo, l'organizzazione mafiosa del Maggia \u00e8 sull'orlo del baratro a causa della perdita di Silvermane (avvenuta durante lo scontro con la banda del Gufo), ma anche della cattiva conduzione degli affari criminali della famiglia da parte di Bruno Karnelli e della lotta con Mister Negativo e Testa di Martello. Per risolvere tali problemi, il Maggia assolda, quindi, Mysterio, il quale accetta, ma solo per servire i propri scopi. Nel corso di una battaglia tra il Maggia, Mister Negativo e l'Uomo Ragno, la maggior parte dei mafiosi muore e Mysterio perde tutti i soldi che aveva guadagnato. Al termine dello scontro, Mysterio viene avvicinato dal Camaleonte (sotto le sembianze di Jean DeWolff) che gli dice che alcuni amici sono ansiosi di \"incontrarlo\".\nLa Gatta Nera aiuta l'Uomo Ragno a sostituire la fiala del suo sangue in possesso di Mister Negativo con una fiala di sangue di maiale, in modo che Mister Negativo rimanga ignaro di aver perso la possibilit\u00e0 di uccidere il suo avversario tramite la formula del Respiro del Dragone. Il nostro eroe\nscopre, poi, che c'\u00e8 Morbius dietro il furto del suo sangue e che il vampiro vivente lo sta usando per trovare una cura per lo stato di immortalit\u00e0 e per la licantropia di Jack Russell; si offre, quindi, volontario, donandogli altro sangue.\nIntanto, Electro fa evadere di prigione il nuovo Avvoltoio, che vuole vendetta contro J. Jonah Jameson, la persona che, secondo lui, l'ha trasformato in un mostro. La mafia inizia a seminare false prove sulle responsabilit\u00e0 di Jameson nella creazione del nuovo Avvoltoio e i media iniziano a diffondere la notizia.\nL'Uomo Ragno, tuttavia, scopre che essa \u00e8 priva di fondamento e arriva al City Hall giusto in tempo per salvare Jameson. L'Avvoltoio cerca di fuggire, ma l'arrampicamuri lo blocca e gli rivela la verit\u00e0 in merito alla sua condizione: il responsabile \u00e8 la mafia, non J. Jonah Jameson. L'Avvoltoio sceglie cos\u00ec di attaccare i gangster e di lasciare libero Jameson. Peter decide, poi, di effettuare un fotoritocco per dimostrare l'innocenza di Jameson ai media; tuttavia Jameson denuncia l'espediente e licenzia Peter in pubblico.\nIntanto, Aleksei, l'originale Rhino, e sua moglie cercano di andare sotto protezione e custodia, ma il nuovo Rhino attacca il veicolo che li sta scortando presso una casa rifugio. Oksana viene uccisa e Aleksei, pieno di rabbia e odio, riprende il costume da Rhino e combatte contro il suo rivale. L'Uomo Ragno prova a fermarlo, ma fallisce: il vecchio Rhino uccide il suo aspirante successore.\nDopo aver lasciato lo S.H.I.E.L.D., Carmilla Black ha assunto solo incarichi indipendenti. Per questo motivo, Sasha Kravinoff la assolda per rubare il costume originale dello Scorpione, ora in possesso di Hood, che l'ha ricevuto da Norman Osborn. Durante l'inevitabile scontro, lo Scorpione punge l'Uomo Ragno, che perde temporaneamente i suoi poteri. Per fermare l'uomo che stava difendendo come avvocato, Michele Gonzales, la coinquilina e recente flirt di Peter Parker, si ritrova coinvolta nella battaglia. Peter riesce a salvare Michele, indossa il costume da Uomo Ragno, ottiene nuovamente i poteri ragneschi e aiuta lo Scorpione contro Hood. Quando Peter riporta a casa Michele, i due giungono alla conclusione di porre una tregua alle loro schermaglie e screzi da coinquilini.\nQualcosa pu\u00f2 fermare il Fenomeno: il nuovo Capitan Universo. Il riferimento \u00e8 la storia \"Niente pu\u00f2 fermare il Fenomeno\", scritta anni prima sempre da Roger Stern e disegnata da John Romita Jr., con protagonisti l'Uomo Ragno e il Fenomeno. Il nuovo Capitan Universo, creato dall\"'Uni-potere\" e dalla \"Forza Enigma\" per fissare le fratture nelle placche tettoniche sotto New York causate dallo stesso Fenomeno durante il citato \"Niente pu\u00f2 fermare il Fenomeno\", cerca invece di uccidere il Fenomeno per scopi personali. A causa di ci\u00f2 l'Uni-potere abbandona il soggetto e possiede il Fenomeno, il quale, con i poteri di Capitan Universo, ripara il danno alle placche tettoniche.\nIl dr. Curt Connors ha un nuovo lavoro, dove \u00e8 spesso vessato dal suo capo, e ha perso la custodia di suo figlio Billy. Un dialogo interiore con il suo doppio, Lizard, lo esorta a prendere ci\u00f2 che \u00e8 suo e la rabbia di Lizard emerge quando la donna che gli fa da assistente di laboratorio (e verso cui prova attrazione) trascorre la notte con il suo capo. Connors cerca, nonostante tutto, di prendere un siero che possa trattenere la sua parte rettile, ma il superiore non glielo permette e viene, quindi, divorato dal redivivo Lizard. Alyosha Kravinoff, intanto, di ritorno a New York, aiuta Ana a cacciare Kaine. Billy Connors, rapito da Ana Kravinoff, viene trovato da Lizard, che lo uccide. L'Uomo Ragno si trova, nel frattempo, costretto a combattere una serie di persone sotto il controllo mentale di Lizard, che ha fatto emergere il loro aggressivo lato rettile; Peter riesce, comunque, a bere la pozione che pu\u00f2 far trasformare Lizard nel Dottor Connors, ma pu\u00f2 anche rendere immune lui al controllo rettile dall'avversario. Lizard, quindi, fugge nella notte. Peter va, allora, dalla Zia May che riesce a liberarsi dall'influsso di Mister Negativo e si riconcilia con il nipote.\nTetra caccia.\nKaine arriva sulla soglia di casa di Peter, coperto di sangue e in fin di vita, che gli rivela che Sasha, Ana e Alyosha Kravinoff hanno rapito da tempo Madame Web e Mattie Franklin. Peter accoglie Kaine in casa, gli chiede spiegazioni e poi, nonostante abbia l'influenza, va in cerca di quelli che hanno ridotto in quella condizione il suo clone. Incontra Arachne e insieme si scontrano con Ana e Alyosha Kravinoff. Al termine della battaglia appare un redivivo Ezekiel Sims, che gli conferma che \u00e8 iniziata la caccia ai ragni. Successivamente, in un rito sacrificale, Sasha Kravinoff uccide Mattie Franklin per riportare in vita il figlio Vladimir, il quale risorge dalla tomba con sembianze leonine.\nUomo Ragno, Arachne ed Ezekiel vanno alla ricerca di Ara\u00f1a, prossimo obiettivo dei Kravinoff. Quando la trovano, la difendono contro i Kravinoff. Tuttavia, vengono sconfitti e Arachne e Ara\u00f1a vengono catturate. Kaine arriva tardi e i Kravinoff sono gi\u00e0 fuggiti. L'Uomo Ragno ed Ezekiel hanno una lunga discussione prima di recarsi alla base dei Kravinoff. Una volta giunti li, Ezekiel si rivela essere il Camaleonte e l'Uomo Ragno viene sconfitto. Alla presenza dei Kravinoff e di Mysterio, l'eroe viene posto su un tavolo, dove viene ucciso con un coltello. Con la morte del suo vecchio nemico, Sergei Kravinoff esce fuori dalla sua tomba.\nIn realt\u00e0 a essere ucciso \u00e8 stato Kaine, che aveva preso il posto di Peter per avere il suo momento di gloria. Poich\u00e9,il vero Uomo Ragno non \u00e8 morto, Sergei Kravinoff vive in una non-vita ed \u00e8, quindi, molto distaccato verso la sua famiglia. Quando Peter si sveglia trova il suo costume nero e un biglietto con scritto \u00abDammi la caccia\u00bb. Infuriato indossa il costume nero e si scatena sui Kravinoff, catturandoli a uno a uno. Restano, a questo punto, solo Sergei e sua moglie e, dopo aver mutilato il volto di Sasha, Peter arriva allo scontro con Kraven. Tuttavia, prima che possa uccidere il suo nemico, Arachne lo blocca. Poco prima che morisse per mano di Sasha Kravinoff,infatti, Madame Webb ha donato i suoi poteri (insieme alla cecit\u00e0) alla ragazze, che avverte, quindi, Peter: se uccider\u00e0 Sergei Kravinoff, innescher\u00e0 un circolo vizioso di perdizione che porter\u00e0 alla morte di moltissime persone. L'Uomo Ragno risparmia, dunque, la vita al suo avversario, che fugge assieme alla sua famiglia nella Terra Selvaggia. Intento a riprendere le redini della propria famiglia nel modo pi\u00f9 brutale possibile, Kraven annuncia che caccer\u00e0 i membri della sua famiglia per renderli forti e degni di affiancarlo nel prossimo futuro.Quindi, uccide sua moglie Sasha e Vladimir. Restano solamente due dei suoi figli: Ana e Alyosha. La prima, pur di restare con il padre per poter costruire insieme il loro regno, decide di cacciare Alyosha. Nell'epilogo, viene mostrato Kaine che emerge dalla tomba. Tramutato in Tarantula.\nUn momento nel tempo.\nIn Italia dal numero 559 al 561. La saga si apre con un flashback di \"Soltanto un altro giorno\", di cui \u00e8 uno sviluppo: si vede Mary Jane Watson convincere Mefisto a non tormentare pi\u00f9 Peter, a patto che questi (convinto dalla stessa moglie) rinunci al proprio matrimonio. Si passa quindi all'oggi: Mary Jane \u00e8 appena arrivata a casa di Peter a New York. I due, che all'inizio del ciclo di storie di \"Un nuovo giorno\" avevano litigato per un motivo imprecisato, ricordano la loro separazione nel giorno del matrimonio, avvenuta dopo che Peter non si era presentato in tempo alla cerimonia, facendo credere di averci ripensato. In realt\u00e0 era mancato perch\u00e9 era svenuto dopo la caduta da un palazzo, da cui si era lanciato per salvare un criminale. Si scopre, inoltre, che Peter e MJ ricordano tutto quello che era successo veramente durante \"Civil War\": dallo smascheramento di Peter all'attentato a zia May. Da quel momento, per\u00f2, i ricordi divergono dagli eventi di \"Soltanto un altro giorno\": i due ricordano infatti che la zia May aveva cominciato a riprendersi dalle pessime condizioni in cui si trovava e che Peter, dopo il tentato omicidio di zia Anna e Mary Jane, aveva chiesto al Dottor Strange di far dimenticare di nuovo a tutti l'identit\u00e0 dell'Uomo Ragno. Il desiderio di Peter era stato esaudito dal Dottor Strange, Tony Stark e Reed Richards, che avevano messo insieme le loro conoscenze e i loro poteri per creare una tempesta virtuale (accelerata dal virus Extremis di Iron Man). Tuttavia, prima che tutti dimenticassero, lo stesso Peter aveva portato con s\u00e9 MJ nell'involucro mistico che doveva proteggerlo dalla tempesta; non avrebbe sopportato, infatti, di doverle di nuovo nascondere la verit\u00e0. Tuttavia, MJ, al suo risveglio si era separata da Peter, affermando che avrebbe preferito dimenticare anche lei tutte le orribili vicende vissute. Nel finale, Mary Jane dichiara di nuovo a Peter di amarlo ancora, ma di volerlo lasciare libero di rifarsi una vita, perch\u00e9 non si sente in grado di sopportare di stare a fianco dell'Uomo Ragno.\nAlla grande.\nPeter riesce a trovare lavoro come scienziato, grazie a Marla Madison (moglie di J. Jonah Jameson), che gli presenta Max Modell degli Horizon Labs. Dopo aver sventato un incidente di laboratorio grazie ai poteri ragneschi (e alle sue conoscenze scientifiche), Peter riceve gi\u00e0 un ottimo primo assegno con un laboratorio personale. Nel laboratorio, Peter si scontra con un nuovo Hobgoblin, mandato dallo zar del crimine Kingpin per rubare un nuovo metallo speciale, il reverbio. Si scopre poi che l'Hobgoblin \u00e8 Phil Urich, nipote del direttore del nuovo Daily Bugle, Ben Urich. Dopo lo scontro con il nuovo Hobgoblin, Peter realizza un nuovo costume in grado di deviare le onde sonore del criminale. Insieme alla Gatta Nera, riesce poi a entrare nel palazzo di Kingpin. Mentre la gatta sale fino all'attico di Fisk, Peter va nel laboratorio per recuperare il reverbio, ma viene presto scoperto da Hobgoblin e da alcuni ninja della Mano. Durante la lotta, Spidey riesce a distruggere alcune armi di Urich, ma le onde soniche prodotte da quest'ultimo attivano il reverbio, che fa crollare il palazzo. Mentre Hobgoblin porta via Kingpin, Peter riesce a salvare la Gatta e a uscire dal palazzo in tempo. Kingpin congeda Hobgoblin, comunicandogli che ora lavora per lui e che lo far\u00e0 chiamare quando avr\u00e0 nuovamente bisogno dei suoi servigi.\nLa vendetta dell'Ammazzaragni.\nL'Ammazzaragni ritorna con un esercito di uomini-insetto, lo Scorpione al suo servizio e l'obiettivo di uccidere J. Jonah Jameson e la sua famiglia. L'Uomo Ragno interviene accanto ai Nuovi Vendicatori per fermare le creature di Smyte e crea un inibitore del senso di ragno. Sfortunatamente, usandolo, elimina anche il suo. Prima di essere fermato, l'Ammazzaragni riesce a uccidere Marla Jameson. Per rimediare alla mancanza del senso di ragno, Peter comincia a prendere lezioni di kung-fu da Shang Chi.\nSpider-Island.\nLo Sciacallo, tramite cimici geneticamente modificate, contamina tutta Manhattan con un virus che dona poteri ragneschi. Peter scopre che la sua ragazza, Carlie Cooper, ha acquisito questi poteri. Un'ondata di criminali vestiti da Uomo Ragno attacca New York. I Vendicatori non vogliono che l'Uomo Ragno partecipi, perch\u00e9 sarebbe difficile distinguerlo dagli altri, ma lui, tramite un video, chiama in veste civile tutti coloro che hanno ricevuto questi poteri a combattere. Grazie a questi cittadini la citt\u00e0 viene salvata. In seguito, Peter e Carlie si recano nell'ex laboratorio dello Sciacallo, sospettando di lui. Qui vengono attaccati da alcuni supercriminali con i poteri ragneschi e riescono a sconfiggerli. In seguito, durante una rapina di Shocker, che ha sviluppato sei braccia, tutti gli infetti si trasformano in ragni giganti. Si scopre che lo Sciacallo lavora con la Regina, vecchia nemica di Spidey e Capitan America, e che ha al suo servizio il Re Ragno, cio\u00e8 Capitan America trasformato in ragno umano, e Kaine, alias Tarantula. Alla Horizon Labs sviluppano un vaccino partendo dall'Anti-Venom. Tarantula viene inviato a distruggerlo, ma l'Uomo Ragno lo ferma, curandolo e recuperando il senso di ragno. Frattanto il nuovo Venom, Flash Thompson, riporta Capitan America alla normalit\u00e0 e attacca con lui la Regina. Questa si trasforma a sorpresa in un ragno gigantesco, che attacca tutti gli eroi. Mentre l'Uomo Ragno, con i vecchi Octobot del Dottor Octopus guarisce tutti i newyorchesi, Kaine, con il costume stealth, uccide la Regina. Il giorno seguente tutti si risvegliano di nuovo normali. Carlie capisce che Peter \u00e8 l'Uomo Ragno e lo lascia. Spidey si reca dal Dottor Strange, che gli spiega che, rivelando a tutta New York di possedere poteri ragneschi, ha in parte rotto l'incantesimo che fece dimenticare a tutti la sua vera identit\u00e0. Ora chiunque pu\u00f2 capirlo, come prima.\nFino alla fine del mondo.\nIl Dottor Octopus, che sta per morire, lancia nello spazio dei satelliti, le sue \"Lenti Octaviane\", che, a detta sua, dovrebbero mettere fine al surriscaldamento globale. In realt\u00e0 per\u00f2 ha intenzione di uccidere tutti gli esseri umani. L'Uomo Ragno e i Vendicatori intervengono e attaccano i Sinistri Sei, subendo una pesante sconfitta. Spidey viene salvato con la Vedova Nera da Silver Sable. Con l'aiuto delle due spie distrugge una a una tutte le fabbriche di satelliti del Dottor Octopus e battono in successione l'Uomo Sabbia, Camaleonte e Mysterio (quest'ultimo si allea con loro, mentre Electro \u00e8 stato sparato nello spazio da Thor). Octavius manda allora contro di loro i Vendicatori controllati mentalmente. Tuttavia, questi vengono liberati dal controllo e l'Uomo Ragno e Sable attaccano Octopus. Silver Sable si sacrifica per trattenere Rhino, morendo. L'Uomo Ragno raggiunge il Dottor Octopus e riesce a fermare l'attivazione della lente octaviana, salvando il mondo. Inoltre porta alla Horizon Octopus per fargli avere un sistema di supporto vitale, dichiarando che non ha vinto, perch\u00e9 qualcuno (Sable) \u00e8 morto.\nZona Pericolo.\nRoderick Kingsley, il primo Hobgoblin, torna a New York per sfidare Phil Urich, l'attuale Hobgoblin. L'Uomo Ragno riesce a recuperare una valigetta contenente una chiave per il nascondiglio di Norman Osborn, luogo in cui \u00e8 nascosta tutta la tecnologia di Goblin e segreti di vario genere. Nel frattempo Kingpin riesce a far costruire dei macchinari che disturbano il senso di ragno dell'Uomo Ragno, rendendolo praticamente inutilizzabile e a tratti anche pericoloso per lui stesso. Le macchine sparse per la citt\u00e0 si attivano e il senso di ragno comincia ad impazzire, tant'\u00e8 vero che percepisce anche uno starnuto come un'enorme minaccia. Peter viene rapito da Phil e portato a Shadowland, l'attuale base di Kingpin. Phil e Kingpin minacciano Max Modell di uccidere Peter se non porter\u00e0 la valigetta con la chiave. Max arriva con la valigetta, ma nel frattempo irrompe Roderick Kingsley, l'Hobgoblin originale. Max ha portato con s\u00e9 i lancia ragnatele e li consegna a Peter, che riesce a distruggere il macchinario che disturbava il suo senso di ragno nelle vicinanze, anche se in citt\u00e0 ne sono rimasti molti altri. Peter e Max riescono a fuggire con la chiave di Goblin, riuscendo ad entrare nel covo segreto posizionato vicino alla Torre dei Vendicatori. Dopo un lungo scontro, Phil e Roderick decidono di allearsi e di dare la caccia ai due. Gli Hobgoblin tentano di irrompere nel nascondiglio, ma l'Uomo Ragno utilizza la tecnologia di Norman per abbattere i due, che cadono nel fiume Hudson. Phil torna da Kingpin, mentre Roderick parte per Parigi. Scopriamo, inoltre, che Norman Osborn \u00e8 uscito dal coma ed \u00e8 fuggito dall'ospedale. L'inventore del macchinario che disturba il senso di ragno, che lavorava alla Horizon Labs, Tyler Stone (futuro nonno di Miguel O'Hara l'Uomo Ragno del 2099) viene licenziato e Peter torna alla sua vita. Intanto, un Octobot si aggira per le strade di Manhattan.\nDesiderio di morte.\nPrologo. L'Octobot visto in \"Zona Pericolo\" continua ad aggirarsi per le strade e intanto, nel carcere di massima sicurezza per super criminali, Doc Ock sta morendo, riuscendo comunque a pronunciare un nome: Peter Parker. Intanto Peter svolazza tra i grattacieli, mettendosi in testa di voler ritornare con Mary Jane e di concentrarsi al massimo sul suo lavoro, costruendo invenzioni di molto superiori a quelle precedenti. Peter assume un atteggiamento strano e sembra voglioso di passare un po' di tempo in privato con MJ. Va a trovare zia May ma riceve una chiamata dai Vendicatori. Gli viene comunicato che Ock sta morendo e chiede di Peter Parker, cosa strana visto che non conosce la sua vera identit\u00e0. Peter arriva al carcere Raft e, di fronte al suo acerrimo nemico, si scopre che Ock ha scambiato la sua mente con quella di Peter. In \"Amazing Spider-Man\" n. 700, episodio conclusivo della testata, la mente del dottor Dottor Octopus \u00e8 dentro il corpo dell'Uomo Ragno, mentre nel corpo morente di Doc Ock c'\u00e8 Peter. Al termine di uno scontro tra i due Peter muore nel corpo del Dottor Octopus e il nuovo Uomo Ragno (con la mente di Octavius) va via, promettendo a se stesso di non perdere un singolo giorno della sua vita e di essere un Uomo Ragno Superiore. Nella sua evasione dal carcere per tentare di riprendersi il corpo Peter, favorisce involontariamente la fuga di Morbius.\nSuperior Spider-Man: eroe o minaccia?\nOtto \u00e8 l'Uomo Ragno da poche settimane, continuando a proseguire il suo lavoro da supereroe per le strade di New York. L'Uomo Ragno si imbatte nella nuova formazione dei Sinistri Sei, che viene sconfitta da Otto in pochi istanti. Quando Otto sta per togliere la vita a Boomerang, membro dei nuovi Sinistri Sei, il fantasma di Peter blocca la mano di Otto, impedendo all'uomo di uccidere Boomerang. Otto non pu\u00f2 vedere Peter n\u00e9 sentirlo, ma Peter pu\u00f2 comunque interagire con lui, senza che esso se ne accorga. Otto, nel corpo di Peter, continua a portare avanti la sua routine, tra l'uscire con Mary Jane e salvare vite. Ock, dopo aver salvato la vita a Mary Jane, comprende che avere una relazione con lei \u00e8 impossibile e che per il suo bene deve stargli alla larga. L'Uomo Ragno localizza il nascondiglio delle persone che avevano attaccato MJ e scopre che si tratta dell'Avvoltoio. Una volta scoperto che quest'ultimo si servisse di semplici bambini, Ock va su tutte le furie, a causa del fatto che ne ha colpito uno, facendogli ricordare le violenze subite dal padre. Intanto, Peter fruga nelle memorie di Ock, assistendo a una delle scene di vita quotidiana di Ock da bambino con suo padre. L'Uomo Ragno insegue l'Avvoltoio su per il cielo, scontrandosi con lui per diversi minuti. Ock utilizzer\u00e0 il Ragno-segnale, segnale di richiamo costruito dal sindaco Jameson, per accecare l'Avvoltoio, mentre lui, utilizzando lenti polarizzate, si protegger\u00e0 dal forte bagliore. L'Avvoltoio viene ferito gravemente e Carlie rimane sbigottita dinnanzi alla brutalit\u00e0 dell'Uomo Ragno, chiedendosi che razza di uomo \u00e8 diventato ora.\nL'approccio aggressivo.\nL'Uomo Ragno ha deciso di diventare pi\u00f9 efficiente utilizzando migliaia di robot, gli \"Spider-Bot\", per pattugliare la citt\u00e0, intanto il pluriomicida Massacro evade dal carcere. Otto decide di conseguire di nuovo il dottorato come Peter Parker. Quando Jameson lo informa dell'evasione di Massacro, Otto decide di ucciderlo. Nel frattempo i bambini complici dell'Avvoltoio vengono avvicinati da Goblin che vuole vendicarsi dell'Uomo Ragno. Massacro propone alla manager di Phizzy Cola, Miranda Pullman, di commettere i prossimi omicidi indossando il logo della concorrenza in cambio di denaro. Successivamente gli Spider-Bot avvistano Massacro. Otto riesce a disarmare Massacro sparandogli e poi scopre l'accordo fra il serial killer e la manager e le impone di confessare.\nMente inquieta.\nIl dottor Elias Wirtham (il vigilante noto come Cardiac) annuncia l'apertura della clinica Heart, situata presso l'antico rifugio per senzatetto che era il quartier generale di Mister Negativo. Dopo un'intervista con Norah Winters emerge che Cardiac sta progettando di utilizzare la base per sviluppare nuove tecnologie mediche e salvare innumerevoli vite, in maniera clandestina. Uno dei pazienti ha urgente bisogno di un dispositivo neurale. Nel frattempo, Peter cerca di riconquistare il controllo del suo corpo mentre Otto dorme, riuscendo a utilizzare il suo braccio destro ma l'App Pattugliamento avvisa Otto che entra subito in azione come l'Uomo Ragno; arrivato all'\"Ossario\" (un magazzino della polizia dove si tengono oggetti sequestrati ai superumani), Otto trova Cardiac alla ricerca di qualcosa. Peter cerca di far capire a Otto che Cardiac non \u00e8 un criminale per evitare un altro dei suoi assalti brutali ma inutilmente e l'ex dottor Octopus assale il vigilante. Durante la lotta Peter urla a Otto di fermarsi e quest'ultimo riesce a sentirlo finalmente ascoltare quella voce, distraendosi abbastanza a lungo da permettere a Cardiac di conquistare il sopravvento. Otto riesce a schivare gli attacchi e, nel bel mezzo della lotta, Cardiac trova il dispositivo in questione, ma prima che possa fuggire, Otto glielo strappa dalle mani, scoprendo che si tratta dello Scanner Neurolitico, il dispositivo da lui inventato per controllare i suoi tentacoli. Inferocito dal fatto che Cardiac voglia rubare uno dei suoi dispositivi Otto lo assale ma, ancora una volta, Peter riesce a fermarlo permettendo al vigilante/medico di fuggire con il dispositivo, non prima di essere colpito da una delle vecchie Ragno-spie.\nTornando al suo laboratorio alla Horizon, Otto lavora per la prossima mossa contro Cardiac, ma riceve una chiamata dai Vendicatori (Capitan America, Thor, Donna Ragno, Vedova Nera, Wolverine). Una volta arrivato, scopre che non \u00e8 un'emergenza, ma una riunione per tentare di risolvere i suoi apparenti problemi; la squadra affronta Otto accusandolo di non agire correttamente rinfacciandogli le violente aggressioni all'Avvoltoio, Boomerang, Jester e Screwball e l'uccisione di Massacro. Otto ignora i loro avvertimenti, ma Capitan America gli dice che deve ascoltarli e sostenere una serie di esami se vuole rimanere un Vendicatore. Peter \u00e8 felice che i suoi compagni di squadra abbiano intuito che qualcosa non va, Otto si arrabbia e cerca di andarsene, ma Cap lo mette in guardia ancora una volta. Spazientito Otto assale \"l'idiota a stelle e strisce\", cominciando un combattimento con tutta la squadra. Intanto il Dr. Wirtham usa lo scanner neurolitico che ha rubato in precedenza, al fine di eseguire la scansione del cervello di una bimba (Amy Chen) e rilevare la zona danneggiata, tuttavia trova difficolt\u00e0 a usare lo scanner del quale solo Otto conosce tutte le funzioni. Nel frattempo, Otto viene sconfitto dai Vendicatori, perch\u00e9 distratto dalla voce di Peter che solo lui pu\u00f2 sentire. Inoltre, Carlie Cooper \u00e8 ormai completamente sicura che l'Uomo Ragno non sia Peter Parker e contatta qualcuno che accetta di aiutarla (si scoprir\u00e0 essere il capitano Watanabe/Wraith).\nI Vendicatori eseguono molti test sul corpo di Otto, e dopo pochi minuti, i risultati appaiono positivi, rivelando che Otto non \u00e8 uno Skrull o viene manipolato da fonti esterne e confermano che egli \u00e8 davvero l'Uomo Ragno, con grande disappunto di Peter. Tuttavia, Otto scopre un'anomalia cerebrale minore, ma nessuno sembra accorgersene, cos\u00ec prende nota dei risultati. I Vendicatori si scusano, ma Capitan America avverte Otto che \u00e8 in libert\u00e0 vigilata e che se continuer\u00e0 a essere brutale sar\u00e0 espulso dalla squadra.\nOtto torna a pattugliare, sollevato dal fatto che i Vendicatori non abbiano capito nulla e ritorna alla Horizon Labs. Controllati i dettagli dell'anomalia e resosi conto che per completare la sua ricerca deve recuperare lo Scanner assale la clinica Heart. Trova l'oggetto sulla testa di Amy ma Peter gli impedisce di recuperarlo. Lo scienziato scopre che quando ha tentato di distruggere il pianeta con il calore, ha gravemente danneggiato il cervello della bambina. Otto prova rimorso per le conseguenze e decide di aiutare Cardiac a curarla, con successo; Cardiac, grato, accetta di prestargli lo scanner neurolitico. Tornato alla Horizon Labs, Otto gioisce della sua vittoria, ma Peter lo avverte che lotter\u00e0 per recuperare il suo corpo, ma Otto lo ha scoperto, e ordina al Cervello Vivente di preparare il laboratorio per una \"Parker-ectomia\". Con lo scanner, Otto tenta di determinare l'origine di alcuni spasmi che il \"suo\" corpo sta vivendo, capito che i ricordi di Peter in qualche modo hanno creato una sua versione nella sua testa e decide di annientarlo una volta per tutte. In un disperato tentativo di eliminare Otto, Peter tenta di strangolarlo usando il braccio destro. Otto avvia una purga completa dei suoi ricordi, a partire da quelli del Daily Bugle, ma Peter riesce a bloccarlo. Vedendo questa situazione, Doc Ock decide di affrontare direttamente il frammento di memoria di Peter. Una volta dentro, Peter gli dice che ha fatto un grosso errore quando gli amici e la famiglia del ragazzo (il capitano Stacy, Gwen, zio Ben, zia May, Flash, Mary Jane altri ancora) iniziano a comparire dal nulla, assalendo Otto; quest'ultimo contrattacca evocando i suoi nemici (Kingpin, l'Uomo Sabbia, Mysterio, Goblin, il ladro che uccise lo zio Ben) ovvero le sue paure e le sue ansie. I nemici distruggono gli amici di Peter e i ricordi che ha di loro. Infine i due contendenti si affrontano entrambi nelle vesti dell'Uomo Ragno interrogandosi su chi merita di pi\u00f9 il nome in base alle loro azioni. Mentre Peter incolpa Otto per la sua brutalit\u00e0 Otto ribatte che Peter per aver tentato di essere un \"amichevole Uomo Ragno di quartiere\", e di aver voluto l'amore non \u00e8 stato abbastanza incisivo nella sua lotta al crimine e cita i bambini complici dell'Avvoltoio e le vittime di Massacro come esempi. Infine, Otto gli rimprovera che a causa della sua interferenza, quasi non \u00e8 riuscito a operare Amy e salvarle la vita. Il frammento di memoria inizialmente dice che non aveva fiducia in Otto, ma si rende conto il vero motivo delle sue azioni, era la paura che Otto lo trovasse. Perde cos\u00ec la volont\u00e0 di combattere e Otto lo batte, perdendo per\u00f2 tutti i suoi ricordi. Tornando al mondo reale, Octavius gioisce che per la sua libert\u00e0: \u00abNon c'\u00e8 pi\u00f9. E io? Io [...] sono... libero!\u00bb.\nSenza via di fuga.\nColpevole di aver ucciso Marla Madison Jameson (moglie di J. Jonah Jameson), l'Ammazzaragni viene condannato a morte nel carcere di massima sicurezza Raft. Jameson invita l'Uomo Ragno all'esecuzione per assicurarsi che tutto vada liscio. Poco prima di ricevere la dose letale, Alistair riesce a fuggire. Otto aveva previsto il suo piano di fuga e attiva molti dei suoi contro-piani gi\u00e0 pianificati in precedenza. I condotti sono protetti da laser e fiamme, i muri rinforzati da una speciale griglia e gli Spider-Bot permettono a Otto di vedere ovunque. L'Uomo Ragno mette in salvo i civili, ma Jameson si rifiuta di stare con le mani in mano e decide di dare la caccia ad Alistair incaricando il ragno di ucciderlo. L'Avvoltoio, lo Scorpione e Boomerang combattono contro l'Uomo Ragno, rinforzati da alcune macchine dell'Ammazzaragni. Ock li mette fuori gioco, ma Alistair prende di mira il generatore principale del Raft, senza sapere che la struttura ne possiede alcuni di riserva. Dopo la sconfitta di Boomerang, Alistair manda i suoi scagnozzi a uccidere i civili presenti nel Raft credendo che l'Uomo Ragno vada ad aiutarli lasciandolo perdere. Otto tuttavia lo sorprende affermando che l'unica cosa che debba fare \u00e8 uccidere l'Ammazzaragni. Il ragno e Smythe ingaggiano una battaglia all'ultimo sangue. Nel frattempo l'Avvoltoio raggiunge il gruppo di civili e Jameson viene aggredito dallo Scorpione, che \u00e8 pi\u00f9 che disposto a ucciderlo, solo per essere fermato da Lizard, che possiede la mente e la coscienza di Curt Connors.\nLa battaglia tra l'Uomo Ragno e l'Ammazzaragni si intensifica. Alla fine Smythe si arrende e negozia la salvezza degli ostaggi, ma Otto lo uccide a tradimento ed elimina tutti i miglioramenti che il criminale aveva apportato ai propri complici. Una volta fuori, il gruppo si rallegra della propria libert\u00e0, solo per trovarsi di fronte Smythe, che sfodera il suo ultimo asso nella manica. I suoi Mini-Ammazzaragni lo terranno in vita muovendo il suo corpo e lui trasferir\u00e0 la sua mente nel corpo dell'Uomo Ragno. Il piano fallisce e Otto, ora a distanza di sicurezza dagli altri, rivela la sua identit\u00e0 come Dottor Octopus a Smythe deridendolo un attimo prima che muoia per il fatto che la sua ultima battaglia non l'abbia combattuta contro il suo avversario. In seguito Superior obbliga Jameson a cedergli il Raft come base operativa ricattandolo con una registrazione dove Jameson gli chiede di uccidere Smythe. Ottiene cos\u00ec la base che rinomina Spider-Island 2.\nUn occhio cieco.\nSuperior Spider-Man attacca Shadowland, il fulcro dell'impero criminale di Kingpin (che si accorge che c'\u00e8 qualcosa di diverso nell'Uomo Ragno). Per fuggire indisturbato, il boss del crimine appicca un incendio e uccide un suo sosia, abbandonando Hobgoblin. Anche il folletto riesce a fuggire; infatti uno Spider-Bot pur notandolo non d\u00e0 l'allarme. Nello stesso momento, nel suo covo, Re Goblin viene informato dell'accaduto ed esulta: l'Uomo Ragno infatti \u00e8 riuscito a togliere di mezzo un dopo l'altro tutti i suoi concorrenti e, con la scomparsa di Kingpin, pi\u00f9 della met\u00e0 dei traffici illegali di New York sono nelle sue mani. Re Goblin quindi \u00e8 il nuovo signore del crimine della citt\u00e0.\nScappa Goblin, scappa!\nDopo la distruzione di Shadowland, Hobgoblin va dal Riparatore\u00a0e, dopo avergli spiegato la situazione, gli chiede di migliorare le sue armi. Il Riparatore affida questo lavoro al suo apprendista, che si rivela essere l'ex scagnozzo di Kingpin Tiberius Stone, che sabota le armi di Hobgoblin per vendicarsi di tutte le volte in cui il folletto l'ha minacciato. Nel frattempo i sospetti di Carlie sulla vera identit\u00e0 dell'Uomo Ragno si rafforzano. Il capitano\u00a0Watanabe \u00e8 d'accordo con lei e decide di indagare per conto suo, ma come Wraith.\nAl Daily Bugle, Phil Urich porta immagini della distruzione di Shadowland, impressionando tutti i suoi collaboratori, ma i soldi che ottiene non bastano a pagare l'originale Hobgoblin e Phil scatena un'ondata di crimini pur di pagare i suoi debiti portando Goblin a disattivare il suo programma in modo che Ock non scopra che ha hackerato il suo sistema.\nDopo averlo localizzato,\u00a0Otto affronta Hobgoblin, iniettandogli delle nano-ragno-spie grazie alle quali scopre la sua vera identit\u00e0 e la dichiara pubblicamente prima di arrestarlo. Urich viene poi liberato da Minaccia e si unisce all'esercito di Re Goblin, con il nome di Cavaliere Goblin.\nRitorno al futuro.\nNel 2099 Miguel O'Hara rileva diverse anomalie nello spazio-tempo, che causano improvvise apparizioni di dinosauri e di biplani della prima guerra mondiale. Miguel rileva la sorgente delle anomalie alla Alchemax, ma recatosi l\u00ec scopre che stanno cercando di bloccare il fenomeno, per salvare il CEO della Alchemax, Tyler Stone che rischia di essere cancellato dalla storia stessa (e ci\u00f2 avverrebbe anche a Miguel essendo Tyler il suo padre biologico).\nGli scienziati individuano l'origine dell'anomalia nell'et\u00e0 degli eroi e decidono di mandare Spider Man nel passato al fine di fermare l'anomalia scegliendo Miguel in quanto l'anomalia lo mostra gi\u00e0 nel passato.\nNel presente, Otto sta facendo una partita di softball con i colleghi (allo scopo di far colpo su Anna Maria), ma di colpo arriva un elicottero con agenti del governo federale che arrestano Max Modell. Ci\u00f2 \u00e8 causato da Tiberius Stone.\nIl team spiega a \"Peter\" quali sono le accuse contro la Horizon fino all'arrivo di, Liz Allan, ex moglie di Harry Osborn, proprietaria della \"Allan Chimica\" e nuova maggior azionista della Horizon, che nomina Tiberius Stone nuovo supervisore della ditta.\nOvviamente \u00e8 stato quest'ultimo a causare alcuni fallimenti e a rendere pubblici gli altri, ma mancano le prove per dimostrarlo. Grady usa perci\u00f2 una porta temporale per cercale, mentre Otto decide di aggredire Ty come Spidey. Dal portale di Grady per\u00f2 arriva l'Uomo Ragno 2099 che impedisce a Ock di assalire il nonno, (rivelandogli che sa che \u00e8 Peter Parker), e scappa portandoselo dietro.\nIntanto a causa del viaggio temporale di Grady la Horizon viene invasa dall'energia Alpha. Spidey 2099 spiega che tutta questa energia distrugger\u00e0 il laboratorio ma non riesce a impedirlo perch\u00e9 viene tramortito da Otto. Otto cerca di accedere ai ricordi, di Peter per risolvere il problema ma fallisce; riesce comunque a controllare l'esplosione facendo s\u00ec che distrugga solo l'industria di Modell. Anche l'anomalia temporale rientra, Tyler decide di distruggere la macchina del tempo, lasciando Spidey 2099 bloccato nel passato. In seguito, Tiberius e Liz fondano l'Alchemax, in cui Miguel si fa assumere sotto falso nome mentre, Otto crea le Parker Industries con Sajani come socia. Tutti gli altri membri della Horizon tranne Uatu lasciano New York.\nGoblin Nation e il ritorno di Peter Parker.\nDopo aver sconfitto ed essere stato posseduto dal simbionte di Venom, Superior Spider-Man/Octopus venne coinvolto nella battaglia finale con Goblin. Nel momento in cui il Folletto Verde mise sotto assedio l'intera citt\u00e0, con i Vendicatori occupati a sedare le rivolte e a contrastare gli uomini di Osborn, Superior Spider-Man si rese conto che l'unico che sarebbe stato in grado di vincere e sconfiggere Norman era Peter Parker. Ripreso possesso del proprio corpo, l'intelletto di Peter riusc\u00ec a sconfiggere Goblin e a riportare la citt\u00e0 in pace, priva della morsa del criminale Norman Osborn, sottopostosi ad una plastica facciale per rendersi irriconoscibile. La testata The Superior Spider-Man termin\u00f2 quindi la sua corsa e venne rilanciata \"The Amazing Spider-Man\" con un nuovo numero 1.\nOriginal Sin.\nRipreso possesso delle proprie facolt\u00e0, Peter Parker si trov\u00f2 a dover dirigere la nuova azienda fondata da Octopus mentre possedeva la mente dell'Uomo Ragno. Durante lo scontro con la Gatta Nera ed Electro, Peter liber\u00f2 Cindy Moon, una ragazza morsa dallo stesso ragno che morse in principio l'Uomo Ragno, dal bunker dove era stata imprigionata da Ezekiel Sims anni prima. Cindy Moon, che ha gli stessi poteri dell'Uomo Ragno, cre\u00f2 un costume e prese il nome di Silk, aiut\u00f2 a sconfiggere la Gatta Nera ed Electro (che \u00e8 stato depotenziato e arrestato). In seguito partecipa con tutti i Vendicatori alla battaglia sulla Luna e riusc\u00ec a recuperare temporaneamente gli occhi dell'Osservatore.\nAi confini del Ragnoverso.\nUn esercito di Uomini Ragno venne reclutato da Superior Spider-Man per combattere la minaccia della famiglia di vampiri psichici, guidata da Morlun, predatori di totem del ragno in tutte le dimensioni del multiverso. Nel preludio all'evento Ragnoverso vennero narrate le storie personali di Peter Parquagh, Spider-Man Noir, Spider-Gwen, Spider-Man 2099, Aaron Aikman, Patton Parnel, Spider-Uk, SP//dr, l'Uomo Ragno Assassino, L'Uomo Ragno e i suoi fantastici amici e Spider-Man Unlimited.\nRagnoverso.\nPeter, Silk, la Donna Ragno, Spider-Girl e l'Uomo Ragno 2099 vennero reclutati dall'esercito di Spider-Uk, per combattere contro gli Eredi (Morlun e i membri della sua famiglia). Peter era il ragno pi\u00f9 importante essendo l'unico che in passato avesse sconfitto un Erede.\nDurante una missione per unirsi all'altra squadra su Terra-928, Peter fu sorpreso di vedere Otto Octavius/Superior Spider-Man tra loro (era stato trasportato l\u00ec mesi prima della sua morte). Quando l'erede Daemos li rintracci\u00f2 su Terra-928, gli Spider-Men furono costretti a dividersi e a fuggire. Peter ebbe un colloquio con una morente versione alternativa di Ezekiel, che gli disse di proteggere l'Altro, la Sposa e il figlio (Ben Parker, fratello di Spider-Girl) prima di morire.\nDopo aver sconfitto Otto per il comando del team, Peter and\u00f2 con Anya Corazon e Gwen Stacy da Jessica Drew per chiederle di infiltrarsi tra gli Eredi. Poco dopo, la zona sicura venne attaccata dagli eredi Solus, Jennix e Morlun. Dopo che il primo uccise il Capitan Universo Uomo Ragno, l'esercito fu costretto a fuggire. Silk, che si era allontanata per conto suo, li contatt\u00f2 da Terra-3145 e disse di andare l\u00ec, poich\u00e9, essendo una Terra radioattiva, gli Eredi non potevano andarci. Dopo aver trovato riparo nella Sims Tower, il Ragno-esercito scopr\u00ec chi fosse lo spider-totem di questo universo: Ben Parker.\nQuesta versione di suo zio, per\u00f2, non era disposta a combattere di nuovo. Utilizzando le pergamene mandate dalla Donna Ragno, che si era infiltrata precedentemente nella base degli Eredi, l'esercito scopr\u00ec che i vampiri psichici volevano sacrificare l'Altro, la sposa e il figlio per impedire l'emergere di nuovi Ragno-totem. Con Karn, fratello di Morlun, dalla loro parte, i ragni si diressero sul mondo degli Eredi per fermarli (Peter e Otto convinsero Ben Parker a combattere per l'ultima volta). Dopo aver sconfitto gli Eredi, Peter li rinchiuse nella Sims Tower del mondo radioattivo, dove sarebbero potuti sopravvivere senza pi\u00f9 far del male a qualcuno.\nSpirale e Turno di notte.\nDopo essere ritornato sulla Terra dopo gli avvenimenti di \"Ragnoverso\", Peter riveste i panni dell'Uomo Ragno. Aiuta la vigilante Wraith ad incastrare Lapide, che ha corrotto il giudice di un tribunale per far s\u00ec che un criminale (che ha in precedenza ucciso il mentore della supereroina) uscisse pulito dal processo. Dopo aver ricevuto da Mr. Negativo le prove che mostrano la corruzione del giudice, questo finisce in prigione. Inoltre, anche Lapide finisce in carcere. L'assenza di Lincoln crea un vuoto di potere che il nuovo Re Goblin e Testa di Martello tentano di riempire, divenendo i re del crimine. L'Uomo Ragno riesce a fermarli entrambi e poi \u00e8 costretto a lottare contro la Gatta Nera, anche lei determinata a diventare la zar del crimine, ma viene sconfitta. Dopo quest'avventura, Peter ritorna al lavorare nelle sue Parker Industries per proporre un nuovo tipo di carcere di massima sicurezza costruito con l'aiuto di Clayton Cole, Anna Maria Marconi e Sajani Jaffrey. Tuttavia, i loro concorrenti della Alchemax, Phil Urich e l'ex Molten decidono di assoldare un criminale capace di distruggere le Parker Industries, il Fantasma. Quest'ultimo riesce nell'intento, seminando caos e distruzione nell'azienda, costringendo tutti alla fuga. Peter Parker, cambiandosi nell'Uomo Ragno, riesce a contenere il caos e a sconfiggere il Fantasma. Con la distruzione della seconda sede della sua azienda, Peter decide di trasferirla in un altro posto.\nSecret Wars.\nDopo tutto ci\u00f2, un'Incursione coinvolge l'universo 616 e l'Uomo Ragno aiuta i Vendicatori e gli X-Men a salvare quante pi\u00f9 persone possibile. Grazie alla flotta di salvataggio costruita dagli Illuminati, Peter si ripara dalla distruzione assoluta, e, dopo essere stato liberato dalla flotta dal Dottor Strange, aiuta tutti gli eroi a sconfiggere il Dottor Destino, che ha utilizzato il potere degli Arcani per divenire un dio e ricreare la Terra, da lui denominata Battleworld. Con la sconfitta di Victor Von Doom, Peter ritorna su una rinnovata Terra 616 ricostruita da Mr. Fantastic, ora chiamata Terra Prima, assieme a Miles Morales. I due condividono infatti lo stesso universo.\nMondiale.\nOtto mesi dopo gli avvenimenti di Secret Wars, Peter Parker \u00e8 ancora l'Uomo Ragno. Assieme a Mimo (Barbara Morse) sventa un furto alle Parker Industries e inoltre, durante questo periodo, si \u00e8 alleato con lo S.H.I.E.L.D. e costruisce per loro diverse armi per mantenere la sicurezza. La sua azienda si \u00e8 espansa a livello mondiale, con diverse sedi in ogni angolo del mondo grazie al Webware, un congegno che sa cosa vuole l'utente prima dell'utente stesso ma lo Zodiaco se ne impossessa. Peter, assieme a Prowler si infiltrano nella loro base subacquea per recuperarlo ma Aquario riesce a spedire i file del Webware a tutte le basi dello Zodiaco. Questo si riveler\u00e0 essere stato un rischio premeditato. Infatti, tracciando il segnale inviato da Aquario, lo S.H.I.E.L.D. riesce ad individuare l'esatta ubicazione di tutte le basi del nemico. Per\u00f2, prima ancora di riuscire ad organizzarsi per un contrattacco, il capo dello Zodiaco, Scorpione, attacca la fortezza volante dello S.H.I.E.L.D. riuscendo ad uccidere Leone. Sar\u00e0 proprio nel momento del contrattacco che l'Uomo Ragno, nelle vesti di Peter Parker, verr\u00e0 contattato da zia May, impegnata in una campagna umanitaria con la fondazione zio Ben, a causa di un attacco da parte dei Goblin. Abbandonando la missione si diriger\u00e0 sul posto dove riesce facilmente a sgominare la banda anche se il capo, presumibilmente Norman Osborn, che non si riesce a vedere in volto a causa di un fitto bendaggio, rimane impunito. Sar\u00e0 proprio qui che verr\u00e0 a sapere del fallimento dell'attacco S.H.I.E.L.D. e riuscir\u00e0 ad organizzarsi per una controffensiva a Londra, dove si trova il reale obiettivo dello Zodiaco, un bracciale contenuto all'intero dell'antica Stele di Rosetta. Nello scontro le forze delle Zodiaco vengono sconfitte ma lo Scorpione raggiunge il proprio obiettivo riuscendo a fuggire. Una volta tornato alle Parker Industries, Peter, a causa di numerosi precedenti, ritiene colpevole di sabotaggi la sua assistente Sajani Jaffrey che verr\u00e0 licenziata, solo poi si scoprir\u00e0 che il vero colpevole \u00e8 il Cervello Vivente, al cui interno \u00e8 conservata la coscienza del Dottor Otto Octavius.\nRegno Oscuro.\nPeter Parker inizia una relazione con Lian Tang, la co-creatrice, assieme all'Uomo Ragno, della nuova Spider-Mobile. Mentre Peter tiene un congresso con la filiale giapponese, il criminale Mr. Negativo viene soccorso da Cloak e Dagger ora malvagi, riuscendo ad evadere da una prigione di massima sicurezza, intenzionato a raggiungere il Giappone per effettuare un commercio della sua droga sperimentale che intende utilizzare su un suo ex nemico attualmente affiliato alle Parker Industries. Mr. Negativo viene intralciato e sconfitto dall'Uomo Ragno, ma riesce lo stesso a fuggire. Dopo aver riportato alla normalit\u00e0 Cloak e Dagger, Peter ordina loro di restare in Giappone per cercare il fuggiasco Mr. Negativo. Il rapporto di Peter con Tang si fa inoltre complicato quando l'Uomo Ragno scopre che la ragazza \u00e8 sempre stata una spia alleata dello Zodiaco per curare la madre dal cancro.\nL'Ascesa di Scorpio.\nDopo aver sconfitto Mr. Negativo, Peter Parker si allea ancora una volta con lo S.H.I.E.L.D. per catturare Scorpio e lo Zodiaco. Nella sua impresa, l'Uomo Ragno scopre che il leader della squadra di criminali \u00e8 il principale investitore delle Parker Industries, Vernon Jacobs. Intenzionato a fermarlo ad ogni costo, Peter riesce nel suo intento, buttandolo in una porta del futuro e prendendosi la chiave dello Zodiaco che precedentemente era in possesso di Jacobs.\nIl complotto del clone.\nPeter Parker apprende dell'esistenza di un'azienda, la New U, e decide di sperimentare i loro servizi di riparazione dei tessuti e degli organi vitali su un suo dipendente delle Parker Industries, Mr. Jefferson. L'operazione ha successo, ma dopo aver incontrato il suo dipendente, a Peter scatta il suo senso di ragno: qualcosa non va nella New U. Tuttavia Zia May e Jonah Jameson vogliono l'aiuto dell'azienda per aiutare Jay, quasi in fin di vita. L'Uomo Ragno decide allora di inviare come talpa Prowler per vedere come opera la New U in gran segreto, ma purtroppo Hobie viene ucciso dalla nuova Electro e riportato in vita dallo Sciacallo, che si rivela essere il capo dell'azienda. Prowler dunque si allea con lo Sciacallo, dando a Peter false informazioni. Le condizioni di Jameson intanto peggiorano sempre pi\u00f9 e May e Jonah fanno pressioni su Peter per chiamare la New U. Dopo una missione come Spidey, per\u00f2, Parker apprende della morte di Jay Jameson e Jonah lo rimprovera dicendo che se avessero usato la New U non sarebbe mai successo. In breve Peter scopre che a capo della New U c'\u00e8 il nuovo Sciacallo, Ben Reilly, che clonato a ripetizione da Miles Warren, \u00e8 impazzito a causa degli abusi subiti da quest'ultimo, e si \u00e8 messo in testa di riportare in vita con la clonazione tutti coloro che l'Uomo Ragno ha visto morire, compreso zio Ben. Peter rimprover\u00f2 il suo clone per la follia messa in atto, spingendo Ben a ordinare ai cattivi che aveva riportato in vita di attaccarlo. Reilly decise poi di trasmettere un segnale di decomposizione in tutto il mondo, che avrebbe fatto s\u00ec che i suoi cloni causassero un'epidemia di virus Carrion a livello globale, estinguendo l'umanit\u00e0 che lui avrebbe rimpiazzato con dei cloni. Per fortuna Peter riusc\u00ec a impedirlo trasmettendo un contro-segnale.\nPersonalit\u00e0 e temi.\nDalle parole dello storico dei fumetti Peter Sanderson:\nSally Kempton per \"The Village Voice\" ha affermato nel 1965 che \"L'Uomo Ragno ha un terribile problema di identit\u00e0, un marcato complesso di inferiorit\u00e0 e una paura delle donne. \u00c8 antisociale, dominato dalla castrazione, tormentato dal senso di colpa edipico e incline agli incidenti... un nevrotico funzionante\". Agonizzante per le sue scelte, cercando sempre di fare il bene, \u00e8 tuttavia visto con sospetto dalle autorit\u00e0, che sembrano incerte se sia un vigilante utile o un criminale intelligente.\nNota lo storico culturale Bradford W. Wright,\nLe storie della met\u00e0 degli anni '60 riflettevano le tensioni politiche del tempo, poich\u00e9 le storie Marvel dei primi anni Sessanta avevano spesso affrontato la Guerra Fredda e il Comunismo. Come osserva Wright,\nSpider-Man \u00e8 comunemente visto come un eroe coraggioso e retto. Scosso dalla tragica morte di suo zio, il voto di responsabilit\u00e0 di Spider-Man lo ha portato a un percorso di eroismo e servizio umanitario.\nUno dei tratti pi\u00f9 importanti di Spider-Man \u00e8 il suo senso dell'umorismo. A volte \u00e8 visto come il pagliaccio della classe. Anche di fronte a morte certa, Spider-Man fa invariabilmente una battuta, con fastidio sia degli amici che dei nemici. Le sue ragioni per questo variano: o vuole alleviare lo stress di una situazione, o semplicemente perch\u00e9 vuole nascondere quanto sia davvero spaventato durante una crisi. Inoltre, lo fa per innervosire i suoi avversari, poich\u00e9 sa che se sono arrabbiati, normalmente si perderebbero e sarebbero vulnerabili a un avversario abile superiore. \u00c8 generalmente accettato, tuttavia, che ogni volta che una vita \u00e8 in pericolo, smette di raccontare barzellette e prende la situazione attuale con la massima seriet\u00e0.\nDietro questa facciata umoristica, tuttavia, c'\u00e8 un'anima ferita che ha attraversato molte sofferenze. Il senso di colpa per la perdita di suo zio Ben continua a essere il principale fattore motivante nella sua vita. Peter \u00e8 pronto ad assumersi la colpa e la responsabilit\u00e0 per qualsiasi cosa brutta che accade in sua presenza o che possa, in qualche modo, riferirsi a lui.\nPeter \u00e8 anche tradizionalmente un solitario. A causa del suo stile individualistico, essendo stato un emarginato sociale in giovent\u00f9, Spider-Man trova difficile lavorare in squadra. Tuttavia, questo \u00e8 gradualmente diminuito nel corso degli anni, al punto che Spider-Man ha lavorato attivamente con i Vendicatori.\nPeter \u00e8 anche volitivo, qualunque siano gli ostacoli che incontra, se si tratta di relazioni, di essere incompreso o di qualcuno che muore sotto il suo controllo, si rialza sempre. La sua volont\u00e0 indomita e il suo atteggiamento di non arrendersi di solito lo spingevano a compiere imprese incredibili. Nonostante sia un eroe, Parker \u00e8 nerd, goffo e timido. Questi tratti sono sbiaditi nel corso degli anni man mano che Parker \u00e8 cresciuto e ha acquisito sicurezza, ma gli elementi del goffo adolescente nerd rimangono ancora nella sua personalit\u00e0.\nLa rettitudine di Spider-Man lo ha portato ad avere stretti legami con Daredevil, i Fantastici Quattro e i Nuovi Vendicatori, di cui \u00e8 un membro fondatore. Delle due squadre precedentemente menzionate, Spidey \u00e8 il pi\u00f9 vicino alla Torcia Umana, facendo scherzi l'uno con l'altro o cercando conforto rispettivamente, e Wolverine. Peter \u00e8 anche abbastanza vicino agli X-Men, in grado di simpatizzare con il disprezzo pubblico che i mutanti spesso affrontano, e una volta che si \u00e8 unito alla loro facolt\u00e0 - anche se \u00e8 stato veloce a chiamarli in modo pregiudizievole contro i non mutanti. Spider-Man ha anche sviluppato amicizia con Deadpool, nonostante si infastidiscano a vicenda con la loro morale e le loro battute.\nPoteri e abilit\u00e0.\nPeter Parker ha abilit\u00e0 sovrumane derivate da mutazioni risultanti dal morso di un ragno radioattivo. Fin dalle storie originali di Lee-Ditko, Spider-Man ha avuto la capacit\u00e0 di aggrapparsi ai muri e altri poteri che includono forza, velocit\u00e0, equilibrio e agilit\u00e0 sovrumane, e un sesto senso precognitivo chiamato \"senso di ragno\", che lo avverte del pericolo.\nLa sua forza di ragno gli consente di sollevare diverse tonnellate (2 nell'universo Ultimate, e 10 nella storia originale, poi aumentando con la crescita). Pu\u00f2 sostenere un'auto sopra la sua testa con poca fatica, \u00e8 stato dimostrato che riesce a far oscillare facilmente una palla da demolizione da 3 tonnellate usando catene d'acciaio, e la forza nelle sue gambe gli permette di saltare su distanze e altezze notevoli. In combattimento Spidey deve trattenere i suoi colpi contro gli umani normali, che per loro sarebbero fatali, a meno che non combatta contro avversari con forza e resistenza sovrumane. Il suo fisico pu\u00f2 resistere ad impatti, scosse elettriche, esplosioni e altri danni fisici che ucciderebbero qualsiasi uomo normodotato. Numerose volte ha subito degli impatti al suolo cadendo da svariati metri (ne \u00e8 un esempio uno dei primi scontri con l'Avvoltoio) senza riportare danni considerevoli e sopravvivendo sempre. Inoltre, si stanca molto lentamente, dato che il suo corpo produce meno tossine della fatica. Anche se il suo fattore di guarigione non \u00e8 potente come quello di Wolverine, l'Uomo Ragno pu\u00f2 guarire dalla maggior parte delle lesioni (fratture comprese) in soli due giorni. La sua agilit\u00e0, il suo equilibrio e la sua coordinazione fisica sono superiori a quelle del pi\u00f9 preparato atleta umano. Pu\u00f2 regolare la sua posizione d'istinto e raggiungere uno stato di perfetto equilibrio in ogni posizione immaginabile. Anche la sua velocit\u00e0 \u00e8 talmente sviluppata da essere superiore a quella del miglior corridore umano. Inoltre i suoi riflessi sono 15 volte pi\u00f9 rapidi del normale.\nIl \"senso di ragno\" \u00e8 un sesto senso premonitore che, quando \u00e8 attivo, causa una fastidiosa sensazione di formicolio attorno al capo dell'Uomo Ragno e lo avverte di qualsiasi pericolo poco prima che si manifesti. Pi\u00f9 la sensazione \u00e8 intensa, maggiore \u00e8 l'insidia. Grazie ad esso Spidey \u00e8 quasi intoccabile in battaglia, riuscendo a eludere la maggior parte delle minacce. Il senso di ragno \u00e8 direzionale e pu\u00f2 guidarlo ad armi e nemici, agendo perfino contro gli attacchi provenienti da un'intelligenza artificiale. Lo ha inoltre aiutato a preservare la sua identit\u00e0 segreta, dato che lo avvisa di osservatori o telecamere nascoste quando si veste. Solo i simbionti, come Venom e Carnage, e i cloni, come Ben Reilly e Kaine Parker, non sollecitano questa abilit\u00e0.\nL'Uomo Ragno ha la capacit\u00e0 di ragno di aderire e arrampicarsi su quasi tutte le superfici solide, compresi muri e soffitti. Il potere di adesione richiede uno sforzo cosciente e funziona su tutto il corpo, ma \u00e8 concentrato maggiormente sui polpastrelli e sulle piante dei piedi, oltre ad avere un limite di diverse tonnellate per dito. Ad un certo punto \u00e8 stato in grado di impedire ad Anti-Venom di togliergli la maschera, incollandola al viso.\nIl personaggio \u00e8 stato originariamente concepito da Stan Lee e Steve Ditko come intellettualmente dotato, ma in seguito gli scrittori hanno descritto il suo intelletto a livello di genio, distinguendosi come uno dei migliori studenti delle scuole superiori e dell'universit\u00e0, attitudine riconosciuta da alcune delle pi\u00f9 brillanti menti della Terra, come Hank Pym e Reed Richards. Accademicamente brillante, Parker ha esperienza nei campi della scienza applicata, della chimica, della fisica, della biologia, dell'ingegneria, della matematica e della meccanica. Con i suoi talenti, ha cucito da solo il suo costume per nascondere la sua identit\u00e0 e ha costruito molti dispositivi che completano i suoi poteri, in particolare i lancia-ragnatele meccanici, il ragno-segnale e le ragno-spie. Gli scienziati di Thomas Fireheart, tra i migliori al mondo, non furono in grado di replicare il fluido per le ragnatele creato da Parker durante il liceo. L'intelletto di Peter gli \u00e8 anche valso un posto nel think tank Horizon Labs. Peter \u00e8 stato anche in grado di hackerare il sistema Stark Industries per ignorare il comando di controllo di Tony Stark sull'armatura Iron Spider, e scoprire le \"Particelle Parker\", una fonte di energia legata alla continua espansione dell'universo che offre una potenza maggiore della Phoenix Force, secondo Reed Richards. Peter ha dimostrato di essere un insegnante di talento al Liceo scientifico Midtown. Ha un grande senso del sapere quali pulsanti premere nelle menti dei suoi nemici e usa spesso l'umorismo per intimidire e provocare i nemici. Parker \u00e8 un fotografo molto abile, avendo lavorato come tale al Daily Bugle per anni. Oltre all'inglese, Peter ha anche imparato la lingua mandarina. Acquisiti i poteri del ragno e combinandoli con la sua mente scientifica e creativa, Parker \u00e8 diventato col tempo un grande combattente corpo a corpo che utilizza uno stile di combattimento che integra direttamente le sue abilit\u00e0 superumane. I suoi metodi sono volatili, permettendogli di rivaleggiare praticamente con tutti i tipi di combattenti. Infine, Parker ha una grande forza di volont\u00e0.\nIn seguito allo scontro con Adriana Soria, una metaumana col DNA di insetti nel corpo, Peter subisce una mutazione che lo porta a morire e rinascere, con alcuni piccoli cambiamenti; pu\u00f2 generare le ragnatele direttamente dalle braccia; questa caratteristica sparir\u00e0 in conseguenza di un parziale riavvio del personaggio nella mini \"Soltanto un altro giorno\", poco dopo il maxi crossover \"Civil War\".\nGadget e armi.\nIl personaggio \u00e8 un abile scienziato in grado di realizzare una strumentazione che usa durante la sua attivit\u00e0 di supereroe:\nOltre a queste apparecchiature che utilizza di solito, Peter, da quando ha cominciato a lavorare nei laboratori della Horizon, ha anche inventato altre armi o accessori per sconfiggere con maggiore facilit\u00e0 i suoi nemici. Ad esempio, ha messo a punto un aliante come quello di Goblin, ma a forma di ragno e privo di armi, per evitare gli attacchi di Molten Man e delle granate stordenti sempre per sconfiggere quest'ultimo senza fargli del male. Oppure, nella saga \"Fino alla fine del mondo\", ha creato un'armatura munita di gadget, armi e piani studiati apposta per sconfiggere non solo ogni membro dei Sinistri Sei, inclusi Rhino (con una ragnatela elettrica stordente), l'Uomo Sabbia (studiando tramite le apposite attrezzature come catturarlo nonostante si trovassero dentro un deserto) e il Camaleonte (copiando i poteri di Daredevil), ma anche Capitan America; infatti, prevedendo che Dottor Octopus riuscisse a controllare i Vendicatori, l'Uomo Ragno aveva preparato un proiettile congelante, anche se poi ha fallito, visto che Cap \u00e8 riuscito a schivarlo.\nComprimari.\nAvversari.\nL'Uomo Ragno ha incontrato numerosi nemici. La maggior parte di loro, come lo stesso Uomo Ragno, hanno ottenuto i loro poteri attraverso incidenti di natura scientifica o tramite l'uso sconsiderato della tecnologia scientifica. Alcuni di loro hanno poteri e costume a tema animale.\nL'acerrimo nemico del personaggio \u00e8 Norman Osborn alias Goblin che ha avuto un importante ruolo nella sua vita avendo ucciso una sua ragazza, Gwen Stacy, \u00e8 inoltre stato l'artefice della saga del clone, ha fatto credere che zia May fosse morta, e per colpa sua Mary Jane Watson ha abortito. Altro avversario di grande rilievo \u00e8 Eddie Brock alias Venom, creato alla fine degli anni ottanta. Pi\u00f9 che un vero supercriminale venne concepito come alter ego oscuro ma si svilupp\u00f2 fino a diventare \"quello che il ragno \u00e8 troppo codardo per essere\". Insieme a Carnage \u00e8 immune al suo senso di ragno. Altro avversario importante \u00e8 il Dottor Octopus, uno dei primi nemici ideato negli anni sessanta, creatore e capo dei Sinistri Sei.\nJ. Jonah Jameson, direttore del Daily Bugle, non si \u00e8 mai scontrato con l'Uomo Ragno, ma a causa del suo odio per lui si \u00e8 alleato con Spencer Smythe (inventore dei primi Ammazzaragni), messo in palio diverse ricompense per la sua cattura, e si \u00e8 persino reso responsabile della creazione dello Scorpione per eliminarlo. Pur non essendo \"fisicamente\" un nemico, Jameson \u00e8 comunque convinto che l'Uomo Ragno sia malvagio e, con i suoi numerosi editoriali e articoli diffamatori verso di lui, ha spinto molte persone a pensarla cos\u00ec.\nLista degli avversari principali dell'Uomo Ragno:\nDurante la sua movimentata carriera di supereroe, l'Uomo Ragno ha incontrato in certe occasioni altri celebri supercriminali dell'universo Marvel, con cui immancabilmente si \u00e8 schierato contro, come il Teschio Rosso (che fu responsabile della morte dei suoi genitori), il Dottor Destino, Loki, Thanos, Magneto e diversi membri della Confraternita dei mutanti malvagi.\nGli autori.\nSegue una lista dei disegnatori e sceneggiatori che nel tempo hanno realizzato le storie pi\u00f9 significative dell'Uomo Ragno.\nVersioni alternative.\nHouse of M.\nNell'universo alternativo creato da Scarlet, Peter \u00e8 sposato con Gwen Stacy, con cui ha un figlio, Richie; inoltre sia lo zio Ben sia il capitano Stacy sono ancora vivi. L'Uomo Ragno, infatti, ferm\u00f2 il ladro che avrebbe ucciso zio Ben e fece una rapida carriera come wrestler, diventando l'idolo dei mutanti che lo credevano uno di loro. Dopo la guerra, Peter rese pubblica la sua identit\u00e0 spacciandosi per un mutante e gir\u00f2 un film con Mary Jane Watson come coprotagonista, e successivamente spos\u00f2 Gwen, la sua fidanzata al liceo, e insieme conseguirono il dottorato e fondarono la Spider-Man Inc. (con l'aiuto di zio Ben) tesa in molti settori come la scienza e la carit\u00e0. Grazie a Layla Miller, Peter riesce a riacquistare la memoria ma crolla quando le conseguenze delle manipolazioni di Scarlet e i ricordi di un'altra vita gli sconvolgono la mente; impazzito, assume l'identit\u00e0 di Goblin e tenta di distruggere la sua stessa vita. Una volta rinsavito si ritira in campagna con la famiglia e giura vendetta contro Magneto e sua figlia. In seguito combatte la Casata di Magneto insieme agli altri eroi.\nL'Uomo Ragno dell'universo Ultimate differisce in alcune caratteristiche dalla versione classica. Ha guadagnato i suoi poteri da un ragno modificato geneticamente e non radioattivo, \u00e8 un adolescente ed ha una relazione, bench\u00e9 tormentata, con Mary Jane Watson fin dall'inizio. Inoltre non \u00e8 un foto-reporter ma un web-designer. Qui le abilit\u00e0 dell'Uomo Ragno sono notevolmente pi\u00f9 basse, ma controlla meglio il simbionte. Altra importante differenza \u00e8 che in questa versione molti pi\u00f9 personaggi scoprono presto la doppia identit\u00e0 di Peter.\nLa versione ultimate di Peter differisce fortemente, pur conservando lo spirito del personaggio, dalla sua controparte \"classica\". Inoltre il Peter \"ultimate\" \u00e8 un ragazzo sui quindici anni, che va ancora al liceo, e vive ancora con una Zia May non pi\u00f9 anziana ma di mezza et\u00e0, anch'essa vedova di Ben Parker. Fin dall'inizio ha una storia con \"Mary Jane\", sua vicina di casa e compagna di studi in questa versione. La \"Gwen Stacy\" di questo universo \u00e8 invece una ragazza ambigua e problematica, attratta da Peter. L'eventuale sviluppo della loro relazione \u00e8 interrotto, anche qui, dalla macabra uccisione della ragazza da parte dell'ultimate Carnage. Wolverine Ultimate conosce l'identit\u00e0 segreta dell'Uomo Ragno. I due sono amici-nemici e addirittura, in una rocambolesca storia narrata da Brian M. Bendis e Mark Bagley, si scambieranno i corpi. L'incresciosa situazione creer\u00e0 situazioni esilaranti, al limite della commedia, soprattutto puntando l'attenzione sugli equivoci causati dagli inevitabili scambi di persona e apparenti repentini cambi di personalit\u00e0. Anche lo scambio dei poteri causer\u00e0 non poche difficolt\u00e0 ai due.\nIn questo universo Peter non \u00e8 un fotoreporter \"freelance\" bens\u00ec un web-designer del Daily Bugle. Il direttore del suddetto giornale, l'irascibile J. Jonah Jameson, ritiene, come nell'universo classico, che l'Uomo Ragno sia un pericoloso criminale ma cambier\u00e0 completamente idea quando, durante gli eventi di \"Ultimatum\", lo vedr\u00e0 in prima linea ad aiutare quante pi\u00f9 persone possibile durante la disastrosa inondazione di New York provocata da Magneto. Peter Parker verr\u00e0 ucciso dal suo acerrimo nemico, Goblin, nell'evento \"La morte dell'Uomo Ragno\". La maschera dell'Uomo Ragno verr\u00e0 ereditata da un giovane ragazzo proveniente dall'America latina, Miles Morales. Ad un anno dalla sua morte, Peter Parker ritorner\u00e0 in vita in un laboratorio abbandonato. Insieme a Miles, sconfiggeranno il Goblin, anche lui tornato in vita. Decider\u00e0 di lasciare il compito di Uomo Ragno a Miles per andare alla ricerca di prove che spiegano come \u00e8 tornato in vita.\nIn questo universo (Terra-11) Peter \u00e8 sostituito da Penelope Parker, una ragazzina pi\u00f9 giovane dell'Uomo Ragno dell'universo Ultimate. La sua migliore amica \u00e8 Mary Jane ed \u00e8 innamorata di Flash Thompson. Diventa Spider-Girl grazie al morso di un ragno. Il suo primo costume ha come maschera un sacchetto per il pranzo e una felpa di suo zio Ben. Appena scopre i suoi poteri, Penelope racconta la verit\u00e0 a sua zia May. La sua prima apparizione \u00e8 in Ragnoverso #1.\nIn questo universo Patton Parnel (Peter Parker) \u00e8 diventato l'Uomo Ragno a causa di un morso di un ragno che gli ha dato le abilit\u00e0 dell'Uomo Ragno originale. Tuttavia, per mangiare Patton deve sfamarsi di persone o animali vivi. \u00c8 innamorato di Sara Jane Watson (Mary Jane Watson) con la quale si bacer\u00e0 e subito dopo le dar\u00e0 un morso per trasferire le\u00a0uova di ragno in un altro corpo. Patton va alla Octavius High. In questo universo non viene presentata Zia May e non viene affidato dai genitori ma viene affidato dai servizi social a suo zio Ted che si presenta come un uomo senza cuore che lo picchia sempre. A causa del morso del ragno Patton si trasforma in un vero ragno umano staccandosi la pelle sotto la quale si vede che ha pi\u00f9 di due occhi e due braccia supplementari. Tentando di mangiarsi Sara Jane viene ucciso da Morlun nella sua prima e ultima apparizione in Edge of Spider-Verse.\nLe vicende del Superior Spider-Man si svolgono nell'universo Marvel originale, ovvero nella Terra 616. Prima di morire, Otto Octavius scambi\u00f2 la sua mente con quella di Peter, facendo morire il vero Uomo Ragno al posto suo. La coscienza di Peter \u00e8 legata al suo corpo facendolo apparire come un fantasma. Otto si innamorer\u00e0 di una ragazza di nome Annamaria Marconi. Otto avr\u00e0 il controllo del corpo di Peter per circa un anno, ma quando si render\u00e0 conto di non poter salvare la sua citt\u00e0 e la sua ragazza dalle grinfie del Goblin decider\u00e0 di cedere il suo corpo a Peter. Questo avvenimento far\u00e0 ripartire la serie di Uomo Ragno con il nome The Amazing Spider-Man. Durante le vicende di Ragnoverso si vedr\u00e0 in azione di nuovo Otto Octavius che quando era in possesso del corpo di Peter verr\u00e0 sbalzato fuori dalla sua linea temporale mandandolo nell'anno 2099. Da quel momento, grazie all'aiuto del fratello di Miguel o'Hara (l'Uomo Ragno 2099), salver\u00e0 un gruppo di Spider-Men dalle grinfie di Morlun e i suoi fratelli fino ad incontrarsi con un altro gruppo di Uomini Ragno nel quale c'era anche Peter Parker della terra 616 dopo che Doc Ock ceder\u00e0 di nuovo il suo corpo a lui. Dopo la vittoria dei ragni nel finale di Ragnoverso e dopo aver scoperto che alla fine Peter Parker (Terra-616) ritorner\u00e0 nel suo corpo in futuro facendo morire Doc Ock, cercher\u00e0 di cambiare il suo futuro grazie alla \"Grande Rete del futuro e del destino\" ma verr\u00e0 sconfitto, la sua memoria cancellata e rimandato nel momento della linea temporale della Terra-616 in cui era scomparso prima di Ai confini del Ragnoverso.\nLe vicende di questo universo sono quasi identiche a quelle dell'Uomo Ragno originale soltanto che a Peter Parker, che voleva eliminare i suoi poteri di ragno con un siero, crescono improvvisamente altre quattro braccia. Verr\u00e0 abbandonato dalla famiglia per questo. La sua prima apparizione \u00e8 in \"What if...\". Si rivedr\u00e0 dopo tanto tempo in Ai confini del Ragnoverso. Insieme a Spider-Man Noir salver\u00e0 molti Uomini Ragno, ma verr\u00e0 ucciso dal clone di Daemos, uno dei fratelli di Morlun, in Spider-Man 2099 (vol. 2) n. 6.\nIn questo universo (Terra-833) l'Uomo Ragno \u00e8 Billy Braddock, non Peter Parker. Il mondo ha una caratteristica molto romana. La maggior parte del mondo \u00e8 composto da supereroi. Dopo aver visto la situazione negli altri universi e la morte di molti Spider-Men (come l'Uomo Ragno della Terra-1982, componente di una squadra con Firestar e l'Uomo Ghiaccio), decide d'intraprendere un viaggio multidimensionale e salvare pi\u00f9 Spider-Men possibili dalle grinfie di Morlun e dei suoi fratelli in Edge of Spider-Verse. Nel finale di Ragnoverso, Billy non potr\u00e0 tornare nella sua dimensione perch\u00e9 cancellata dalle \"Incursioni\", fenomeni dimensionali in grado di distruggere dimensioni intere (Distruzioni causati dalla Secret Wars). Rimarr\u00e0 a Loomworld (Terra-001, terra della famiglia di Morlun) dopo aver spedito Morlun e i suoi fratelli in una terra alternativa dove c'\u00e8 stata una guerra post-termonucleare. Insieme a lui rimarr\u00e0 anche Spider-girl della Terra-616. \u00c8 stata rivelata la notizia di un nuovo \"crossover\" intitolato \"Guerre segrete\" in cui ricompariranno i protagonisti di Ragnoverso.\nIn questo universo (Terra-8351) le vicende dell'Uomo Ragno sono identiche fino alla morte di Gwen Stacy. Dopo quell'avvenimento Peter viene allenato da un ex agente dello S.H.I.E.L.D. Si innamorer\u00e0 di Alex, una sua collega anche se sta insieme a Mary Jane. Nei combattimenti inizier\u00e0 ad usare le pistole. Decider\u00e0 anche di cambiare il suo costume. La sua prima apparizione \u00e8 in What if...Spider-Man vs Wolverine. Torner\u00e0 in azione nella serie Edge of Spider-Verse. Morir\u00e0 nel crossover di Ragnoverso e The Amazing Spider-Man in The Amazing Spider-Man #10.\nIn questo universo (Terra-70105) Peter Parker non \u00e8 mai diventato l'Uomo Ragno ma lo \u00e8 diventato Bruce Banner, che non \u00e8 mai diventato Hulk. Il costume di Bruce \u00e8 simile al costume di Miles Morales (Ultimate Spider-Man), solo di colore simile al viola. Viene ucciso e mangiato nella sua breve e ultima apparizione dal fratello maggiore di Morlun, nemico dell'Uomo Ragno originale, in Edge of Spider-Verse.\nSP//dr \u00e8 un personaggio di un universo alternativo dove Peter Parker \u00e8 sostituito da una ragazza quattordicenne di nome Peni Parker. In questo universo il padre di Peni \u00e8 stato il primo a indossare l'armatura SP//dr, passata alla figlia dopo la morte del padre in un'esplosione. Lo zio Ben di Peni in questo universo, a differenza degli altri, non \u00e8 mai morto e lui e sua moglie sono molto giovani. Il ragno senziente che l'ha morsa controlla parte dell'armatura, e ha una connessione telepatica con la ragazza, che dal morso ha acquistato anche i sensi di ragno. La prima apparizione di Peni \u00e8 nella serie di Ragnoverso in cui Morlun, un nemico di Uomo Ragno 2099, inizia a uccidere tutti gli Uomini Ragno che esistono nella storia e in tutti gli universi esistenti. Sar\u00e0 una dei sopravvissuti alle battaglie di Ragnoverso.\nIn questo universo, Spider-Woman \u00e8 Gwen Stacy invece di Jessica Drew. La Gwen di questo universo \u00e8 stata morsa dal ragno che avrebbe dovuto mordere Peter Parker. Gwen fa parte di una band chiamata The Mary Janes. Il Peter Parker di questo universo conosce l'identit\u00e0 di Gwen e per essere alla sua altezza crea una formula che, invece di trasformarlo in un supereroe, lo trasforma in Lizard. La sua prima apparizione sar\u00e0 in Edge of Spider-Verse. Dopo la fine di Ragnoverso e la vittoria dei ragni, torner\u00e0 nella sua dimensione. Avr\u00e0 una sua testata dopo la fine di Ragnoverso.\nDopo essere liberata da un bunker da Peter Parker rinchiusa per molti anni far\u00e0 parte dell'evento noto come Ragnoverso. Peter la libera dopo aver scoperto che \u00e8 stata morsa dallo stesso ragno che ha morso lui. Prende quindi il soprannome di Silk e, dopo la fine di Ragnoverso cerca di ritrovare i suoi genitori e suo fratello, scomparsi dopo il suo rapimento. La Marvel Comics le ha dedicato una testata in solitaria.\nL'Uomo Ragno 2099 \u00e8 un personaggio appartenente alla linea editoriale Marvel 2099, ambientata in un futuro apocalittico ipotetico e alternativo rispetto a Terra-616 dell'universo Marvel.\nL'Uomo Ragno di questa epoca \u00e8 Miguel O'Hara, che ottenne i suoi poteri come effetto collaterale del sabotaggio applicato alle macchine di mutazione genetica che stava impiegando su s\u00e9 stesso, per disintossicarsi da una droga che il suo avido capo gli aveva iniettato con l'inganno. Acquisite capacit\u00e0 \"ragnesche\" simili a quelle dell'eroe del XX secolo, decise, talvolta con riluttanza, di seguirne le gesta. Sar\u00e0 uno dei protagonisti di Ragnoverso. Dopo la fine di quest'ultima e la vittoria dei ragni, torner\u00e0 nel 2099 ma scoprir\u00e0 che New York \u00e8 stata devastata da Maestro, futura versione di Hulk. Verr\u00e0 catturato e rinchiuso nella fortezza di Maestro dove incontrer\u00e0 Strange 2099.\nCreato per un'ambientazione nipponica dei supereroi Marvel, questo ragno \u00e8 sempre Peter Parker e abita a New York, ma ottiene le sue abilit\u00e0 da un duro addestramento dalla nascita poich\u00e9 ultimo discendente dello Spider-Clan, un gruppo di Ninja. Qui zia May \u00e8 la sorella maggiore di sua madre (Kiri), mentre nelle altre versioni \u00e8 la moglie del fratello di suo padre.\nOriginalmente pubblicato in India nel 2004, \u00e8 una sorta di \"What if...\": ipotizza cosa sarebbe successo se a diventare l'Uomo Ragno non fosse stato Peter Parker ma \"Pavitr Prabhakar\" nella provincia di Mumbai invece che a New York. Protagonisti oltre \"Pavitr Prabhakar\" (Peter Parker), sono \"Nalin Oberoi\" (Norman Osborn) e il Dottor Octopus. Torner\u00e0 in azione subito dopo che viene salvato da Otto Octavius/Superior Spider-Man da uno dei fratelli di Morlun in Edge of Spider-Verse. Sar\u00e0 uno dei sopravvissuti alla battaglia di Ragnoverso.\nNell'universo Marvel Zombi, dove tutti gli eroi sono diventati morti viventi, l'Uomo Ragno \u00e8 l'unico che trova orribile ci\u00f2 che deve fare per sopravvivere, cio\u00e8 mangiare le persone, essendo devastato dai sensi di colpa dopo aver divorato Mary Jane e Zia May. Per la fame anche lui mangia parte di Galactus e di Silver Surfer e parte con gli altri zombie per conquistare lo spazio. Dopo numerose vicissitudini finir\u00e0 per allearsi con Wolverine, Hulk (entrambi zombi), Iron Man e l'Uomo Sabbia (gli ultimi umani rimasti) per porre fine al contagio, utilizzando naniti impiantati nel corpo di Flint per polverizzare tutti gli zombi (Uomo Ragno compreso).\nNell'universo Amalgam Spider-Boy \u00e8 il personaggio che unisce le caratteristiche dell'Uomo Ragno a quelle di Superboy della DC Comics. \u00c8 stato creato da Karl Kesel e Mike Wieringo sulle pagine di \"Spider-Boy\" vol. 1 n. 1 (aprile 1996). Nel 1997 \u00e8 uscito un altro albo con le sue avventure. L'Uomo Ragno fuso a Superboy \u00e8 Ben Reilly, nel periodo in cui fu creduto il Peter originale e assunse il ruolo dell'Uomo Ragno.\n\"Spider-Ham\" \u00e8 una parodia dell'Uomo Ragno dove Peter Porker viene morso dalla zia May Porker irradiatasi conducendo esperimenti con un asciugacapelli nucleare, si ritrova trasformato in un porcello. Ritorner\u00e0 in azione in Edge of Spider-Verse. Torner\u00e0 nella sua dimensione dopo la fine di Ragnoverso.\nUn universo alternativo dove Peter Parker per disperazione si \u00e8 legato con il simbionte Carnage. Questi gli ha conferito poteri maggiori, a costo della sua sanit\u00e0 mentale. Diventato pazzo e sociopatico, con un senso dell'umorismo simile a quello di Deadpool ma pi\u00f9 sadico, \u00e8 diventato un assassino di massa che adora uccidere, ma considerevolmente meno mostruoso di Kasady. Deve scontare 67 ergastoli per i suoi innumerevoli omicidi. In apparenza fisica, Ragno \u00e8 pi\u00f9 muscoloso, ha un costume completamente rosso con delle vene nere che formano un simbolo di ragno sul petto e ha due spazi tra la bocca.\nSi unisce al team di Hyperion nella sua conquista delle altre realt\u00e0. Si lancia su Firestar, non sapendo che ella si stava suicidando lanciando una bomba infuocata, che a malapena viene avvertita dal suo senso di ragno. Peter non riesce a schivarla e viene incenerito. Successivamente viene sepolto in una prigione della sua realt\u00e0.\nVersione ambientata nel 1933 di una realt\u00e0 alternativa, in cui Peter Parker \u00e8 un socialista che riceve poteri di ragno e li usa per combattere i mafiosi del Goblin. In questo universo l'Uomo Ragno usa una pistola e lo zio Ben \u00e8 stato ucciso e mangiato dall'Avvoltoio, prima della trasformazione nell'Uomo Ragno. Il Peter Parker dell'universo narrativo \"Noir\" (ambientato negli anni trenta) differisce anch'esso non poco dalla versione originale. Innanzitutto ottiene i poteri aracnidi da una sorta di \"divinit\u00e0 ragno\" orientale. I poteri sono abbastanza simili a quelli dell'originale. Cambiano tuttavia leggermente le motivazioni che lo spingono a indossare la maschera dell'Uomo Ragno. Suo Zio Ben viene divorato vivo da un sicario di Norman Osborn, l'Avvoltoio. Torner\u00e0 in azione in Ai Confini del Ragnoverso. Verr\u00e0 riportato nella sua dimensione durante le vicende di Ragnoverso perch\u00e9 gravemente ferito.\nApparso in Civil War, Peter indossava un costume creato da Iron Man che abbandoner\u00e0 quando cambier\u00e0 barricata. Il costume era in acciaio, sparava dei raggi laser e possedeva un'intelligenza artificiale.\nDa non confondere con Spider-Man Mangaverse, questa \u00e8 una versione nipponica dell'Uomo Ragno classico. Realizzato da Ryoichi Ikegami nel 1970 (autore di vari gekiga tra i quali il pi\u00f9 conosciuto Sanctuary). La trama differisce leggermente da quella originale e il nome del protagonista \u00e8 Yu Komori. Un adolescente che abita a Tokyo che acquisisce i suoi poteri dal morso di un ragno radioattivo. Il suo costume \u00e8 identico a quello classico. Uno degli elementi che differiscono da quello originale \u00e8 che il suo lancia-ragnatele spara appunto le ragnatele sintetiche attraverso la pressione di un solo dito (medio) anzich\u00e9 di due (medio e anulare). La versione giapponese \u00e8 composta da cinque volumi mentre quella edita in Italia \u00e8 composta solo dal primo volume in versione italiana suddiviso a sua volta in tre mini-volumi. Torner\u00e0 in azione in Ragnoverso, in cui sar\u00e0 uno dei sopravvissuti.\nParodie.\nNella serie a fumetti \"Rat-Man\" di Leo Ortolani appaiono almeno tre parodie dell'Uomo Ragno:\nL'Uomo Ragno \u00e8 stato anche il protagonista della prima storia pubblicata sugli albi di \"Rat-Man Collection\". Si tratta di \"Legami di sangue!\", che \u00e8 stato il primo di una serie di team-up inediti fra Rat-Man e personaggi Marvel realizzati da Leo Ortolani per la serie a fumetti.\nNella serie a fumetti Le avventure dell'Uomo-Bagno di \"Vito Angelo Vacca\", il protagonista \"Gaby Netto\" presenta molte similitudini con \"Peter Parker\", tra le quali il nome da supereroe (Uomo Bagno / Uomo Ragno), il costume dall'aspetto molto simile, il senso di bagno (potere molto simile al senso di ragno dell'Uomo Ragno, ma con la differenza che oltre all'avvertire il suo possessore di un imminente pericolo, causa anche una forte colite e conseguente aerofagia) e la convivenza, in questo caso, con il poco amorevole zio Camy Netto.\nAltri media.\nCinema.\nPrimi live action.\nNel 1977 il network televisivo CBS decise di produrre la serie televisiva in live action \"The Amazing Spider-Man\" con Nicholas Hammond nel ruolo del protagonista. La serie ebbe successo ma la carenza di personaggi presi dalle storie originali, la mancanza di criminali con superpoteri, gli effetti speciali poco mirabolanti e i costi di produzione che divennero troppo alti, si ferm\u00f2 dopo 15 episodi, raccolti in due stagioni. Degli episodi prodotti, alcuni vennero accorpati nei seguenti film per la televisione (che ricevettero comunque una distribuzione nei cinema):\nTrilogia di Sam Raimi.\nPeter Parker/Spider-Man \u00e8 stato interpretato da Tobey Maguire in tre film diretti da Sam Raimi, basati principalmente sulle storie dell'universo classico realizzate da Stan Lee, Steve Ditko e John Romita Sr.. Il personaggio \u00e8 innamorato di Mary Jane Watson, sua vicina di casa fin dall'infanzia, e ha come antagonisti Goblin nella prima pellicola, il Dottor Octopus nella seconda, Venom, l'Uomo Sabbia e il New Goblin (che in realt\u00e0 \u00e8 il suo migliore amico Harry Osborn il quale, inizialmente, lo crede responsabile della morte del padre Norman) nella terza. I tre film si intitolano:\nDilogia di Marc Webb.\nIn seguito \u00e8 stato interpretato da Andrew Garfield nel reboot diretto da Marc Webb che consiste in due sole pellicole, basate sulla versione Ultimate di Brian Michael Bendis e Mark Bagley. Qui \u00e8 innamorato di Gwen Stacy, figlia di un capo della polizia, e i nemici che affronta sono Lizard nel primo film, Electro, Goblin (che Harry Osborn diviene lui stesso al posto del vecchio padre Norman) e Rhino nel secondo. Inoltre Peter Parker cerca di scoprire quanto possibile sul mistero dei suoi genitori deceduti, Richard e Mary Parker. I due film si intitolano:\nMarvel Cinematic Universe.\nDal 2016 \u00e8 interpretato da Tom Holland e compare a partire da ' nella saga cinematografica \"Marvel Cinematic Universe\". Si tratta della versione che pi\u00f9 in assoluto prende le distanze dai fumetti, sia classici che Ultimate. Si decide questa volta di saltare le origini dell'eroe, il quale ha infatti gi\u00e0 acquisito i poteri del ragno (eccetto il \"senso di ragno\", che compare a partire da '), e a differenza degli altri film e serie, non lavora per il Daily Bugle. L'Uomo Ragno ha inoltre un complesso rapporto di amicizia con il miliardario e Avenger Tony Stark, alias Iron Man, che gli regaler\u00e0 un costume ipertecnologico e dotato di un'intelligenza artificiale: il personaggio verr\u00e0 infatti visto con pi\u00f9 tute dai diversi design. In questo universo, proprio Iron Man va a \"sostituirsi\" allo Zio Ben, risultando quindi la figura paterna di Peter ed introducendolo di fatto alle grandi responsabilit\u00e0 che comporta avere dei superpoteri. Il personaggio \u00e8 innamorato di Michelle Jones, sua compagna di classe, e gli antagonisti nei suoi film solitari sono l'Avvoltoio, Shocker, il Riparatore, Mysterio, Goblin, Electro, Lizard, l'Uomo Sabbia e il Dottor Octopus.\nTelevisione.\nSerie televisive.\nLa prima volta che il supereroe Marvel Comics appare in una serie televisiva \u00e8 in \"Spidey Super Stories\" del 1974, una serie di cortometraggi contenuti nel programma televisivo \"The Electric Company\". Il personaggio era interpretato dall'attore Danny Seagren.\nUn'altra incarnazione dal vivo fu quella della serie televisiva degli anni settanta \"The Amazing Spider-Man\", prodotta dal network televisivo statunitense CBS, in cui l'Uomo Ragno era interpretato da Nicholas Hammond. Il soggetto era solo vagamente aderente al suo omonimo cartaceo e la realizzazione tecnica era caratterizzata da un'oggettiva povert\u00e0 di mezzi. Degli episodi prodotti, alcuni vennero adattati nei film per la televisione \"L'Uomo Ragno\" (1977), \"L'Uomo Ragno colpisce ancora\" (1978) e \"L'Uomo Ragno sfida il Drago\" (1979). \"L'Uomo Ragno\" e gli altri due film vennero distribuiti anche nei cinema per il mercato italiano.\nRimanendo nell'ambito dei \"live action show\", va menzionata anche la serie di 41 episodi di \"Spider-Man\" (\"Supaid\u00e2-Man\"). Questa particolarissima interpretazione del personaggio, prodotta dalla Toei Animation nel 1978, in seguito ad una joint venture con la Marvel Comics, rientra in un filone, in voga, con fasi alterne, da almeno un trentennio in Giappone: quello dei \"\"tokusatsu\"/\"sentai\" TV show\". Telefilm caratterizzati da mecha robot, mostri stile Godzilla e bizzarre trasformazioni. Escludendo il costume e i poteri base, la trama non \u00e8 neanche vagamente ispirata al personaggio Marvel, essendo essenzialmente uno \"show\" a sfondo fantascientifico. La storia, infatti, si basa sul classico conflitto determinato dall'invasione di alieni che vogliono impadronirsi della Terra. Ad un giovane motociclista, e futuro Uomo Ragno, vengono donati i poteri ragneschi dal principe morente del Pianeta dei Ragni, alieno anch'esso, sceso sulla terra con un mecha.\nSerie animate.\nL'Uomo Ragno \u00e8 protagonista di diverse serie a cartoni animati (nella maggior parte di esse \u00e8 doppiato in italiano da Stefano Onofri).\nVideogiochi.\nIl personaggio \u00e8 apparso in molteplici videogiochi nel corso degli anni. Ecco la lista completa:\nInoltre un personaggio con le sue sembianze appare in \"Little Big Planet\" ed \u00e8 disponibile come costume."}
{"id": "113352", "revid": "92723", "url": "https://it.wikipedia.org/wiki?curid=113352", "title": "El Alto", "text": "El Alto \u00e8 un comune (\"municipio\" in spagnolo) della Bolivia nella provincia di Pedro Domingo Murillo (dipartimento di La Paz) con 960.765 abitanti (dato 2010).\nSita nell'altopiano andino, ai margini di La Paz, \u00e8 la sede del potere esecutivo e legislativo. Da una stima effettuata dall'INE, la citt\u00e0 conterebbe, nel 2007, 864.575 abitanti contro gli 839.718 della capitale, superandola e diventando cos\u00ec la seconda citt\u00e0 pi\u00f9 popolata della Bolivia dopo Santa Cruz de la Sierra. Assieme a La Paz costituisce il nucleo abitativo pi\u00f9 popoloso della nazione (oltre 2.300.000 abitanti).\nNonostante la crescita della popolazione, la citt\u00e0 continua ad essere una delle citt\u00e0 pi\u00f9 povere del Paese: il 49% della popolazione vive in povert\u00e0 moderata, il 25,6% \u00e8 vicino alla povert\u00e0 e il 17% \u00e8 indigente. Il 66,9% degli abitanti non riesce a soddisfare le esigenze primarie.\nInoltre, secondo gli indicatori forniti dall'amministrazione municipale, circa 200.000 persone non hanno accesso all'acqua potabile, in particolar modo nei sobborghi periferici.\nSecondo i dati del censimento 2001, il 74% degli abitanti si riconosce nell'appartenenza all'etnia aymara, il 6% quechua e il restante 19% non si riconosce nell'appartenenza ad alcuna etnia indigena.\nGeografia.\nSi trova ad un'altitudine che spazia dai 3.850 ai 4.150 m sul livello del mare ed \u00e8 posta all'imboccatura della fenditura del \"R\u00eco Choqueyapu\" nella quale si trova La Paz. La zona centrale \u00e8 nota come \"La Ceja\" (il sopracciglio, in spagnolo) ed \u00e8 sede di un vivace mercato. Altre zone importanti sono: \"Ciudad Sat\u00e9lite\", \"Villa Exaltaci\u00f3n\", \"Villa Adela\", \"Villa Alemania\", \"Villa Dolores\", \"El Kenko\", \"Alto Lima\", \"Senkata\", \"Nuevos Horizontes\".\nStoria.\nIl primo nucleo.\nIl nucleo abitato nacque attorno agli inizi del XX secolo. Da quando, cio\u00e8, furono costruite le ferrovie La Paz-Guaqui (1904), La Paz-Arica (Cile) (1904) e la \"Bolivia Railway\", le quali transitavano tutte per la zona sovrastante La Paz. I lavoratori addetti alla costruzione, alla manutenzione, al cambio e il capo-stazione vivevano in quel luogo.\nAnche gli aviatori iniziarono a frequentare il luogo da quando venne costruita la pista di atterraggio. Nel 1935 due compagnie locali, la \"Braniff\" e la \"Panagra\", operavano voli a partire da quella pista. Il governo di \"Enrique Pe\u00f1aranda\" (1940-1943) mise in scena la prima parata militare nella zona della base aerea costituita presso la pista. Gli abitanti di La Paz salirono quindi a El Alto per prendere parte alla dimostrazione.\nSviluppo.\nI primi insediamenti, a partire dagli anni quaranta, furono nell'attuale quartiere centrale di \"La Ceja\" con la migrazione di ex-contadini ed ex-minatori provenienti da villaggi poveri dell'altipiano, che intendevano avvicinarsi alla citt\u00e0 di La Paz. A partire da quel periodo, l'allora proprietario di quella zona, Julio T\u00e9llez Garc\u00eda, cominci\u00f2 a vendere i lotti di terreno a 0,50 \"centavos\" (centesimi di Boliviano).\nIl problema pi\u00f9 importante riguardava la carenza di acqua potabile che veniva trasportata in bidoni di latta dalla zona Munaypata di La Paz. L'acqua costituiva addirittura merce di scambio e poteva essere barattata, ad esempio, con una tazza di caff\u00e8 presso la stazione ferroviaria. Molti capirono la centralit\u00e0 del problema, tra i quali Enrique Hertzog, candidato per il congresso, che, non appena venne eletto, fece portare carri pieni di acqua, come promesso in campagna elettorale.\nRivoluzione.\nNel 1952, quando i dissidenti del regime militare comandato da Hugo Banzer erano circondati dai militari, i minatori di \"Milluni\" passarono per \"La Ceja\" e dirottarono l'esercito appoggiando quindi la rivoluzione.\nRiconoscimento della citt\u00e0 di El Alto.\nNel 1957 si costitu\u00ec il \"Consiglio Centrale dei Residenti\" che port\u00f2 alla costituzione della \"Quarta Sezione della Provincia di Murillo\" e al riconoscimento di El Alto come capoluogo che avvenne il 6 marzo 1975.\nI quechua che abitavano la zona, chiamarono il luogo \"Alaj Pacha\" (terra in cielo). Successivamente venne chiamata \"Cruz Pata\" (con la croce sopra) per il monumento dedicato al Sacro Cuore di Ges\u00f9. Venne poi chiamata \"Altupata Marka\" (villaggio di sopra).\nNel 1988, la legge 561 riconobbe a El Alto il rango di citt\u00e0.\nLa diocesi di El Alto, creata su disposizione del Papa Giovanni Paolo II nel 1994, fissa come giurisdizione le seguenti province del dipartimento di La Paz: Los Andes, Ingavi, Manco Kapac, Omasujos, Camacho, Mu\u00f1ecas e parte di Murillo. Si tratta del primo riconoscimento della citt\u00e0 come ideale \"capitale del popolo andino\" della Bolivia.\nProteste degli anni 2000.\nEl Alto, nel 2003, fu al centro della \"Guerra del Gas\". Si tratt\u00f2 di violenti proteste represse con la legge marziale, promulgata il 12 ottobre 2003, che port\u00f2 a decine di morti. A seguito di ci\u00f2, Gonzalo S\u00e1nchez de Lozada, l'allora Presidente della Repubblica, oggi accusato di genocidio e massacro, si dimise e si esili\u00f2 negli Stati Uniti.\nAnche nel 2005 gli alte\u00f1os si sono mobilitati, con le proteste che hanno portato alle dimissioni del successore di Gonzalo S\u00e1nchez de Lozada, Carlos Mesa. Gli abitanti di El Alto hanno manifestato per la nazionalizzazione degli idrocarburi. Decine di migliaia di \"alte\u00f1os\", guidati da Evo Morales, hanno marciato per La Paz ed El Alto bloccando strade e paralizzando la citt\u00e0 per giorni costringendo Mesa alle dimissioni. Il successore, Eduardo Rodr\u00edguez Veltz\u00e9, \u00e8 stato nominato dal congresso, con il solo compito di indire nuove democratiche elezioni; a causa della paralisi della capitale, il congresso \u00e8 stato costretto a riunirsi a Sucre, a circa 700\u00a0km di distanza.\nSi \u00e8 quindi proceduto a nuove elezioni che hanno portato la poltrona di presidente al leader delle proteste partite da El Alto, Evo Morales, il primo indigeno eletto a capo dello stato.\nInfrastrutture e trasporti.\nAeroporti.\nL'Aeroporto Internazionale di El Alto (codice IATA: LPB - codice ICAO: SLLP) \u00e8 uno dei due pi\u00f9 importanti della Bolivia (assieme all'Aeroporto Internazionale di Viru Viru di Santa Cruz de la Sierra) e collega la citt\u00e0 di La Paz ad altre citt\u00e0 della Bolivia, dell'America Latina, degli Stati Uniti e, seppur con frequenza minore, dell'Europa. A seguito degli scontri e dei \"bloqueos\" avvenuti durante le manifestazioni dei primi mesi del 2005, alcuni voli internazionali sono stati spostati all'aeroporto di Santa Cruz, facendo diminuire l'importanza dell'aeroporto di La Paz-El Alto come destinazione internazionale.\nTeleferica.\nNel maggio 2014 \u00e8 stata inaugurata la Teleferica La Paz - El Alto che collega la capitale boliviana con la citt\u00e0 di El Alto.\nL'universit\u00e0.\nEl Alto \u00e8 sede dell\"'Universidad P\u00fablica de El Alto\" (o \"UPEA\"). Conta circa 13.500 studenti, 650 docenti e 20 corsi di laurea.\nNel 1989 le autorit\u00e0 cittadine stipularono una convenzione con la \"Universidad Mayor de San Andr\u00e9s\" di La Paz per la creazione di una sede universitaria con l'istituzione di tre corsi di indirizzo tecnico. Nel 2000 la comunit\u00e0 \"alte\u00f1a\" decide di creare una propria universit\u00e0 pubblica ed autonoma e di farla riconoscere dalle istituzioni governative, creando a tal fine un comitato. Dopo dure lotte la neonata universit\u00e0 viene riconosciuta il 5 settembre dello stesso anno. Nel 2003 ne viene riconosciuta l'autonomia.\nIl 1\u00ba ottobre 2008 viene stipulato un accordo con la Sapienza Universit\u00e0 di Roma. Si tratta di un protocollo di intesa tra i due atenei teso alla condivisione di esperienze in materia di diritto allo studio, formazione ed educazione. Inoltre si pone come obiettivo anche quello di favorire lo scambio di informazioni e persone (studenti e docenti).\nIl 2 marzo 2021 l'istituto \u00e8 stato teatro di un grave incidente, nel quale 8 studenti sono deceduti precipitando dal quarto piano dell'edificio dopo il crollo delle ringhiere di contenimento.\nGeografia fisica.\nClima.\nA causa della sua posizione geografica, sono presenti forti venti durante tutto l'arco dell'anno. Durante l'estate australe, le precipitazioni piovose sono quasi quotidiane, mentre durante l'inverno sono pi\u00f9 rare.\nLe temperature sono relativamente basse, considerando la latitudine: la temperatura media \u00e8 di 8,2 \u00b0C con variazioni notevoli che oscillano dai -4,7\u00a0\u00b0C del mese di luglio ai 17\u00a0\u00b0C di dicembre. A causa dell'altitudine, si segnala una forte escursione termica diurna."}
