{"id": "89562", "revid": "1005847", "url": "https://it.wikipedia.org/wiki?curid=89562", "title": "Indennit\u00e0 di mobilit\u00e0", "text": "Con indennit\u00e0 di mobilit\u00e0 si indica in Italia una prestazione di disoccupazione che viene riconosciuta ai lavoratori che abbiano perduto il posto di lavoro, a seguito di licenziamento, e che risultino iscritti nelle liste di mobilit\u00e0.\nLa legge n. 92/2012 ha previsto il graduale abbandono dell'indennit\u00e0 di mobilit\u00e0. Dal 1\u00ba gennaio 2017 essa \u00e8 sostituita dalla NASpI.\nDisciplina generale.\nLa norma fondamentale di disciplina \u00e8 la legge 23 luglio 1991 n. 223. Data la particolarit\u00e0 della prestazione, la legge menzionata prevede disposizioni particolari per ci\u00f2 che concerne i requisiti soggettivi ed oggettivi che i lavoratori debbono far valere per accedere a tale prestazione e una procedura particolare che l'azienda deve eseguire prima di procedere ai licenziamenti di tutti o parte dei propri dipendenti.\nEssa sancisce il diritto di prelazione (della durata di 6 mesi) all'assunzione dei lavoratori in mobilit\u00e0 da parte dello stesso datore di lavoro che, superato il periodo di crisi, si ritrovi nella necessit\u00e0 di assumere nuovi lavoratori; vale a dire che l'azienda deve dare la precedenza ai propri ex dipendenti ancora iscritti alle liste di mobilit\u00e0 e che nel frattempo non abbiano trovato altro lavoro.\nPer tutto ci\u00f2 che non \u00e8 disciplinato dalla legge numero 223/1991, l'articolo 7, comma 12, rinvia alla normativa generale dell'assicurazione obbligatoria contro la disoccupazione involontaria.\n\u00c8 una prestazione che ha una durata pi\u00f9 lunga delle altre prestazioni di disoccupazione, come per esempio la cassa integrazione, e che, prevedendo alcuni benefici particolari in favore delle aziende che intendano assumere dalle liste di mobilit\u00e0 i lavoratori iscritti, quali libert\u00e0 di assunzione a tempo determinato, sgravi contributivi e finanziamenti alle imprese, facilita la ricollocazione dei lavoratori da un'azienda a un'altra.\nContestualmente all'invio delle lettere di licenziamento, il datore di lavoro, deve comunicare ai sindacati e all\"'Ufficio provinciale del lavoro e massima occupazione\" (UPLMO), la lista con relativi dati anagrafici dei lavoratori licenziati e il resoconto dei criteri di scelta applicati per aver licenziato quel lavoratore piuttosto che l'altro.\nLa mobilit\u00e0 \u00e8 pari:\nIn ogni caso l'indennit\u00e0 di mobilit\u00e0 non pu\u00f2 superare un importo massimo mensile determinato di anno in anno, importo che dal 1\u00ba gennaio 2009, in relazione ai soli licenziamenti successivi al 31 dicembre 2008, \u00e8 di \u20ac 886,31 lordi mensili (netto \u20ac 834,55), elevato a \u20ac 1\u00a0065,26 lordi mensili (netto \u20ac 1\u00a0003,05) per i lavoratori che possano far valere una retribuzione lorda mensile superiore a \u20ac 1\u00a0917,48. L'indennit\u00e0 \u00e8 pagata ogni mese dall'INPS direttamente al lavoratore ed \u00e8 sospesa quando l'interessato \u00e8 assunto con contratto a tempo determinato o a tempo parziale. Gli anni di mobilit\u00e0 sono considerati come coperti dalla contribuzione figurativa e vengono quindi considerati utili per l'accesso alle prestazioni pensionistiche.\nIl trattamento si interrompe quando l'interessato:\nL'indennit\u00e0 compete a tutti i dipendenti licenziati da imprese industriali che occupino pi\u00f9 di quindici dipendenti, oppure da imprese commerciali che occupino pi\u00f9 di cinquanta dipendenti.\nProcedura di mobilit\u00e0.\nAttivazione della procedura.\nLa legge n. 223/1991 ha introdotto, quindi, una nuova prestazione di disoccupazione, chiamata \u201cindennit\u00e0 di mobilit\u00e0\u201d, prestazione che spetta soltanto ai lavoratori licenziati da aziende rientranti nel campo di applicazione della disciplina dell'intervento straordinario di integrazione salariale e appartenenti a particolari settori dell'attivit\u00e0 produttiva. L'azienda che non \u00e8 in grado di garantire l'occupazione di tutti i lavoratori pu\u00f2 iniziare la procedura di mobilit\u00e0, stabilita dall'articolo 4 della legge n. 223/1991, individuando il numero delle eccedenze e dandone comunicazione alle rappresentanze sindacali, nonch\u00e9 alle rispettive associazioni di categorie e agli Uffici del lavoro, per un esame della situazione. Esaurita la procedura, l'azienda pu\u00f2 procedere al licenziamento dei lavoratori ritenuti eccedenti e gli Uffici del lavoro che procedono all'iscrizione degli stessi nelle liste di mobilit\u00e0.\nAssenza di attivazione della procedura.\nL'articolo 4, comma 1, della legge 19 luglio 1993 n. 236, che, fino al 31 dicembre 1994 (data da ultimo prorogata al 31 dicembre 2002), nella lista di mobilit\u00e0 di cui all'articolo 6, comma 1, della legge n. 223/1991, possono essere iscritti i lavoratori licenziati per giustificato motivo oggettivo connesso a riduzione, trasformazione o cessazione di attivit\u00e0 o di lavoro, da imprese, comprese quelle artigiane, o da cooperative di produzione e lavoro, che occupino anche meno di 15 dipendenti. Tale iscrizione non d\u00e0 titolo all'indennit\u00e0 di mobilit\u00e0 di cui all'articolo 7 della legge n. 223/1991.\nIn caso di mancata attivazione della procedura di mobilit\u00e0 da parte di una delle aziende, rientranti nel campo di applicazione della disciplina dell'intervento del trattamento straordinario di integrazione salariale, che facciano valere il requisito numerico stabilito per ogni settore, il Ministero del lavoro e delle politiche sociali ha precisato, con circolare n. 186 del 10 novembre 2000 in base a quanto affermato su tale materia dalla Corte Costituzionale, con sentenza n. 6 del 18-21 gennaio 1999, che:\nAziende destinatarie della mobilit\u00e0.\nAttualmente possono beneficiare di tale indennit\u00e0 i lavoratori licenziati da aziende dei seguenti settori:\n- con pi\u00f9 di 200 dipendenti nel semestre precedente l'avvio della procedura di mobilit\u00e0 (articolo 12, comma 3, della legge n. 223/1991);\n- con pi\u00f9 di 50 dipendenti e fino a 200 nel semestre precedente l'avvio della procedura di mobilit\u00e0 (articolo 7, comma 7, della legge 19 luglio 1993, n. 236, e successive modificazioni ed integrazioni), l'indennit\u00e0 \u00e8 stata riconosciuta dal 1\u00ba gennaio 1993 al 31 dicembre 2002;\nTali aziende, pertanto, hanno facolt\u00e0 di avviare la procedura di mobilit\u00e0, al termine della quale procedono al licenziamento dei lavoratori, entro cento venti giorni, salvo diversa indicazione contenuta nell'accordo sindacale, come stabilito dall'articolo 8, comma 4, della legge n. 236/1993.\nSoggetti beneficiari.\nPossono beneficiare dell'indennit\u00e0 di mobilit\u00e0 i seguenti lavoratori:\n(Ved anche circolare del Ministero del lavoro e delle politiche sociali n. 142 del 16 luglio 2001, punto 1).\nDomanda e decadenza.\nPer il riconoscimento del diritto all'indennit\u00e0 di mobilit\u00e0 \u00e8 necessaria la presentazione, da parte degli interessati, di specifica istanza. Tale obbligo, che era stato sconfessato da una sentenza della Corte di Cassazione, \u00e8 stato risolto dall'intervento della Corte stessa che, a Sezioni Unite, ha confermato il principio dell'obbligo di presentazione della domanda.\nOgni Sede dell'INPS, anche territorialmente non competente, \u00e8 tenuta a ricevere le singole domande in quanto in relazione alla data di presentazione delle stesse viene stabilita la decadenza e la decorrenza dell'indennit\u00e0.\nPresentazione della domanda.\nLa legge n. 223/1991 non ha previsto alcuna disposizione per ci\u00f2 che concerne la richiesta dell'indennit\u00e0 di mobilit\u00e0; pertanto, facendo ricorso, ai sensi dell'articolo 7, comma 12, della legge n. 223/1991, alla normativa generale e, precisamente, all'articolo 77 del R.D.L. 4 ottobre 1935, n. 1827, che dispone che \u201c\"per conseguire il diritto all'indennit\u00e0 di disoccupazione il disoccupato deve farne domanda nei modi e nei termini stabiliti dal regolamento\"\u201d, il lavoratore che intenda beneficiare di tale prestazione deve presentare esplicita domanda, utilizzando il modello semplificato DS 21, che l'emanazione della circolare INPS n. 115 del 31 dicembre 2008 ha sostituito i modelli DS22, DS22 mob e DSO.\nLa domanda pu\u00f2 essere presentata presso i Centri per l'impiego oppure presso le Sedi dell'INPS, territorialmente competenti in relazione alla residenza o al domicilio del lavoratore, e deve essere corredata del modello DS 22, opportunamente predisposto in ogni sua parte, modello di licenziamento che deve rilasciare il datore di lavoro.\nIn caso di impossibilit\u00e0 o di ritardo nel rilascio del modello DS 21, le Sedi metteranno in atto d'ufficio le attivit\u00e0 necessarie al rilascio dello stesso oppure, in caso di impossibilit\u00e0 di ottenere il modello in parola, provvederanno alla ricerca dei dati necessari per la definizione della domanda, utilizzando gli archivi dell'INPS ovvero i documenti alternativi (ad es. dati gi\u00e0 utilizzati per la concessione del trattamento straordinario di integrazione salariale, buste paga, CUD, lettera di fine rapporto di lavoro, ecc.).\nLa domanda dovr\u00e0 essere esaminata come richiesta di indennit\u00e0 di mobilit\u00e0; nel caso in cui non ricorrano tutti i requisiti e le condizioni per il riconoscimento del diritto a tale indennit\u00e0, la domanda stessa potr\u00e0 essere presa in esame per la concessione di altra prestazione di disoccupazione, informandone formalmente il lavoratore che dovr\u00e0 essere messo in condizione di tutelare il suo diritto in sede amministrativa e in sede giudiziaria.\nDecadenza.\nLa domanda deve essere presentata entro sessanta giorni dalla data di inizio della disoccupazione indennizzabile, cos\u00ec come stabilito dall'articolo 129 del R.D.L. n. 1827/1935.\nPoich\u00e9 l'articolo 73, secondo comma, del R.D.L. n. 1827/1935 stabilisce che \u201cl'indennit\u00e0 di disoccupazione \u00e8 corrisposta (e quindi diventa indennizzabile) a decorrere dall'ottavo giorno successivo a quello della cessazione del lavoro\u201d, la domanda deve essere presentata, a pena di decadenza, entro il 68\u00ba giorno dalla data del licenziamento.\nIl terzo comma dell'articolo 73, sopracitato, aggiunge inoltre che \u201cqualora all'assicurato sia pagata un'indennit\u00e0 per mancato preavviso, l'indennit\u00e0 per disoccupazione \u00e8 corrisposta dall'ottavo giorno successivo a quello della scadenza del periodo corrispondente alla indennit\u00e0 per mancato preavviso ragguagliato a giornate\u201d. In tal caso la domanda deve essere presentata, a pena di decadenza, entro il 68\u00ba giorno dal termine del preavviso.\nIl termine perentorio di 68 giorni per presentare la domanda pu\u00f2 subire slittamenti in alcuni casi particolari; pertanto le domande non devono essere respinte per decadenza dal diritto per tardiva presentazione nei confronti dei (circ. n. 53159 Obg. Del 23 settembre 1953):\nSe l'ultimo giorno utile per presentare la domanda (il 68\u00b0) \u00e8 festivo, il termine \u00e8 prorogato di diritto al giorno seguente non festivo, ai sensi dell'articolo 2963 del codice civile.\nQuale data utile per il calcolo dei termini di presentazione della domanda deve essere presa in considerazione:\nRequisiti.\nL'articolo 16, comma 1, della legge n. 223/1991, ha stabilito che hanno diritto all'indennit\u00e0 i lavoratori collocati in mobilit\u00e0 che possano far valere un'anzianit\u00e0 aziendale di almeno dodici mesi, di cui almeno sei di lavoro effettivamente prestato, con un rapporto di lavoro a carattere continuativo e comunque non a termine (circ. n. 3 del 2 gennaio 1992).\nLavoro effettivamente prestato.\nRientrano nel calcolo del requisito in parola i periodi di lavoro effettivamente prestato, nonch\u00e9 i periodi di sospensione del lavoro derivanti da ferie, festivit\u00e0 e infortuni, come stabilito dal citato articolo 16.\nLa Corte Costituzionale, con sentenza n. 423 del 6 settembre 1995, ha dichiarato l'illegittimit\u00e0 costituzionale del combinato disposto degli articolo 7 e 16 della legge n. 223/1991 in quanto non prevedono che i periodi di astensione obbligatoria dal lavoro della lavoratrice in gravidanza e puerperio siano computabili al fine del raggiungimento del requisito di sei mesi di lavoro effettivamente prestato. Pertanto tali periodi, rientranti nel rapporto di lavoro, devono essere computati nel calcolo del requisito del lavoro effettivo (circ. n.255 del 14 dicembre 1996, punto 2).\nAnzianit\u00e0 aziendale.\nL'anzianit\u00e0 aziendale \u00e8 pari alla durata del rapporto di lavoro dalla data di assunzione a quella di licenziamento, intercorso con l'azienda che abbia attuato la procedura di mobilit\u00e0.\nPossono essere presi in esame anche pi\u00f9 rapporti di lavoro nei seguenti casi:\nInoltre, il distacco sindacale ai sensi dell'articolo 31 della legge 20 maggio 1970, n. 300, durante il rapporto di lavoro o fino alla data del licenziamento, deve essere considerato utile ai fini della ricerca del requisito dell'anzianit\u00e0 aziendale e periodo neutro per la ricerca del requisito dei sei mesi di lavoro effettivamente prestato.\nDecorrenza.\nL'indennit\u00e0 di mobilit\u00e0 \u00e8 corrisposta dall'ottavo giorno successivo alla data del licenziamento, ai sensi dell'articolo 73, comma 2, del R.D.L. n. 1827/1935, nel caso in cui la domanda sia presentata entro sette giorni dall'inizio della disoccupazione; nel caso in cui la domanda sia presentata oltre i sette giorni, l'indennit\u00e0 deve essere corrisposta a decorrere dal quinto giorno dopo quella della presentazione stessa, ai sensi dell'articolo 77, comma 2, del R.D.L. n. 1827/1935.\nQualora all'assicurato sia pagata l'indennit\u00e0 per mancato preavviso, l'indennit\u00e0 di mobilit\u00e0 \u00e8 concessa dall'ottavo giorno successivo a quello della scadenza del periodo corrispondente all'indennit\u00e0 per mancato preavviso ragguagliato a giornate, ai sensi dell'articolo 73, comma 2, del R.D.L. n. 1827/1935. Ove la domanda sia presentata oltre i sette giorni successivi alla disoccupazione iniziata dopo la scadenza dell'indennit\u00e0 di preavviso, l'indennit\u00e0 di mobilit\u00e0 decorre dal quinto giorno dopo quella di presentazione.\nDurata.\nMobilit\u00e0 ordinaria.\nLa durata dell'indennit\u00e0 di mobilit\u00e0 \u00e8 determinata in base all'et\u00e0 fatta valere dai lavoratori all'atto del licenziamento e all'ubicazione dell'unit\u00e0 produttiva di appartenenza, e, secondo quanto stabilito dall'articolo 7, comma 1, della legge n. 223/1991, spetta per un periodo di 12 mesi, elevato a 24 mesi per coloro che hanno da 40 a 50 anni, e a 36 mesi per coloro che hanno pi\u00f9 di 50 anni.\nL'indennit\u00e0 spetta, ai sensi di quanto disposto dal successivo comma 2 dell'articolo 7, per 24 mesi, per 36 mesi e per 48 mesi, in relazione all'et\u00e0 dei lavoratori che siano licenziati da aziende ubicate nelle aree del mezzogiorno d'Italia, di cui al testo unico approvato con decreto del Presidente della Repubblica 6 marzo 1978, n. 218.\nL'articolo 7, comma 3, della legge n. 223/1991 dispone che l'indennit\u00e0 di mobilit\u00e0 non pu\u00f2 essere corrisposta successivamente alla data di compimento dell'et\u00e0 pensionabile ovvero, se a questa data non \u00e8 maturato il diritto alla pensione di vecchiaia fino alla data di maturazione di tale diritto.\nIl comma 4 dell'articolo 7, citato, dispone inoltre che \u201cl'indennit\u00e0 di mobilit\u00e0 non pu\u00f2 comunque essere corrisposta per un periodo superiore all'anzianit\u00e0 maturata dal lavoratore alle dipendenze dell'impresa che abbia attivato la procedura di cui all'articolo 4\u201d.\nMobilit\u00e0 lunga.\nL'indennit\u00e0 di mobilit\u00e0, nei casi espressamente previsti dall'articolo 7, commi 6 e 7, della legge n. 223/1991, e successive modificazioni e integrazioni, pu\u00f2 avere una durata superiore a quella stabilita dai commi 1 e 2 dello stesso articolo, in quanto la stessa deve accompagnare il lavoratore fino alla data di maturazione del diritto al pensionamento.\nAnche per la mobilit\u00e0 lunga resta fermo il principio stabilito dall'articolo 7, comma 3, della legge n. 223/1991, in base al quale l'indennit\u00e0 di mobilit\u00e0 non pu\u00f2 essere corrisposta successivamente alla data di compimento dell'et\u00e0 pensionabile, et\u00e0 che per tutti i tipi di mobilit\u00e0 lunga resta fissa a 55 anni per le donne e a 60 per gli uomini.\nArticolo 7, commi 6 e 7, della legge n. 223/1991.\nTale norma - che prevede la mobilit\u00e0 lunga per il pensionamento di vecchiaia (comma 6), in favore dei lavoratori che, alla data del licenziamento abbiano compiuto un'et\u00e0 inferiore di non pi\u00f9 di cinque anni rispetto a quella prevista dalla legge per il pensionamento di vecchiaia (50 anni per le donne e 55 per gli uomini) e possano far valere nell'assicurazione generale obbligatoria per l'invalidit\u00e0, la vecchiaia ed i superstiti, un'anzianit\u00e0 contributiva non inferiore a quella minima prevista per il predetto pensionamento; e per il pensionamento di anzianit\u00e0 (comma 7), in favore di coloro che, sempre alla data del licenziamento, abbiano compiuto un'et\u00e0 inferiore di non pi\u00f9 di dieci anni rispetto a quella prevista dalla legge per il pensionamento di vecchiaia (45 per le donne e 50 per gli uomini) e possano far valere, nell'assicurazione generale obbligatoria per l'invalidit\u00e0, la vecchiaia ed i superstiti, un'anzianit\u00e0 contributiva non inferiore a ventotto anni - si applica in favore dei lavoratori che facciano valere le seguenti condizioni:\nL'articolo 7, comma 7, dispone inoltre che in favore dei lavoratori della GEPI e dell'INSAR, l'indennit\u00e0 di mobilit\u00e0 pu\u00f2 essere prolungata fino alla data di maturazione del diritto alla pensione di anzianit\u00e0 in presenza di particolari requisiti di et\u00e0 e di contribuzione; in tal caso si prescinde dal requisito dell'anzianit\u00e0 contributiva e l'indennit\u00e0 di mobilit\u00e0 pu\u00f2 essere corrisposta per un periodo massimo di dieci anni (messaggio n. 108 del 3 agosto 1996).\nPer i lavoratori rientranti nel campo di applicazione della legge 3 gennaio 1960, n. 5, licenziati da aziende esercenti miniere, cave e torbiere, si fa presente che il requisito minimo per l'accesso ai benefici della mobilit\u00e0 lunga per pensione di anzianit\u00e0, di cui all'articolo 7, comma 7, \u00e8 di 23 anni, anzich\u00e9 di 28, e che l'indennit\u00e0 di mobilit\u00e0, spettante fino alla data di maturazione del diritto al pensionamento di anzianit\u00e0, terminer\u00e0 alla fine del mese di conseguimento del requisito di 30 anni di contribuzione, sempre che gli stessi siano stati addetti per almeno 15 anni a lavori in sotterraneo (circ. n. 16 del 23 gennaio 1997, punto 3; circ. n. 185 dell'11 agosto 1998; circ. n. 168 del 12 agosto 1999).\nArticolo 4, commi 26 e 27, della legge 28 novembre 1996, n. 608.\nTale norma ha disposto la possibilit\u00e0 di collocare in mobilit\u00e0 lunga per pensionamento di vecchiaia e di anzianit\u00e0, nel periodo 1\u00ba gennaio 1995/30 giugno 1997, un numero massimo di 10.000 unit\u00e0 da parte di aziende che attuino programmi di ristrutturazione, riorganizzazione, conversione ovvero risanamento aziendale, nonch\u00e9 piani di gestione delle eccedenze che presentano rilevanti conseguenze sul piano occupazionale (circ. n. 231 del 12 agosto 1995; circ. n. 96 del 4 maggio 1996; circ. n. 16 del 23 gennaio 1997, punto 3).\nLe aziende hanno individuato e trasmesso tramite il Ministero del lavoro i nominativi dei lavoratori destinatari della mobilit\u00e0 lunga in parola, nominativi che sono stati gi\u00e0 portati a conoscenza delle Sedi dalla Direzione Generale dell'INPS.\nPer tali lavoratori gli oneri conseguenti al permanere in mobilit\u00e0 oltre i limiti previsti dall'articolo 7, commi 1, 2 e 4, della legge n. 223/1991 (mobilit\u00e0 ordinaria), sono posti a carico dell'azienda, compreso quello relativo alla contribuzione figurativa.\nIn favore dei lavoratori collocati in mobilit\u00e0 lunga per pensionamento di anzianit\u00e0, ai sensi dell'articolo 7, comma 7, della legge n. 223/1991, trovano applicazione le disposizioni e la disciplina sulla pensione di anzianit\u00e0 in vigore alla data del 1\u00ba settembre 1992.\nArticolo 3 della legge 18 luglio 1997, n. 229.\nTale norma ha esteso il beneficio della mobilit\u00e0 lunga per pensionamento di anzianit\u00e0, di cui all'articolo 7, comma 7, della legge n. 223/1991, e non di quella per pensione di vecchiaia, in favore di 3.500 lavoratori collocati in mobilit\u00e0, entro la data del 31.12.1998, da aziende aventi unit\u00e0 produttive in tutto il territorio nazionale e, entro la data del 31.12.1999, da aziende interessate ai contratti d'area, di cui all'articolo 2, comma 203, lett. F), della legge 23 dicembre 1990, n. 662 (circ. n. 185 dell'11 agosto 1998).\nPossono beneficiare soltanto della mobilit\u00e0 lunga per pensione di anzianit\u00e0, e non anche di quella per pensione di vecchiaia, i lavoratori che all'atto del licenziamento abbiano un'et\u00e0 non inferiore a 45 se donne ed a 50 se uomini e che facciano valere una contribuzione utile ai fini della pensione di anzianit\u00e0 non inferiore a 28 anni nell'assicurazione generale obbligatoria per l'invalidit\u00e0, la vecchiaia ed i superstiti.\nGli interessati potranno essere collocati in pensione, ai sensi dell'articolo 5 della legge n. 229/1997, al raggiungimento dei requisiti individuali per il pensionamento di anzianit\u00e0 previsti dalla disciplina vigente al 21 maggio 1997, data di entrata in vigore del decreto legge n. 129/1997.\nGli oneri conseguenti al permanere in mobilit\u00e0 dei lavoratori in parola oltre i limiti previsti dall'articolo 7, commi 1, 2 e 4, della legge n. 223/1991 (mobilit\u00e0 ordinaria), sono posti a carico delle imprese, ivi compreso l'onere relativo alla contribuzione figurativa (circ. n. 185 dell'11 agosto 1998, punto 3).\nIl Ministero del lavoro e delle politiche sociali ha stabilito che, ai fini dell'accesso alla mobilit\u00e0 lunga di cui all'articolo 3 della legge n. 229/1997, la ricerca dei requisiti stabiliti dall'articolo 16, comma 1, della legge n. 223/1991, deve essere effettuata considerando utili tutti i differenti periodi di lavoro precedentemente prestati dal lavoratore presso societ\u00e0 del medesimo gruppo aziendale.\nTale criterio non pu\u00f2 trovare applicazione per ci\u00f2 che concerne la durata dell'indennit\u00e0 di mobilit\u00e0 ordinaria, in quanto la stessa, ai sensi dell'articolo 7, comma 4, della legge n. 223/1991, non pu\u00f2 superare l'anzianit\u00e0 aziendale maturata alle dipendenze dell'azienda che ha effettuato la procedura di mobilit\u00e0 di cui all'articolo 4 della stessa legge. Di conseguenza, l'azienda che attua la procedura di mobilit\u00e0 dovr\u00e0 accollarsi gli oneri relativi alla permanenza in mobilit\u00e0 dei singoli lavoratori, ivi compresi quelli relativi alla contribuzione figurativa, per i periodi che eccedono la mobilit\u00e0 ordinaria (messaggio n. 32182 del 27 maggio 1999).\nArticolo 1-septies della legge 5 giugno 1998, n. 176.\nTale norma, e le successive integrazioni, hanno esteso il beneficio della mobilit\u00e0 lunga per pensione di anzianit\u00e0 in favore di 7.000 lavoratori, di cui 200 del settore dell'edilizia, licenziati entro la data del 31.12.2002 (circ. n. 168 del 12 agosto 1999).\nPossono beneficiare soltanto della mobilit\u00e0 lunga per pensione di anzianit\u00e0, e non anche di quella per pensione di vecchiaia, i lavoratori che all'atto del licenziamento abbiano un'et\u00e0 non inferiore a 45 se donne ed a 50 se uomini e che facciano valere una contribuzione utile ai fini della pensione di anzianit\u00e0 non inferiore a 28 anni nell'assicurazione generale obbligatoria per l'invalidit\u00e0, la vecchiaia ed i superstiti.\nGli interessati potranno essere collocati in pensionamento al raggiungimento dei requisiti di accesso e di decorrenza del trattamento pensionistico di anzianit\u00e0 previsti dalla legge 8 agosto 1995, n. 335, come modificata dalla legge 27 dicembre 1997, n. 449.\nGli oneri conseguenti al permanere in mobilit\u00e0 dei lavoratori in parola oltre i limiti previsti dall'articolo 7, commi 1, 2 e 4, della legge n. 223/1991, sono posti a carico delle aziende, ivi compreso l'onere relativo alla contribuzione figurativa (circ. n. 185 dell'11 agosto 1998, punto 3).\nIl Ministero del lavoro e delle politiche sociali ha stabilito che, anche ai fini dell'accesso alla mobilit\u00e0 lunga di cui all'articolo 1-septies della legge n. 176/1998, la ricerca dei requisiti stabiliti dall'articolo 16, comma 1, della legge n. 223/1991, deve essere effettuata considerando utili tutti i differenti periodi di lavoro precedentemente prestati dal lavoratore presso societ\u00e0 del medesimo Gruppo aziendale.\nTale criterio non pu\u00f2 trovare applicazione per ci\u00f2 che concerne la durata dell'indennit\u00e0 di mobilit\u00e0 ordinaria, in quanto la stessa, ai sensi dell'articolo 7, comma 4, della legge n. 223/1991, non potr\u00e0 superare l'anzianit\u00e0 aziendale maturata alle dipendenze dell'azienda che ha effettuato la procedura di mobilit\u00e0 di cui all'articolo 4 della stessa legge. Di conseguenza, l'azienda che attua la procedura di mobilit\u00e0 dovr\u00e0 accollarsi gli oneri relativi alla permanenza in mobilit\u00e0 dei singoli lavoratori, ivi compresi quelli relativi alla contribuzione figurativa, per i periodi che eccedono la mobilit\u00e0 ordinaria (circolare Ministero del lavoro e delle politiche sociali n. 170 del 18 novembre 2002).\nMobilit\u00e0 prorogata.\nVarie disposizioni di legge nonch\u00e9 decreti interministeriali e ministeriali prevedono la possibilit\u00e0 di prorogare il pagamento dell'indennit\u00e0 di mobilit\u00e0 oltre la durata ordinaria, stabilita ai sensi dell'articolo 7, commi 1 e 2, della legge n. 223/1991.\nTali disposizioni oltre ad individuare i settori produttivi delle aziende dalle quali i lavoratori risultano licenziati, indicano anche il numero dei possibili beneficiari e la spesa complessiva massima che l'INPS pu\u00f2 sostenere.\nSi riportano di seguito le proroghe disposte per l'anno 2002 (circolare Ministero del lavoro e delle politiche sociali. n. 149 del 6 settembre 2002).\nSettore petrolifero e petrolchimico.\nL'articolo1, comma 1, del decreto legge 11 giugno 2002, n. 108, convertito, con modificazioni, dalla legge 31 luglio 2002, n. 172, ha disposto la proroga dell'indennit\u00e0 di mobilit\u00e0 in favore di 630 lavoratori, licenziati da aziende, gi\u00e0 operanti nelle aree nelle quali siano stati attivati strumenti della programmazione negoziata, appaltatrici di lavori presso unit\u00e0 produttive di imprese del settore petrolifero e petrolchimico presso gli stabilimenti di Gela, Milazzo e Priolo, per 36 mesi e, comunque, non oltre il termine di conseguimento del diritto al trattamento pensionistico di anzianit\u00e0 o di vecchiaia, in riferimento ai quali sono confermati i requisiti previsti dalla disciplina in vigore alla data di entrata in vigore del presente decreto (circolare Ministero del lavoro e delle politiche sociali n. 149 del 6 settembre 2002, punto 1-A).\nIl successivo comma 3, dell'articolo 1, dispone che le aziende devono versare, all'atto della procedura, una somma aggiuntiva pari a sei mensilit\u00e0 di indennit\u00e0 di mobilit\u00e0 spettante ai singoli lavoratori, con l'aggiunta della contribuzione figurativa relativa a sei mesi di indennit\u00e0 determinata, applicando l'aliquota del 32,70 per cento, sulla base della retribuzione cui \u00e8 riferita l'indennit\u00e0 stessa (circ. n. 3 del 2 gennaio 1992, punto A, 7).\nLa durata dell'indennit\u00e0 di mobilit\u00e0 \u00e8 prorogata \u201cnon oltre il conseguimento del trattamento pensionistico di anzianit\u00e0 o di vecchiaia, in riferimento ai quali sono confermati per tali lavoratori i requisiti previsti dalla disciplina vigente alla data di entrata in vigore del presente decreto (circolare Ministero del lavoro e delle politiche sociali n. 149 del 6 settembre 2002, punto1-C.2).\nSettore tessile.\nL'articolo 1, comma 2, del decreto legge n. 108/2002, dispone la proroga dell'indennit\u00e0 di mobilit\u00e0 in favore di 120 lavoratori, dipendenti da aziende del settore tessile, operanti nei territori di cui all'Obiettivo 1 del Regolamento (CE), per 48 mesi e, comunque, non oltre il termine di conseguimento del diritto al trattamento pensionistico di anzianit\u00e0 o di vecchiaia, in riferimento ai quali sono confermati i requisiti previsti dalla disciplina in vigore alla data di entrata in vigore del presente decreto.\nIl successivo comma 3, dell'articolo 1, dispone che le aziende devono versare, all'atto della procedura, una somma aggiuntiva pari a sei mensilit\u00e0 di indennit\u00e0 di mobilit\u00e0 spettante ai singoli lavoratori, con l'aggiunta della contribuzione figurativa relativa a sei mesi di indennit\u00e0 determinata, applicando l'aliquota del 32,70 per cento, sulla base della retribuzione cui \u00e8 riferita l'indennit\u00e0 stessa (circ. n. 3 del 2 gennaio 1992, punto A, 7).\nLa durata dell'indennit\u00e0 di mobilit\u00e0 \u00e8 prorogata \u201cnon oltre il conseguimento del trattamento pensionistico di anzianit\u00e0 o di vecchiaia, in riferimento ai quali sono confermati per tali lavoratori i requisiti previsti dalla disciplina vigente alla data di entrata in vigore del presente decreto (circolare Ministero del lavoro e delle politiche sociali n. 149 del 6 settembre 2002, punto1-C.2).\nSettore sanit\u00e0 privata.\nL'articolo 1, comma 5, del decreto legge n. 108/2002, dispone il diritto ad un trattamento pari all'ottanta per cento dell'indennit\u00e0 di mobilit\u00e0, per la durata di ventiquattro mesi, in favore di 1800 lavoratori, operanti nel settore della sanit\u00e0 privata, al termine del trattamento straordinario di integrazione salariale disposto con decreto legislativo 8 luglio 1999, n. 270.\nDestinatari del trattamento sono i lavoratori dipendenti dalla societ\u00e0 Case di cura riunite di Bari; per i periodi di fruizione del trattamento deve essere accreditata la contribuzione figurativa e, ove spettante, deve essere concesso anche l'assegno per il nucleo familiare (circolare Ministero del lavoro e delle politiche sociali n. 149 del 6 settembre 2002, punto1-C).\nCentrali elettriche del SULCIS.\nCon decreto interministeriale n. 31034 del 10 maggio 2002, il Ministro del lavoro e delle politiche sociali, di concerto con il Ministro dell'economia e delle finanze, ha disposto la proroga dei trattamenti di mobilit\u00e0 e di disoccupazione speciale in favore di 190 lavoratori licenziati da aziende appaltatrici e subappaltatrici impegnate nella costruzione delle centrali elettriche del SULCIS, fino al 31 dicembre 2002.\nSociet\u00e0 Nuova Cartiera di ARBATAX, ARBATAX 2000 e Calzaturificio ICS.\nCon decreto interministeriale n. 31058 del 24 maggio 2002, il Ministro del lavoro e delle politiche sociali, di concerto con il Ministro dell'economia e delle finanze, ha disposto la proroga dell'indennit\u00e0 di mobilit\u00e0 in favore di 133 lavoratori licenziati dalle societ\u00e0 Nuova Cartiera di ARBATAX, ARBATAX 2000 e Calzaturificio ICS, fino al 31 dicembre 2002.\nConsorzi agrari.\nCon decreto n. 31009 del 7 maggio 2002, il Ministro del lavoro e delle politiche sociali ha disposto la proroga dell'indennit\u00e0 di mobilit\u00e0 in favore dei lavoratori, gi\u00e0 dipendenti dei Consorzi Agrari alla data del 1\u00ba gennaio 1997, che siano stati successivamente collocati in mobilit\u00e0 e che abbiano beneficiato dell'indennit\u00e0 per il periodo massimo spettante ai sensi dell'articolo 7, commi 1 e 2, della legge n. 223/1991, fino al 31 dicembre 2001.\nMobilit\u00e0 cristallizzata.\nL'articolo 59, comma 7, lettera c), della legge 27 dicembre 1997, n. 449, come modificato dall'articolo 1-ter della legge n. 176/1998, e dall'articolo 45, comma 22, della legge n. 144/1999, dispone che nei confronti dei lavoratori collocati in mobilit\u00e0 con accordi collettivi stipulati entro il 3 novembre 1997, ivi compresi i lavoratori dipendenti da imprese che abbiano presentato domanda ai sensi dell'articolo 3 della legge n. 229/1997 per il numero dei lavoratori da collocare in mobilit\u00e0 e per i quali l'accordo collettivo di individuazione delle eccedenze intervenga entro il 31 marzo 1998, trovano applicazione i requisiti di accesso alla pensione di anzianit\u00e0 di cui alla tabella B allegata alla legge 8 agosto 1995, n. 335 (circ. n. 168 del 12 agosto 1999, punto 4).\nGli elenchi dei nominativi dei lavoratori destinatari di tale norma sono messi a disposizione delle Sedi dalla Direzione Centrale Prestazioni a Sostegno del Reddito.\nMisura e importo.\nLa misura dell'indennit\u00e0 di mobilit\u00e0 deve essere determinata, ai sensi dell'articolo 7, comma 2, della legge n. 223/1991, con riferimento al trattamento straordinario di integrazione salariale percepito dal lavoratore, ovvero che sarebbe spettato allo stesso, nel periodo di paga settimanale immediatamente precedente la risoluzione del rapporto di lavoro.\nCon circolare n. 148 del 13 maggio 1994, \u00e8 stato precisato che per la determinazione del trattamento straordinario di integrazione salariale sono da prendere in considerazione tutti gli elementi retributivi assoggettati a contribuzione, corrisposti con carattere di continuit\u00e0 e non collegati alla effettiva presenza al lavoro, con esclusione, quindi, delle somme pagate a titolo di straordinario, di indennit\u00e0 di turno, di incentivi relativi al lavoro svolto, ecc.\nAlla retribuzione cos\u00ec determinata deve essere aggiunta la quota di tredicesima e, ove prevista dal contratto collettivo, la quota di quattordicesima.\nL'indennit\u00e0, per i primi dodici mesi, \u00e8 pari al cento per cento del trattamento straordinario di integrazione salariale, trattamento che non pu\u00f2 superare i massimali stabiliti anno per anno, e all'ottanta per cento dal tredicesimo mese in poi; l'importo spettante per i primi dodici mesi \u00e8 assoggettato alla trattenuta introdotta dall'articolo 26 della legge 28 febbraio 1986, n. 41, che per l'anno 2002 \u00e8 pari al 5, 54 per cento.\nGli importi massimi mensili dell'indennit\u00e0 di mobilit\u00e0, secondo quanto stabilito dalla legge 13 agosto 1980, n. 427, come modificata dall'articolo 1, comma 5, della legge 19 luglio 1994, n. 451, nonch\u00e9 la retribuzione di riferimento, oltre la quale \u00e8 possibile attribuire il secondo dei suddetti massimali, sono incrementati, con effetto dal 1\u00ba gennaio di ciascun anno, nella misura dell'ottanta per cento dell'aumento derivante dalla variazione annuale dell'indice ISTAT dei prezzi al consumo per le famiglie degli operai e degli impiegati.\nTali importi, per l'anno 2002, al netto della riduzione di cui alla legge n. 41/1986, sono pari a euro 733,12 e, nel caso in cui la retribuzione di riferimento sia superiore a euro 1.679,07, a euro 881,14 (circolare Ministero del lavoro e delle politiche sociali n. 23 del 31 gennaio 2002).\nL'articolo 7, comma 3, della legge n. 223/1991, ha stabilito che \u201cl'indennit\u00e0 di mobilit\u00e0 \u00e8 adeguata, con effetto dal 1\u00ba gennaio di ciascun anno, in misura pari all'aumento dell'indennit\u00e0 di contingenza dei lavoratori dipendenti\u201d.\nSulla base di tale normativa, per\u00f2, gli importi dell'indennit\u00e0 di mobilit\u00e0 non possono variare nell'arco temporale di fruizione della stessa in quanto il meccanismo di adeguamento non \u00e8 pi\u00f9 operante a seguito dell'intervenuta abolizione dell'indennit\u00e0 di contingenza.\nTale questione non \u00e8 stata risolta neppure dall'articolo 1, comma 5, della legge n. 451/1994, norma che ha stabilito la rivalutazione degli importi massimi del trattamento straordinario di integrazione salariale nella misura dell'ottanta per cento dell'aumento dell'indice ISTAT derivante dai prezzi al consumo in quanto tale norma trova applicazione soltanto nei confronti dei lavoratori licenziati nel corso dell'anno di riferimento e serve a determinare l'importo massimo dell'indennit\u00e0 di mobilit\u00e0 spettante agli stessi.\nAl riguardo si fa presente che la Corte Costituzionale, che doveva valutare una possibile illegittimit\u00e0 della disposizione in parola, proprio per la parte in cui non prevede l'applicabilit\u00e0 del meccanismo di rivalutazione anche all'indennit\u00e0 di mobilit\u00e0, con sentenza n. 335 del 12 \u2013 24 luglio 2000, ha dichiarato \u201cnon fondata la questione di illegittimit\u00e0 costituzionale\u201d.\nPertanto l'adeguamento dell'indennit\u00e0 di mobilit\u00e0 potr\u00e0 essere effettuato di anno in anno soltanto nel caso in cui venga emanata specifica disposizione legislativa.\nAnticipazione.\nL'articolo 7, comma 5, della legge n. 223/1991, ha disposto che i lavoratori in mobilit\u00e0 che ne facciano richiesta per intraprendere un'attivit\u00e0 autonoma o per associarsi in cooperativa possono ottenere la corresponsione anticipata dell'indennit\u00e0 nella misura stabilita dai commi 1 e 2, con la detrazione del numero delle mensilit\u00e0 gi\u00e0 godute (circ. n. 124 del 31 maggio 1993).\nLe modalit\u00e0 per la corresponsione dell'indennit\u00e0 di mobilit\u00e0 anticipata sono state stabilite con decreto interministeriale n. 142 del 17 febbraio 1993.\nPer la richiesta dell'indennit\u00e0 di mobilit\u00e0 in forma anticipata il lavoratore deve presentare apposita domanda alle Sedi dell'INPS, tramite i Centri per l'impiego, domanda che deve essere corredata della documentazione necessaria per attestare l'attivit\u00e0 lavorativa autonoma, intrapresa o che si intende intraprendere, ovvero la costituzione di una cooperativa o l'associazione ad una cooperativa gi\u00e0 costituita.\nI Centri per l'impiego dovranno accertare e attestare l'avvenuta iscrizione dei richiedenti nelle liste di mobilit\u00e0 e l'idoneit\u00e0 della documentazione prodotta, esprimendo specifico parere sulla regolarit\u00e0 della documentazione.\nL'anticipazione spetta sia ai lavoratori che intraprendono un'attivit\u00e0 autonoma per la quale \u00e8 richiesta l'iscrizione alla Camera di commercio o agli elenchi dei Coltivatori diretti, e ai loro coadiuvanti, sia a coloro che sono iscritti in appositi albi professionali.\nL'anticipazione spetta anche ai soci accomandatari in quanto l'articolo 3213 del codice civile dispone che \u201cnella societ\u00e0 in accomandita semplice i soci accomandatari rispondono solidalmente e illimitatamente per le obbligazioni sociali[...]\u201d e il successivo articolo 2318 aggiunge \u201ci soci accomandatari hanno i diritti e gli obblighi dei soci della societ\u00e0 in nome collettivo. L'amministrazione della societ\u00e0 pu\u00f2 essere conferita soltanto ai soci accomandatari\u201d.\nL'anticipazione pu\u00f2 essere riconosciuta inoltre anche agli amministratori di societ\u00e0 di cui sono soci di capitale.\nQualora per l'attivit\u00e0 autonoma intrapresa non \u00e8 prevista l'iscrizione in appositi Albi professionali e/o elenchi di categoria, possono ottenere l'anticipazione anche i lavoratori che documentino di aver assunto le iniziative necessarie per l'avvio di un'attivit\u00e0 con caratteristiche di continuit\u00e0 (apertura partita IVA, acquisizione locali, utenze elettriche e telefoniche, fatture di acquisto di attrezzature necessarie per lo svolgimento dell'attivit\u00e0 stessa, ecc.) (circolare Ministero del lavoro e delle politiche sociali n. 70 del 30 marzo 1996).\nL'anticipazione deve essere riconosciuta anche in favore dei lavoratori che intendano svolgere un'attivit\u00e0 autonoma all'estero in uno degli Stati convenzionati, sempre che gli stessi facciano valere i requisiti e le condizioni stabilite dall'articolo 7, comma 5.\nI lavoratori che, nei ventiquattro mesi successivi alla data di erogazione dell'anticipazione, si rioccupino in qualit\u00e0 di lavoratori dipendenti nel settore privato o in quello pubblico devono restituire la somma percepita a tale titolo (circ. n. 124 del 31 maggio 1993).\nPoich\u00e9 il decreto interministeriale n. 142/1993 non ha previsto alcun termine per la presentazione delle domande di anticipazione, il Comitato Amministratore della gestione degli interventi assistenziali e di sostegno alle gestioni previdenziali ha deciso che devono essere considerate validamente presentate le domande pervenute entro il termine di 60 giorni dalla data di inizio dell'attivit\u00e0 autonoma o dell'associazione in cooperativa, applicando cos\u00ec all'anticipazione il termine stabilito dall'articolo 129 del R.D.L. 4 ottobre 1935, n. 1827, per la presentazione delle domande di disoccupazione (circolare Ministero del lavoro e delle politiche sociali n. 174 del 28 novembre 2002).\n\"L'anticipazione spetta anche ai lavoratori che, alla data in cui sono collocati in mobilit\u00e0, svolgono gi\u00e0 un'attivit\u00e0 autonoma. Infatti la Corte Suprema di Cassazione, con sentenza 21 febbraio/15 maggio 2001, n. 6679, ha stabilito che il termine \u201cintraprendere\u201d contenuto nell'articolo 7, comma 5, citato, deve essere inteso non solo nel senso letterale di \u201ciniziare\u201d una nuova attivit\u00e0 ma anche nel senso di applicarsi con maggiori energie e per un maggiore tempo che per il passato in tale attivit\u00e0.\"\nPertanto, l'anticipazione dell'indennit\u00e0 deve essere riconosciuta sia in favore dei lavoratori che, successivamente al collocamento in mobilit\u00e0, vogliano iniziare per la prima volta un'attivit\u00e0 di lavoro autonomo sia in favore di coloro che intendano sviluppare a tempo pieno l'attivit\u00e0 autonoma iniziata durante il rapporto di lavoro dipendente (circ. n. 174 del 28 novembre 2002). Il diritto all'anticipazione dell'indennit\u00e0 di mobilit\u00e0 deve essere riconosciuta anche in favore degli imprenditori, ci\u00f2 in quanto la Corte Suprema di Cassazione, con sentenza n. 9007, pubblicata il 20 giugno 2002, ha fornito un'interpretazione della nozione di \u201cattivit\u00e0 autonoma\u201d - nozione contenuta nell'articolo 7, comma 5, della legge n. 223/1991 - pi\u00f9 ampia di quella che qualifica il \u201clavoro autonomo\u201d, comprendendovi anche le ipotesi in cui il lavoratore collocato in mobilit\u00e0 dia inizio ad un'attivit\u00e0 imprenditoriale senza concorrervi con lavoro prevalentemente proprio (circ. n. 174 del 28 novembre 2002).\nPer il periodo in relazione al quale viene concesso il trattamento anticipato non spettano le prestazioni accessorie e cio\u00e8 l'assegno per il nucleo familiare e la contribuzione figurativa.\nAssegno integrativo.\nL'articolo 9, comma 5, della legge n. 223/1991, ha stabilito che i lavoratori che, nel corso di percezione dell'indennit\u00e0 di mobilit\u00e0, accettino l'offerta di un lavoro comportante l'inquadramento in un livello retributivo inferiore a quello corrispondente alle mansioni di provenienza, hanno diritto, per un periodo massimo di dodici mesi, alla corresponsione di un assegno integrativo mensile di importo pari alla differenza tra i corrispondenti livelli retributivi previsti dai contratti collettivi nazionali di lavoro.\nPoich\u00e9 tale norma si riferisce al lavoro offerto ai sensi del comma 1, lettera b), dell'articolo 9, l'erogazione dell'assegno integrativo potr\u00e0 avvenire soltanto nel caso di instaurazione di un rapporto di lavoro a tempo pieno e indeterminato (circ. n. 105 del 5 maggio 1997).\nSospensione dell'indennit\u00e0.\nRioccupazione a tempo determinato o parziale.\nL'indennit\u00e0 di mobilit\u00e0 \u00e8 sospesa, ai sensi dell'articolo 8, commi 6 e 7, della legge n. 223/1991, nel caso in cui i lavoratori, nel corso della percezione dell'indennit\u00e0 di mobilit\u00e0, accettino l'offerta di un lavoro dipendente a tempo determinato o parziale (a tempo determinato o indeterminato), mantenendo l'iscrizione nelle liste.\nSe i lavoratori si dimettono in caso di rioccupazione a tempo determinato o parziale, mantengono l'iscrizione nelle liste di mobilit\u00e0 e possono beneficiare della relativa indennit\u00e0 per tutta la parte residua che era rimasta sospesa all'atto della rioccupazione (circ. n. 255 del 16 dicembre 1996, punto 4).\nAnaloga sospensione \u00e8 prevista per il periodo di prova relativo a rapporti di lavoro a tempo pieno e indeterminato qualora i lavoratori non superino il periodo di prova stesso, in tal caso gli interessati vengono riscritti al massimo per tre volte nelle liste di mobilit\u00e0 e mantengono il diritto alla parte residua di indennit\u00e0 (circ. n. 3 del 2 gennaio 1992).\nTutte le giornate di lavoro prestato devono essere considerate parentesi neutra ai fini della durata complessiva dell'indennit\u00e0, nei limiti della durata massima della stessa. Pertanto i lavoratori che abbiano diritto a 12, 24, 36 o 48 mesi di indennit\u00e0 di mobilit\u00e0, e che svolgano attivit\u00e0 a tempo determinata o parziale non superiore a 12, 24, 36 o 48 mesi, hanno diritto a percepire l'indennit\u00e0 per l'intera durata.\nI lavoratori che si rioccupino devono darne comunicazione alla competente Sede dell'INPS entro 5 giorni dall'avvenuta rioccupazione, ai sensi dell'articolo 4, comma 38, della legge n. 608/1996 (circ. n. 16 del 23 gennaio 1997, punto 4), in caso contrario vengono cancellati dalle liste di mobilit\u00e0 e perdono il diritto alla residua indennit\u00e0.\nRioccupazione a tempo indeterminato per un periodo limitato.\nI lavoratori assunti nel corso della percezione dell'indennit\u00e0 di mobilit\u00e0, qualora vengano licenziati dall'azienda senza aver maturato i requisiti di cui all'articolo 16, comma 1, della legge n. 223/1991 (un'anzianit\u00e0 aziendale di almeno dodici mesi, di cui sei mesi di lavoro effettivamente prestato o assimilato a tale), sono reiscritti nelle liste di mobilit\u00e0 ed hanno diritto ad usufruire della relativa indennit\u00e0 per un periodo corrispondente alla parte residua non goduta, decurtata del periodo di attivit\u00e0 lavorativa prestata (circ. n. 178 del 9 giugno 1994, punto A \u2013 6; articolo 2, comma 6 della legge n. 451/1994).\nInfortunio sul lavoro indennizzato dall'INAIL.\nNel caso di infortunio indennizzato dall'INAIL, per il riconoscimento del diritto alle prestazioni di disoccupazione, occorre far riferimento all'articolo 17 del R.D.L. 7 dicembre 1924, n. 2270, che stabilisce che \u201cla disoccupazione derivante da infermit\u00e0 o invalidit\u00e0 temporanea non conferisce diritto al sussidio finch\u00e9 dura l'incapacit\u00e0 lavorativa dell'assicurato\u201d e, all'articolo 44, comma 4, dello stesso decreto, che dispone che \u201cin tal caso il sussidio di disoccupazione decorrer\u00e0 dal giorno di riacquisto della capacit\u00e0 lavorativa dell'assicurato\u201d.\nSulla base di tale disposizioni, nel caso in cui il periodo di infortunio coincide con quello di mobilit\u00e0, il pagamento della relativa indennit\u00e0 dovr\u00e0 essere sospeso per tutto il periodo in cui viene indennizzato l'infortunio da parte dell'INAIL e ripreso, per la parte residua, alla data di riacquisto della capacit\u00e0 lavorativa.\nCessazione dell'indennit\u00e0.\nL'indennit\u00e0 di mobilit\u00e0 cessa quando i lavoratori abbiano beneficiato della prestazione per la durata massima, stabilita ai sensi dell'articolo 7 della legge n. 223/1991. Inoltre i lavoratori sono cancellati dalle liste di mobilit\u00e0 e perdono il diritto alla relativa indennit\u00e0, ai sensi dell'articolo 9, commi 1 e 6, della legge n. 223/1991, quando:\nIncompatibilit\u00e0 \u2013 Opzione \u2013 Incumulabilit\u00e0 \u2013 Cumulabilit\u00e0.\nIncompatibilit\u00e0.\nL'articolo 5 della legge n. 236/1993, stabilisce che a decorrere dal 15 dicembre 1992 \u201ci trattamenti ordinari e speciali di disoccupazione e l'indennit\u00e0 di mobilit\u00e0 sono incompatibili con i trattamenti pensionistici diretti a carico dell'assicurazione generale obbligatoria per l'invalidit\u00e0, la vecchiaia ed i superstiti dei lavoratori dipendenti, degli ordinamenti sostitutivi, esonerativi ed esclusivi dell'assicurazione medesima, nonch\u00e9 delle gestioni speciali dei lavoratori autonomi, e con i trattamenti di pensionamento anticipato\u201d (circ. n. 9 del 12 gennaio 1993, parte II).\nI lavoratori, pertanto, che abbiano titolo ad uno qualsiasi dei trattamenti pensionistici indicati, perdono il diritto all'indennit\u00e0 di mobilit\u00e0 nonch\u00e9 alle relative prestazioni accessorie e cio\u00e8 all'assegno per il nucleo familiare e alla contribuzione figurativa.\nOpzione.\nL'articolo 2, comma 5, della legge n. 451/1991, ha modificato il criterio dell'incompatibilit\u00e0 tra l'indennit\u00e0 di mobilit\u00e0 e i trattamenti pensionistici diretti, stabilendo che \u201call'atto dell'iscrizione nelle liste di mobilit\u00e0, i lavoratori che fruiscono dell'assegno o della pensione di invalidit\u00e0 devono optare tra tali trattamenti e quello di mobilit\u00e0\u201d.\nNel caso di opzione l'assegno o la pensione di invalidit\u00e0 resta sospeso per tutto il periodo in cui gli interessati beneficiano dell'indennit\u00e0 di mobilit\u00e0 e, in caso di corresponsione anticipata dell'indennit\u00e0 stessa, ai sensi dell'articolo 7, comma 5, della legge n. 223/1991, per il periodo corrispondente all'ammontare dell'anticipazione corrisposta agli interessati (circ. n. 178 del 9 giugno 1994, punto A - 5).\nNel caso in cui i lavoratori diventino titolari di assegno di invalidit\u00e0 successivamente alla data di iscrizione nelle liste di mobilit\u00e0, gli stessi possono esercitare la facolt\u00e0 di opzione a favore dell'indennit\u00e0 entro 60 giorni dalla data in cui \u00e8 stato notificato il provvedimento di accoglimento della domanda di assegno di invalidit\u00e0. Naturalmente se i lavoratori non esercitino tale opzione o l'opzione stessa venga effettuata in ritardo, l'indennit\u00e0 di mobilit\u00e0 corrisposta diventa indebita e deve essere recuperata.\nI lavoratori che abbiano esercitato la facolt\u00e0 di opzione per l'indennit\u00e0 di mobilit\u00e0, possono rinunciare all'indennit\u00e0 in qualsiasi momento, ripristinando il pagamento dell'assegno di invalidit\u00e0. La rinuncia, che ha valore dalla data in cui viene effettuata, \u00e8 definitiva e il lavoratore non pu\u00f2 pi\u00f9 essere ammesso a percepire la parte residua di mobilit\u00e0.\nIncumulabilit\u00e0.\nMobilit\u00e0 lunga per pensione di vecchiaia.\nL'articolo 9, comma 9, della legge n. 223/1991, stabilisce che i lavoratori destinatari della mobilit\u00e0 lunga per pensione di vecchiaia di cui all'articolo 7, comma 6, della stessa legge, qualora svolgano attivit\u00e0 di lavoro subordinato od autonomo possono cumulare l'indennit\u00e0 di mobilit\u00e0 in misura sufficiente a garantire la percezione di un reddito complessivo pari alla retribuzione spettante all'atto del licenziamento.\nL'istanza con la quale l'interessato dichiara di volersi avvalere del cumulo previsto dalla disposizione di legge in parola deve essere presentata alla Sede che eroga il trattamento di mobilit\u00e0 e deve essere corredata della necessaria documentazione (buste - paga, iscrizione Camera di commercio o Albi professionale, partita IVA, dichiarazione di reddito presunto, ecc.).\nGli interessati hanno la facolt\u00e0 di richiedere l'accredito della contribuzione figurativa prevista per l'indennit\u00e0 di mobilit\u00e0 in luogo della contribuzione effettiva relativa alla nuova attivit\u00e0 lavorativa (circ. n. 229 del 21 novembre 1996).\nCariche pubbliche elettive o sindacali.\nIl Ministero del lavoro e delle politiche sociali ha disposto che in favore dei lavoratori che rivestono cariche pubbliche elettive o sindacali deve essere riconosciuta la possibilit\u00e0 di cumulare l'indennit\u00e0 di mobilit\u00e0 con l'indennit\u00e0 e/o i gettoni percepiti per l'espletamento degli incarichi in questione nei limiti stabiliti dall'articolo 9, comma 9, della legge n. 223/1991, e cio\u00e8 \u201cnei limiti necessari per garantire la percezione di un reddito complessivo pari alla retribuzione percepita al momento del collocamento in mobilit\u00e0\u201d.\nResta, comunque, fermo il diritto all'accredito della contribuzione figurativa conseguente all'indennit\u00e0 (messaggio n. 16920 del 28 gennaio 1999).\nCumulabilit\u00e0 - Formazione.\nL'articolo 9, comma 1, della legge n. 223/1991, dispone che \u201cil lavoratore \u00e8 cancellato dalla lista di mobilit\u00e0 e decade ... dalle indennit\u00e0\u201d di mobilit\u00e0, quando rifiuti di essere avviato ad un corso di formazione autorizzato dalla Regione o se non lo frequenti regolarmente..\nSulla base di quanto disposto da tale articolo, pertanto, durante la partecipazione ad un corso di formazione gli interessati hanno diritto a percepire l'indennit\u00e0 di mobilit\u00e0, a meno che non siano cancellati dalla lista.\nPrestazioni accessorie.\nContribuzione figurativa.\nL'articolo 7, comma 9, della legge n. 223/1991, stabilisce che i periodi di fruizione dell'indennit\u00e0 di mobilit\u00e0 sono riconosciuti d'ufficio utili ai fini del conseguimento del diritto ai trattamenti pensionistici, compreso quello di anzianit\u00e0 e ai fini della misura degli stessi (circ. n. 3 del 2 gennaio 1992, punto A-7).\nPer la determinazione della misura dei contributi figurativi si deve far riferimento alla retribuzione comprensiva dei soli elementi integrabili della retribuzione e cio\u00e8 degli elementi retributivi assoggettati a contribuzione corrisposti con carattere di continuit\u00e0 e non collegati alla effettiva presenza al lavoro, cio\u00e8 alla retribuzione presa a base per il calcolo dell'indennit\u00e0 di mobilit\u00e0.\nLa retribuzione figurativa cos\u00ec determinata resta invariata per l'intero periodo di mobilit\u00e0; tale retribuzione deve essere rivalutata in sede di calcolo della pensione; per la copertura figurativa della settimana di carenza si rinvia alle istruzioni contenute nel messaggio n. 244 del 26 settembre 2001 e del messaggio n. 38 del 21.6.2002.\nAssegno per il nucleo familiare.\nL'articolo 7, comma 10, della legge n. 223/1991, stabilisce che per i periodi di percezione dell'indennit\u00e0 di mobilit\u00e0 spetta l'assegno per il nucleo familiare.\nI lavoratori che ritengano di avere i requisiti previsti dalle vigenti disposizioni, debbono presentare specifica domanda alla Sede dell'INPS competente a definire la domanda di mobilit\u00e0; tale domanda pu\u00f2 essere presentata contestualmente alla presentazione del MOD. DS 21 o anche successivamente.\nPagamento.\nL'indennit\u00e0 di mobilit\u00e0 viene erogata direttamente dall'INPS con periodicit\u00e0 mensile tramite assegno bancario ovvero con accredito su conto corrente bancario o postale.\nPresso alcune Sedi dell'INPS si sta sperimentando la nuova procedura di pagamento delle prestazioni di disoccupazione e dell'indennit\u00e0 di mobilit\u00e0, da estendere quanto prima a tutte le Sedi dell'INPS, per il tramite della Banca d'Italia, oltre che con bonifico, da accreditare sul conto corrente bancario o postale, anche presso gli sportelli di tutti gli Uffici postali."}
{"id": "89565", "revid": "110157", "url": "https://it.wikipedia.org/wiki?curid=89565", "title": "Domat/Ems", "text": "Domat/Ems (\"Domat\" \u00e8 il toponimo in romancio, \"Ems\" quello in tedesco, unico ufficiale fino al 1943; ) \u00e8 un comune svizzero di 8\u00a0132 abitanti del Canton Grigioni, nella regione Imboden della quale \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nNel 1921 la popolazione che parlava romancio era l'83%, nel 2000 la percentuale era scesa al 12%; la lingua pi\u00f9 utilizzata \u00e8 il tedesco.\nInfrastrutture e trasporti.\nDomat/Ems \u00e8 servito dalle stazioni ferroviarie di Domat/Ems e di Ems Werk della ferrovia Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale sono separati dal 1942."}
{"id": "89566", "revid": "287204", "url": "https://it.wikipedia.org/wiki?curid=89566", "title": "Academy of Motion Picture Arts and Sciences", "text": "L'Academy of Motion Picture Arts and Sciences, in sigla A.M.P.A.S., anche abbreviata in Academy, \u00e8 un'organizzazione professionale onoraria degli Stati Uniti fondata l'11 maggio 1927 in California per sostenere lo sviluppo dell'industria cinematografica nazionale (e internazionale).\nNota in tutto il mondo per l'assegnazione dei premi Oscar, l'Academy \u00e8 composta da circa 6.000 membri, quasi tutti professionisti del cinema di nazionalit\u00e0 statunitense. Tra i membri vi sono infatti anche grandi cineasti di altre 35 nazioni. Dall'agosto 2019 il presidente dell'Academy \u00e8 David Rubin. La sede si trova al 8949 Wilshire Boulevard, Beverly Hills, California 90211, Stati Uniti d'America.\nStoria.\nL'idea di un'accademia delle scienze e delle arti cinematografiche nacque con Louis B. Mayer, dirigente della Metro-Goldwyn-Mayer, il cui scopo inizialmente era creare un'organizzazione dedicata alla mediazione di controversie lavorative nel settore cinematografico. Le prime personalit\u00e0 che Mayer incontr\u00f2 per discutere della nascita di una tale organizzazione, furono l'attore Conrad Nagel, il regista Fred Niblo e il capo della Alliance of Motion Picture and Television Producers, Fred Beetsonto. Queste personalit\u00e0, d'accordo con Mayer, stabilirono che l'organizzazione sarebbe stata aperta solo a persone coinvolte in uno dei cinque rami del settore cinematografico: attori, registi, sceneggiatori, tecnici e produttori.\nIn seguito Mayer raccolse un gruppo di trentasei persone coinvolte nel settore della cinematografia, invitandole a un banchetto formale all'Hotel Ambassador di Los Angeles, che si sarebbe tenuto in data 11 gennaio 1927. Durante la serata Mayer present\u00f2 ai suoi ospiti quella che lui chiamava \"International Academy of Motion Picture Arts and Sciences\" (\"Accademia internazionale delle scienze e delle arti cinematografiche\"), e oggi tutti gli ospiti di Mayer di quell'evento vengono considerati come i fondatori dell'Academy. La parola \"International\" (\"Internazionale\") venne abbandonata prima della stesura degli articoli dello Statuto dell'Academy, articoli che furono depositati il 4 maggio 1927.\nLa prima riunione ufficiale dell'Academy si \u00e8 tenuta il 6 maggio 1927, \u00e8 la prima riunione organizzativa si \u00e8 tenuta l'11 maggio. In quest'ultima riunione Douglas Fairbanks fu eletto primo presidente dell'Academy, Fred Niblo divenne il primo vice-presidente e fu stampato il primo elenco dei membri, composto da 230 personalit\u00e0. Durante la stessa notte dell'11 maggio venne anche conferita la prima appartenenza onoraria, a Thomas Edison. Inizialmente l'Academy era suddivisa in cinque gruppi, o branche, che saranno destinate a aumentare col tempo: le branche degli attori, dei registi, degli sceneggiatori, dei tecnici e dei produttori.\nLe preoccupazioni iniziali dell'Academy avevano a che fare con il lavoro in ambito cinematografico. Tuttavia, col passare del tempo, l'organizzazione tese ad allontanarsi dalle trattative e dal coinvolgimento in arbitrati per la gestione del lavoro. Il collocamento iniziale dell'Academy era al 6912 Hollywood Boulevard. Nel novembre 1927 l'Academy si trasfer\u00ec al Roosevelt Hotel, all'indirizzo 7010 Hollywood Boulevard; in questo stesso mese l'Academy inizi\u00f2 anche la compilazione di una libreria completa di pubblicazioni e periodici occupantisi del settore cinematografico e provenienti da tutto il mondo.\nUno dei vari comitati che si costituirono in quei primi giorni dell'Academy (tra il 1927 e il 1928) fu quello per gli \"Awards of Merit\" (\"Premi al Merito\"), ma fu solo a partire dal maggio 1928 che questo comitato cominci\u00f2 ad avere discussioni serie sulla strutturazione dei premi e sulla cerimonia della loro consegnazione. Nel mese di luglio del 1928, il Consiglio di Amministrazione dell'Academy approv\u00f2 un elenco di 12 \"Awards of Merit for distinctive achievement\" (\"Premi al Merito per contributi eccezionali\") da presentare, e vennero anche stabilite le procedure di nomina, voto e selezione dei vincitori. Gli \"Awards of Merit for distinctive achievement\" erano quello che oggi chiamiamo Premi Oscar, e furono consegnati per la prima volta il 16 maggio 1929, davanti a una platea di sole 270 persone.\nNel maggio 1928, l'Academy autorizz\u00f2 la costruzione di una sala di proiezione che avrebbe dovuto essere lo stato dell'arte in termini di proiezione cinematografica, e che fu completata nell'aprile del 1929. Nel 1928 l'Academy pubblic\u00f2 \"Report on Incandescent Illumination\" (\"Rapporto sull'illuminazione a incandescenza\"); questo libro \u00e8 stato il primo in una lunga storia di pubblicazioni destinate a assistere gli stessi membri dell'Academy. Nel 1929 i membri dell'Academy, in collaborazione con la University of Southern California, crearono la prima scuola di cinema americana, allo scopo di promuovere l'arte e le scienze delle immagini in movimento. I membri fondatori della scuola includevano Fairbanks (l'allora Presidente dell'Academy), David Wark Griffith, William C. deMille, Ernst Lubitsch, Irving Thalberg e Darryl F. Zanuck. Il 1930 vide un altro trasferimento dell'Academy, dal 7010 al 7046 Hollywood Boulevard, allo scopo di accogliere uno staff ormai ingranditosi. Nel dicembre dello stesso anno la libreria dell'Academy era riconosciuta come avente \"una delle pi\u00f9 complete collezioni di informazioni relativamente all'industria cinematografica\".\nNel 1934 l'Academy inizi\u00f2 la pubblicazione della \"Screen Achievement Records Bulletin\", che oggi \u00e8 conosciuta come il \"Motion Picture Credits Database\". Questo database \u00e8 una lista dei crediti dei film nominati per i Premi Oscar, cos\u00ec come dei crediti di altri film distribuiti nella contea di Los Angeles, e viene compilato utilizzando del materiale della Biblioteca Margaret Herrick dell'Academy. Nel 1935 un ancora accresciuto staff costringer\u00e0 l'Academy a un altro trasferimento. Questa volta, gli uffici amministrativi si trasferiranno al Taft Building di Los Angeles, ma la libreria verr\u00e0 spostata al 1455 North Gordon Street. Nel 1937 fu pubblicata la prima edizione dell\"'Academy Players Directory\". Questo \"Repertorio degli attori dell'Academy\" \u00e8 stato pubblicato fino al 2006, anno in cui sar\u00e0 venduto a un privato. L'Academy \u00e8 stata coinvolta negli aspetti tecnici della realizzazione dei film sin dalla sua fondazione nel 1927; nel 1938, il suo Consiglio Scientifico e Tecnologico consisteva gi\u00e0 di 36 comitati tecnici che affrontavano questioni tecniche legate al suono, alla registrazione, alla riproduzione, alla proiezione, all'illuminazione e alla conservazione dei film.\nIl 24 giugno 2009 Sid Ganis, l'allora presidente dell'Academy, annunci\u00f2 che a partire dall'edizione del 2010 degli Oscar potevano essere candidati al premio Oscar al miglior film fino a dieci lungometraggi. Nel 2009 si sono anche tenuti i primi \"Governors Awards\" (\"Premi del consiglio amministrativo\"), edizioni speciali degli Oscar che si tengono in novembre e in cui vengono consegnati, tra gli altri, l'Oscar onorario e il Premio alla memoria Irving G. Thalberg. Nel maggio 2011 l'Academy ha inviato una lettera per riferire ai suoi circa 6000 membri che sarebbe stato implementato un sistema di voto degli Oscar on-line nel 2013.\nNel 2016 l'Academy \u00e8 diventata bersaglio di critiche per la sua apparente incapacit\u00e0 nel riconoscere i risultati di professionisti legati a delle minoranze. Difatti, per il secondo anno consecutivo tutti i venti candidati nelle principali categorie di recitazione erano dei caucasici. Nel 2015 il presidente dell'Academy Cheryl Boone Isaacs, il primo afro-americano e la prima donna a essere a capo dell'Academy (ma anche l'unica persona di colore ad essere presente nel suo Consiglio di Amministrazione), aveva negato che ci fosse un problema: quando le fu chiesto se l'Academy aveva delle difficolt\u00e0 a riconoscere le minoranze, ella rispose \"Per niente\". Il fatto che nel 2016 tutte le nomine per i premi attoriali fossero per attori di razza bianca, \u00e8 stato considerato da Gil Robertson IV, il presidente dell\"'African American Film Critics Association\", come \"offensivo\". \u00c8 stata sollevata la questione se bias consci o inconsci sulla razza giochino un ruolo nell'assegnazione dei Premi Oscar.\nSpike Lee, intervistato poco dopo la pubblicazione della lista delle nomine del 2016, identific\u00f2 il problema nella leadership hollywoodiana, affermando: \u00abPossiamo vincere un Oscar di tanto in tanto, ma un Oscar non pu\u00f2 cambiare radicalmente il modo di condurre gli affari di Hollywood. Non sto parlando delle star. Sto parlando dei dirigenti\u00bb. Anche la Boone Isaacs dichiar\u00f2: \"Sono rattristata e frustrata dalla mancanza di inclusione [di minoranze]. Si tratta di una discussione difficile ma importante, ed \u00e8 tempo di fare dei grandi cambiamenti\". Dopo la dichiarazione della Boone Isaacs, altri celebri afro-americani, come gli attori Will e Jada Pinkett Smith e l'attivista Al Sharpton, invitarono a boicottare gli Oscar del 2016 (che si sarebbero tenuti poco dopo, il 28 febbraio). In risposta a queste critiche, l'Academy ha infine istituito delle nuove regole destinate a raddoppiare entro il 2020 il numero di suoi membri di sesso femminile e appartenenti a delle minoranze.\nCaratteristiche.\nL'appartenenza all'Academy \u00e8 suddivisa in diciassette rami, ciascuno dei quali rappresenta un settore diverso della produzione cinematografica. Ogni membro pu\u00f2 appartenere ad uno solo di questi rami. Quello degli attori \u00e8 il gruppo pi\u00f9 grosso, e nel 2006 era costituito da 1311 membri, ovvero dal 22 per cento dell'Academy.\nTutti i membri dell'AMPAS vi entrano perch\u00e9 invitati dal suo Consiglio di Amministrazione (\"Board of Governors\"). Si diventa eleggibili a soci in due modi: o perch\u00e9 si \u00e8 vinto un Oscar in modo competitivo, o perch\u00e9 due membri di una determinata branca hanno sponsorizzato il candidato per un'elezione a socio della loro stessa branca, sulla base di significativi e pertinenti contributi dati nel campo del cinema.\nLe nuove proposte di adesione vengono considerate a scadenza annuale, in primavera. Fino al 2007, per ciascun anno venivano annunciati i nomi di coloro che erano stati invitati a partecipare quell'anno; oggi, l'Academy non rivela pubblicamente il nome dei suoi membri. La conferenza stampa del 2007 afferm\u00f2 anche che essa aveva poco meno di 6.000 membri votanti. Delle politiche rigorose di adesione hanno conservato il loro numero pressoch\u00e9 costante da allora.\nL'appartenenza all'Academy non ha scadenze, anche se il membro ha difficolt\u00e0 a realizzare dei progetti o dei lavori.\nNel 2012, sono stati pubblicati i risultati di uno studio condotto dal \"Los Angeles Times\", che descrive la composizione demografica di circa l'88% dei membri votanti dell'AMPAS. Secondo lo studio, dei 5\u00a0100 e pi\u00f9 elettori attivi confermati, il 94% era caucasico, il 77% era di sesso maschile, il 54% era di et\u00e0 superiore ai 60 anni e il 33% era costituito da ex-candidati (14%) e vincitori (19%).\nI membri dell'Academy hanno delle agevolazioni al Samuel Goldwyn Theater e vi possono vedere molti film gratuitamente entro due settimane dalla loro distribuzione, e qualche volta prima di essa.\nPer le 73 premiazioni annuali degli Oscar antecedenti al 2007, i voti sono stati accertati dalla societ\u00e0 di revisione PricewaterhouseCoopers e dal suo predecessore Price Waterhouse.\nI 36 fondatori dell'Academy.\nAttori\nRegisti\nSceneggiatori\nTecnici\nProduttori\nAvvocati\nPresidenti.\nI Presidenti dell'Academy sono eletti per la durata di un anno e possono essere rieletti soltanto per tre volte, ovvero per quattro mandati consecutivi.\nAttuale gruppo dirigente.\nIl Consiglio di Amministrazione.\nA partire dall'aprile del 2014, il Consiglio di Amministrazione \u00e8 composto da 51 membri (governatori), ossia da tre governatori per ciascuno dei 17 rami dell'Academy. La branca dei truccatori e degli acconciatori, creata nel 2006, ha avuto un solo governatore fino al luglio 2013. Il ramo dei direttori del casting, creato nel 2013, ha eletto i suoi primi tre governatori alla fine del 2013. Il Consiglio di Amministrazione \u00e8 responsabile della gestione aziendale dell'Academy, del suo controllo e delle sue norme generali. Il Consiglio di Amministrazione nomina anche un amministratore delegato e un direttore operativo incaricati di supervisionare le attivit\u00e0 amministrative dell'Academy."}
{"id": "89567", "revid": "104458", "url": "https://it.wikipedia.org/wiki?curid=89567", "title": "Feldis", "text": "Feldis (toponimo tedesco; in romancio \"Veulden\") \u00e8 una frazione di 140 abitanti del comune svizzero di Domleschg, nella regione Viamala (Canton Grigioni).\nGeografia fisica.\nFeldis \u00e8 situato nella Domigliasca, alla destra del Reno Posteriore (\"Hinterrhein\"); dista 29\u00a0km da Coira. Il punto pi\u00f9 elevato del comune \u00e8 la cima del Tgom'Aulta (2 085\u00a0m\u00a0s.l.m.), sul confine con Scheid e Domat/Ems.\nStoria.\nFino al 31 dicembre 2008 \u00e8 stato un comune autonomo che si estendeva per 7,57\u00a0km\u00b2 con il nome ufficiale di Feldis/Veulden (dove \"Feldis\" \u00e8 il toponimo tedesco, unico ufficiale fino al 1943, e \"Veulden\" quello romancio); il 1\u00ba gennaio 2009 \u00e8 stato accorpato al comune di Tomils assieme agli altri comuni soppressi di Scheid e Trans. Il 1\u00ba gennaio 2015 Tomils \u00e8 stato a sua volta accorpato agli altri comuni soppressi di Almens, Paspels, Pratval e Rodels per formare il nuovo comune di Domleschg.\nInfrastrutture e trasporti.\nDista 13\u00a0km dalla stazione ferroviaria di Rothenbrunnen e 11\u00a0km dall'uscita autostradale di Rothenbrunnen, sulla A13/E43."}
{"id": "89570", "revid": "2176804", "url": "https://it.wikipedia.org/wiki?curid=89570", "title": "Lc", "text": ""}
{"id": "89572", "revid": "30610", "url": "https://it.wikipedia.org/wiki?curid=89572", "title": "Totalitarismo", "text": " \nIl totalitarismo \u00e8 un idealtipo usato da alcuni studiosi politici e storici per spiegare le caratteristiche di alcune dittature nate nel XX secolo, che mobilitarono intere popolazioni nel nome di un'ideologia o di una nazione, accentrando il potere in un unico partito o in un gruppo ristretto.\n\u00c8 il termine pi\u00f9 usato dagli storici per definire un tipo di dittatura, affermatasi nel XX secolo al quale possono essere ricondotti il nazismo, il fascismo e lo stalinismo. Uno Stato totalitario \u00e8 caratterizzato soprattutto dal tentativo di controllare capillarmente la societ\u00e0 in tutti gli ambiti di vita, imponendo l'assimilazione di un'ideologia: il partito unico che controlla lo Stato non si limita cio\u00e8 a imporre delle direttive, ma vuole mutare radicalmente il modo di pensare e di vivere della societ\u00e0 stessa.\nIl termine totalitarismo, inoltre, \u00e8 usato nel linguaggio politico, storico e filosofico per indicare \"la dottrina o la prassi dello stato totalitario\", cio\u00e8 di qualsiasi Stato intenda ingerirsi nell'intera vita, anche privata, dei suoi cittadini, al punto da identificarsi in essi o da far identificare essi nello Stato.\nEtimologia.\n\"Totalitarismo\" nel suo significato etimologico significa \"il sistema tendente alla totalit\u00e0\". Il termine \u00e8 formato dal latino \"totus\" (\"intero\") e tre suffissi: \"-itas\" usato per formare nomi; questo d\u00e0 \"totalitas\" in latino (totalit\u00e0); suffisso \"-aris\" usato per formare aggettivi; d\u00e0 totalitario; \"-ismum\", un suffisso di formazione tardiva che si riferisce all'idea di appartenenza a un gruppo o a un sistema di pensiero (per designare professioni o opinioni). In quanto \"sistema tendente alla totalit\u00e0\", il totalitarismo pu\u00f2 essere tradotto in \"sistema politico in cui tutti i poteri sono concentrati in un unico partito politico\". \nAd esempio, il punto centrale della dottrina fascista \u00e8 che \"lo Stato \u00e8 un assoluto, davanti al quale individui e gruppi sono il relativo\". Ne consegue che \"tutto \u00e8 nello Stato, e nulla di umano o spirituale esiste, e tanto meno ha valore, fuori dello Stato\".\nDescrizione.\nDefinizioni.\nStoricamente il termine \u00e8 stato creato per indicare la dottrina politica del fascismo italiano e, successivamente, del nazismo tedesco. Simona Forti attribuisce la primogenitura del termine a Giovanni Amendola, il quale lo us\u00f2 a partire da un articolo del 1923 sulle pagine del quotidiano \"Il Mondo\". In esse Amendola defin\u00ec il \"sistema totalitario\" come \u00abpromessa del dominio assoluto e dello spadroneggiamento completo ed incontrollato nel campo della vita politica ed amministrativa\u00bb.\nSu \"La Rivoluzione Liberale\", nel 1924, Don Luigi Sturzo comment\u00f2 la \u00abnuova concezione di stato-partito\u00bb come causa di una \u00abtrasformazione totalitaria di ogni e qualsiasi forza morale, culturale, politica e religiosa\u00bb, mentre Lelio Basso ebbe a dire che \u00abil totalitarismo fascista ha posto tutti i suoi principi: soppressione di ogni contrasto per il bene superiore della Nazione identificata con lo Stato, il quale si identifica a sua volta con gli uomini che detengono il potere\u00bb. Giovanni Gentile menzion\u00f2 il totalitarismo nella voce \"Fascismo (dottrina del)\" che scrisse per l'Enciclopedia Italiana ed in cui afferm\u00f2 che \u00ab... per il fascista tutto \u00e8 nello Stato e nulla di umano e spirituale esiste e tantomeno ha valore fuori dallo Stato. In tal senso il fascismo \u00e8 totalitario...\u00bb.\nIn filosofia il totalitarismo ha avuto molti teorici (vd. Hannah Arendt), ma anche altrettanti critici (ad es. Losurdo). In senso generale pu\u00f2 essere usato anche in altri campi per indicare qualsiasi dottrina e prassi politica di stampo assolutistico; e per analogia viene usato pi\u00f9 in generale anche per indicare qualunque comportamento e atteggiamento repressivo nei confronti delle libert\u00e0 dell'individuo. \nSecondo alcuni - come ad esempio Sergio Romano - \u00abil totalitarismo\u00bb pu\u00f2 essere considerato \u00abuno dei tratti caratteristici della storia del Novecento\u00bb; tanto da poter contraddistinguere il periodo storico che va dal 1917 (Rivoluzione d'Ottobre) al 1989 (crollo del muro di Berlino) come \"et\u00e0 dei totalitarismi\".\nInoltre alcuni filosofi della Scuola di Francoforte (Adorno, Horkheimer, Marcuse) hanno definito totalitario lo stesso sistema capitalistico vigente nelle principali democrazie occidentali; esso rappresenta, infatti, secondo gli autori, un sistema economico sociale che utilizza la cultura di massa (non la cultura prodotta dalle masse, bens\u00ec quella prodotta dai mezzi di comunicazione di massa) e l'industria culturale per massificare gli individui e controllarli psicologicamente e politicamente in ogni momento e aspetto della loro vita e del loro pensiero. \u00abL'industria culturale\u00bb, scrivono Horkheimer e Adorno, \u00ab\u00e8 uno degli aspetti pi\u00f9 caratteristici e vistosi dell'odierna societ\u00e0 tecnologica; essa \u00e8 il pi\u00f9 subdolo strumento di manipolazione delle coscienze impiegate dal sistema per conservare s\u00e9 stesso e tenere sottomessi gli individui\u00bb. Perci\u00f2, se l'800 \u00e8 passato alla storia come il \"secolo delle rivoluzioni\", il '900 passer\u00e0 come il \"secolo dei totalitarismi\". Si definisce totalitario un sistema sociale in cui il potere politico o economico pervade ogni ambito della societ\u00e0 soffocandone l'autonomia.\nVi sono per\u00f2 alcuni studiosi che non concordano con l\u2019interpretazione contemporaneistica del fenomeno totalitario, ritenendo di dover retrodatare la sua genesi rispetto al XX secolo. Parlando di democrazia totalitaria in riferimento alla dottrina rousseauiana della titolarit\u00e0 e dell\u2019esercizio del potere, Jacob Talmon lascia intendere chiaramente che l\u2019origine del totalitarismo si collochi nella fase dell\u2019Illuminismo. Allo stesso modo, Erich von Kahler fa risalire certi moventi del Terzo reich al regno di Federico Guglielmo I di Prussia, fondatore di uno Stato rigorosamente marziale e sistematizzato in cui persino \u00abi particolari pi\u00f9 minuti della vita dei cittadini erano regolati e disciplinati: religione, rapporti sociali, spese\u00bb. Anche George Mosse (nel suo celebre saggio \"La nazionalizzazione delle masse\") manifesta la convinzione che i prodromi del totalitarismo nazista siano antecedenti di almeno un secolo all\u2019avvento del Partito Nazionalsocialista, rintracciandone tendenze e nuclei tematici nel Romanticismo e nelle spinte unitariste che porteranno alla nascita dell\u2019Impero tedesco. Secondo Eric Voegelin, inoltre, il totalitarismo non sarebbe altro che la manifestazione politica di un atteggiamento spirituale \u2013 in un suo scritto parler\u00e0 appunto di \u00abreligioni politiche\u00bb \u2013, identificabile nel dualismo gnostico.\nIndipendentemente dalla singolarit\u00e0 delle argomentazioni addotte, questi e altri autori concordano sul fatto che lo spirito del totalitarismo \u2013 sia esso nato nei primi secoli dell\u2019era cristiana o in et\u00e0 moderna, fra il XVIII e il XIX secolo \u2013 non si configuri come una prerogativa del Novecento e della societ\u00e0 di massa. \nDefinizione alternativa di John Keegan.\nUna spiegazione alternativa del totalitarismo \u00e8 stata data da John Keegan nel suo volume \"La grande storia della guerra\". Secondo questa visione \u00e8 impossibile definire il totalitarismo senza capire come \u00e8 nato il reggimento.\nAgli albori dell'era moderna, al momento cio\u00e8 dell'affermazione degli stati nazionali, i monarchi assoluti liquidavano le strutture feudali della societ\u00e0. Lo scopo era quello di prendere un controllo diretto del territorio da parte del sovrano, controllo che il feudalesimo rendeva prettamente formale (\u00e8 noto, infatti, che il re di Francia in epoca medievale al massimo controllava Parigi). I castelli venivano abbattuti e i nobili forzatamente inurbati nelle capitali. I sovrani si trovarono nella duplice necessit\u00e0 di dare loro un ruolo e di sfruttarne le capacit\u00e0 militari: nacquero cos\u00ec i reggimenti, dove i soldati venivano inquadrati da ufficiali superiori, di provenienza nobiliare.\nDalla rivoluzione francese in poi gli eserciti si erano enormemente ampliati con la coscrizione generale ed obbligatoria: l'apice fu toccato dalla prima guerra mondiale, che vide la necessit\u00e0 di una vera e propria militarizzazione delle societ\u00e0 civili (la cosiddetta \"economia di guerra\").\nIn quest'ottica, \u00e8 possibile definire il totalitarismo come quel processo che punta alla totale sorveglianza dell'intera societ\u00e0. I cittadini diventano dei soldati, con la libert\u00e0 limitata di cui godono i soldati. Il loro compito \u00e8 quello di servire la nazione potenzialmente in lotta contro i nemici interni ed esterni.\nQuesto tipo di organizzazione della societ\u00e0 fu sperimentato per la prima volta in Unione Sovietica da Lenin e poi radicalizzato da Stalin. Mussolini e Hitler ne copiarono le caratteristiche, adattando i loro totalitarismi alle esigenze dei propri movimenti. D'altra parte lo stesso Hitler, nel \"Mein Kampf\" afferma ripetutamente che il Partito Nazionalsocialista Tedesco dei Lavoratori deve darsi una disciplina simile a quella dei movimenti comunisti.\nCaratteristiche e differenze con l'autoritarismo.\nIn una dittatura totalitaria lo Stato controlla quasi ogni aspetto della vita di un individuo, soprattutto attraverso un uso massiccio della propaganda, che cerca di plagiare le menti di tutti i cittadini con una ideologia di Stato. Un ruolo fondamentale in tal senso \u00e8 svolto dalla scuola e dai mass media. Il partito unico totalitario controlla tutti i gangli della vita politica e sociale, infatti i governi totalitari non accettano le attivit\u00e0 di individui o gruppi che non siano indirizzate al bene dello Stato, mentre negli autoritarismi \u00e8 presente un limitato pluralismo socio-culturale.\nGianni Oliva, indicando in Hannah Arendt, Raymond Aron, Carl Friedrich e Zbigniew Brzezinski alcuni dei maggiori apporti allo studio del totalitarismo, delinea cinque punti in presenza dei quali - secondo ci\u00f2 che dichiara registrare un sostanziale consenso - si pu\u00f2 affermare di essere dinanzi a questo genere di modello:\nPer Oliva il totalitarismo \u00abdistrugge ogni confine fra Stato e Societ\u00e0\u00bb.\nUn'altra differenza con lo Stato autoritario \u00e8 che quest'ultimo ha limiti prevedibili all'esercizio del potere, cio\u00e8 \u00e8 possibile non incorrere nella persecuzione dello Stato se si seguono date regole di condotta; nello Stato totalitario invece i limiti all'esercizio del potere sono mal definiti, incerti, si rischia di essere arrestati dalla polizia segreta, comunque presente anche negli autoritarismi, e venire puniti, attraverso un processo sommario o con il carcere o con la morte.\nUna delle caratteristiche invece che accomunano il totalitarismo e l'autoritarismo \u00e8 che spesso vengono create artatamente minacce interne ed esterne per consolidarne il potere attraverso la paura, come \u00e8 stato fatto in Germania, additando gli ebrei come responsabili di molti mali che avevano afflitto o affiggevano la nazione.\nSecondo altri studiosi come Santomassimo, il fascismo italiano \u00absi differenziava nettamente da una pura e semplice dittatura autoritaria di tipo ottocentesco che si limitasse a impedire l'espressione delle opposizioni. Non cercava solo l'obbedienza passiva, ma una mobilitazione attiva, che venne organizzata dall'alto. [...] accettando il dato di fatto della partecipazione delle masse popolari alla vita della nazione, ma inquadrandone le forme subalterne di partecipazione in maniera capillare e cercando da esse un consenso attivo alla politica della dittatura\u00bb.\nAnche Renzo De Felice \u00e8 sulla stessa linea, quando nel 1983 scrive \u00abPer non parlare delle dittature militari di questi ultimi due decenni in Grecia, Cile, Argentina, che pure tanto spesso sono state e vengono definite fasciste. Oggi, in sede scientifica, pressoch\u00e9 nessuno ha pi\u00f9 dubbi sul fatto che tali regimi non debbano essere annoverati tra quelli fascisti, ma considerati classici regimi conservatori e autoritari\u00bb\nIl totalitarismo nella storia.\nFra gli statisti direttamente interessati, Benito Mussolini us\u00f2 per primo il termine per definire la propria dittatura, Lev Trotsky lo usava per indicare sia il fascismo che lo stalinismo come \"fenomeni simmetrici\" nel suo libro del 1936 \"La rivoluzione tradita\". Hannah Arendt rese popolare il termine \"totalitarismo\" nel suo libro del 1951 \"Le origini del totalitarismo\", in cui si esponevano le similitudini e le differenze esistenti tra la Germania nazista e l'Unione Sovietica stalinista.\nDurante la guerra fredda il termine divenne molto popolare come modo di screditare l'Unione Sovietica e di tracciare una linea di continuit\u00e0 tra la lotta per la libert\u00e0 della seconda guerra mondiale e la lotta contro il comunismo della guerra fredda. Per questo divenne di uso comune negli Stati Uniti e anche altrove, specialmente nella NATO, e fu usato per definire ogni governo nazionalista, imperialista, fascista o comunista. Questo significato \u00e8 rimasto molto comune anche oggi.\nPur tuttavia alcuni regimi fascisti, come la Spagna di Francisco Franco o l'Italia di Mussolini, sono considerati dagli storici odierni (su ispirazione dei lavori di Hannah Arendt) autoritarismi e non totalitarismi.\nTotalitarismo nazionalsocialista e stalinista.\nIl totalitarismo nella Germania nazista ebbe un carattere di pervasivit\u00e0 ed efficacia tali da costituire, secondo alcuni studiosi, l'idealtipo di trasformazione totale della realt\u00e0 sociale tedesca.\nIl totalitarismo nazista, alla cui base stavano la ripresa dell'economia e il riscatto della Germania dalle umiliazioni e frustrazioni imposte dalla pace di Versailles, raggiunse una intensit\u00e0 e dei risultati cos\u00ec importanti da imporsi come esempio portante nella costruzione dello stato totalitario.\nL'uso della categoria di totalitarismo per accomunare il nazismo e il socialismo reale degli stati socialisti condotti da un partito comunista \u00e8 controversa, anche per aver dato luogo ad alcune tesi revisioniste sulla genesi di entrambi.\nQuesto paragone infatti si fa con governi presieduti da un partito unico e dittatoriale (come in URSS e Cina), e non con governi comunisti in una democrazia (come nel Nicaragua sandinista). Per questo alcuni preferiscono parlare di stalinismo o socialismo reale per sottolineare una differenza con la pi\u00f9 articolata ideologia comunista. Altri invece, soprattutto da parte liberale, non distinguono fra diversi tipi di comunismo, bens\u00ec fra comunismo al potere (accomunando URSS e suoi paesi satelliti con altre realt\u00e0) e comunismo che non \u00e8 mai riuscito a entrare in una coalizione governativa.\nUna corrente minoritaria del movimento comunista internazionale, all'epoca di Stalin ma anche nei prodromi, contestava la supremazia del dittatore, ad esempio tramite i movimenti anarco-comunisti e quarta internazionalisti quindi di ispirazione trotzkista, mentre molti partiti comunisti di stampo strettamente marxista e legati in qualche modo ideologicamente o politicamente all'Unione Sovietica erano pi\u00f9 accomodanti riguardo alle politiche totalitarie del sistema sovietico, o semplicemente ignari delle stesse; tuttavia aree di partiti comunisti occidentali o partiti in toto come il Partito Comunista della Cecoslovacchia di Alexander Dub\u010dek, artefice del \"comunismo dal volto umano\" e della Primavera di Praga, e il Partito dei Lavoratori Ungheresi all'epoca della rivolta d'Ungheria, avversarono pratiche e teorie staliniste.\nEntrambi i regimi, nazista e stalinista, si basavano su un partito unico fortemente legato, centralizzato e guidato da un capo carismatico, con ampio ricorso al terrore e alla propaganda cos\u00ec come alla polizia politica. Le due ideologie per questi aspetti paragonabili, hanno storicamente tratto vantaggio l'una dall'altra, indicando reciprocamente nell'altro il massimo avversario ideologico.\nIl nemico: potente forza di compattezza dei regimi.\nIl nazismo indicava all'esterno (verso i popoli slavi) e all'interno (gli ebrei in primo luogo, e i Rom) il proprio nemico, mentre lo stalinismo vedeva il nemico all'interno e lo combatteva dentro i propri confini (ad esempio nello sterminio dei kulaki). Se queste premesse fossero vere, ne deriverebbe una differente natura del consenso nei due regimi: \"spontaneo\" quello al nazismo da parte dei tedeschi, imposto e formale quello dei russi del dopo Lenin, nei confronti del partito comunista, perlomeno fino alla vittoria nella seconda guerra mondiale, sebbene il nazionalsocialismo non avesse goduto sin dall'inizio di un monolitico consenso pubblico e avesse dovuto eliminare con la violenza gli avversari politici, democratici, liberali, comunisti, dagli eredi dello spartachismo alla Rosa Bianca."}
{"id": "89575", "revid": "1297", "url": "https://it.wikipedia.org/wiki?curid=89575", "title": "Piante officinali", "text": ""}
{"id": "89577", "revid": "1297", "url": "https://it.wikipedia.org/wiki?curid=89577", "title": "Piante medicinali", "text": ""}
{"id": "89585", "revid": "287204", "url": "https://it.wikipedia.org/wiki?curid=89585", "title": "Lee Wallard", "text": "Carriera.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Wallard ha all'attivo anche 2 Gran Premi e una vittoria in F1, con una fantastica media gare disputate/vittorie del 50%.\nPoco tempo dopo il successo di Indianapolis fu vittima di incidente nel quale riport\u00f2 ustioni di terzo grado. Ritent\u00f2 solamente tre anni dopo la qualificazione alla 500 Miglia, ma non ebbe successo ed abbandon\u00f2 definitivamente l'automobilismo.\nMor\u00ec nel 1963 a causa di un infarto. Oggi riposa nel cimitero di Prospect Hill a Guilderand, New York."}
{"id": "89587", "revid": "1670527", "url": "https://it.wikipedia.org/wiki?curid=89587", "title": "RKO Pictures", "text": "RKO Pictures (Radio-Keith Orpheum Pictures) \u00e8 una celebre casa di produzione e distribuzione cinematografica statunitense. \u00c8 universalmente conosciuta per il logo di apertura dei film, il globo terrestre con in cima la torre radio ed il logo di chiusura dei film, il triangolo attraversato da una saetta.\nStoria.\nNel periodo d'oro di Hollywood, tra gli anni 1930 e gli anni cinquanta, la RKO faceva parte del gruppo delle cinque \"major\" (comunemente noto come \"The Big Five\") insieme a Metro-Goldwyn-Mayer, Paramount Pictures, Warner Bros. e 20th Century Pictures (l'attuale 20th Century Studios). Le mini-\"major\" invece erano Columbia Pictures, Universal Pictures e United Artists, le cosiddette \"Little Three\", che occupavano un posto di secondo piano poich\u00e9, non avendo proprie sale cinematografiche, non controllavano tutto il ciclo produttivo cinematografico costituito dalla produzione, dalla distribuzione e dall'esibizione ovvero l'esercizio di sale cinematografiche, che era monopolio esclusivo del gruppo delle cinque \"major\".\nLa compagnia Radio-Keith-Orpheum Corporation venne fondata nel mese di ottobre del 1928 a seguito della fusione di \"Keith-Albee Orpheum Theaters\" (KAO), una compagnia proprietaria della pi\u00f9 grande catena di teatri di vaudeville e di sale cinematografiche del nord America, e la \"Film Booking Offices of America\" (FBO), una societ\u00e0 di produzione e distribuzione cinematografica di propriet\u00e0 di Joseph P. Kennedy che era stata fondata nel 1920 come Robertson-Cole Corporation da due imprenditori inglesi, H.F. Robertson e Rufus S. Cole.\nLa fusione avvenne sotto l'egida ed il controllo di David Sarnoff, boss della \"Radio Corporation of America\" (RCA) e dello stesso Kennedy, che aveva acquistato la FBO nel 1925. La RCA aveva sviluppato un proprio sistema di registrazione audio per il cinema attraverso la divisione RCA Photophone in concorrenza con il sistema Vitaphone della Warner Bros., quest'ultimo dominava il mercato poich\u00e9 quasi tutte le maggiori case di produzione cinematografica, avevano stretto un patto per l'utilizzo del sistema Vitaphone o ne avevano sviluppati in proprio acquistando i brevetti disponibili. La RCA, quindi, era rimasta tagliata fuori dal settore e David Sarnoff pens\u00f2 di creare una nuova societ\u00e0 di produzione.\nLa RCA entr\u00f2 a far parte della FBO nel 1927 e Kennedy acquist\u00f2 parte della KAO nello stesso anno. Kennedy estromise Edward Franklin Albee presidente della KAO, rimpiazzandolo nella carica, infine vendette le proprie azioni KAO ed FBO alla RCA, restando comunque azionista della nuova compagnia, la Radio-Keith-Orpheum Corporation. Il titolo RKO alla borsa americana in breve tempo consegu\u00ec dei risultati eccezionali diventando uno dei titoli azionari migliori, ma nel 1931 Joseph P. Kennedy, che nel frattempo aveva acquisito la \"Path\u00e9 Exchange\" ramo americano del colosso cinematografico francese Path\u00e9, attraverso un'operazione finanziaria molto criticata fece in modo che la Radio-Keith-Orpheum Corporation acquisisse l'intero controllo di Path\u00e9 Exchange.\nJoseph P. Kennedy consegu\u00ec perci\u00f2 una eccezionale plusvalenza per s\u00e9 stesso, causando per\u00f2 un notevole esborso di capitali per la RKO e il conseguente deprezzamento in borsa del titolo azionario. La cosa provoc\u00f2 le inutili proteste e le ire dei piccoli azionisti danneggiati dall'operazione. Per qualche anno la Path\u00e9 venne gestita autonomamente e ribattezzata RKO Path\u00e9, in seguito alle difficolt\u00e0 economiche intervenute per la RKO Radio-Keith Orpheum Corporation dovute anche al periodo di crisi economica seguita al tracollo della borsa americana del 1929, le varie societ\u00e0 del gruppo: RKO Radio Pictures inc., RKO Distributing corp., RKO Productions inc., RKO Studios, RKO Path\u00e9 vennero riorganizzate ed accorpate confluendo nella controllata RKO Radio Pictures inc.\nNei primi anni di attivit\u00e0 la RKO Radio Pictures, inc. distribu\u00ec i propri film e quelli di altre societ\u00e0 di produzione con i marchi di servizio \"Radio Pictures\" e \"a Radio Picture\", enfatizzando cos\u00ec la novit\u00e0 costituita dall'introduzione del cinema sonoro. Nel 1936 i marchi di servizio vennero aggiornati diventando \"RKO Radio Pictures\" e \"an RKO Radio Picture\" con conseguente \"restyling\" dei rispettivi loghi.\nRKO Radio Pictures.\nNegli anni 1930 la RKO produceva circa quaranta pellicole l'anno e sigl\u00f2 un importante contratto di distribuzione con la Walt Disney Productions nel 1937, durato poi fino al 1954, attraverso il quale distribu\u00ec negli Stati Uniti d'America e nel resto del mondo tutti i pi\u00f9 famosi lungometraggi classici Disney: \"Biancaneve e i sette nani\", \"Pinocchio\", \"Fantasia\", \"Dumbo - L'elefante volante\", \"Bambi\", \"Saludos Amigos\", \"I tre caballeros\", \"Musica maestro\", \"Bongo e i tre avventurieri\", \"Lo scrigno delle sette perle\", \"Le avventure di Ichabod e Mr. Toad\", \"Cenerentola\", \"Alice nel Paese delle Meraviglie\", \"Le avventure di Peter Pan\", i documentari, i cortometraggi animati, ed i film a tecnica mista animazione e realt\u00e0.\nOggi, con l'avvento del DVD, molti di questi film sono stati restaurati integralmente, compresi tutti gli elementi originali, ed \u00e8 quindi possibile ammirare nei titoli di testa uno dei due bellissimi loghi della RKO, un triangolo con una saetta realizzato a colori e con varianti di volta in volta diverse. L'altro famoso logo, utilizzato solamente per le proprie produzioni e le altre distribuzioni, \u00e8 quello con il globo terrestre rotante con l'antenna radio che emette in codice morse le parole: \"V V V V An RKO Radio Picture V V V V\" (la V in codice Morse sta per \"attenzione!\").\nNel 1935 Errol Leslie \"Sandy\" Sanders fond\u00f2 l'RKO Studio Club che era aperto a tutto il personale della RKO e pubblicava l'omonima rivista.\nLo studio produsse film con artisti come Katharine Hepburn, Fred Astaire &amp; Ginger Rogers, Cary Grant, Alfred Hitchcock, Orson Welles, John Ford, George Cukor, Johnny Weissmuller, Robert Mitchum, Bette Davis, Mary Pickford, Douglas Fairbanks.\nLa RKO Radio Pictures produsse i primi nove dei dieci musical interpretati da Fred Astaire e Ginger Rogers; il decimo ed ultimo musical della famosa coppia di ballerini, \"I Barkleys di Broadway\", venne prodotto dalla MGM nel 1949. \"I pionieri del West\", film del 1931 prodotto dalla RKO, fu il primo western a conquistare l'Oscar dato al miglior film,\nDurante la Grande depressione, lo studio soffr\u00ec fortemente l'andamento negativo dell'economia americana e non produsse molto, ma ebbe un'ottima ripresa negli anni quaranta.\nGli studios, i cinema e il grattacielo RKO.\nLa RKO nel periodo di massima espansione poteva contare su cinque importanti impianti per la produzione cinematografica costituiti da teatri di posa e set per le riprese esterne, possedeva una tra le pi\u00f9 importanti catene di sale cinematografiche degli Stati Uniti composta da pi\u00f9 di cento cinema comprese le prestigiose sale come il Roxy Theater e l'RKO Palace a New York o l'RKO Pantages a Los Angeles, quest'ultimo venne usato spesso negli anni cinquanta quale sede della cerimonia di assegnazione degli Oscar. L'RKO Building invece \u00e8 uno dei grattacieli in stile \"Art d\u00e9co\" del Rockefeller Center di New York costruito nel 1931-33 e famoso per alcune immagini, ancora oggi usate come poster in bianco e nero, che riprendono gli operai impegnati nella costruzione dell'RKO Building durante una pausa mentre sono seduti o distesi su una trave di acciaio sospesa nell'aria.\nRKO Teleradio Pictures - RKO Teleradio - RKO General.\nNel 1948, la maggioranza del pacchetto azionario della RKO fu acquistata da Howard Hughes. Durante la sua propriet\u00e0, la RKO, che negli ultimi anni aveva ripreso a svilupparsi, soffr\u00ec per le interferenze di Hughes e il suo anticomunismo. Hughes avrebbe interrotto pi\u00f9 volte la produzione per settimane o mesi per le pi\u00f9 svariate ragioni. Concluse il suo rapporto con la \"RKO Radio Pictures\" nel 1955, la holding Radio-Keith-Orpheum Corporation venne ribattezzata \"RKO Pictures\" e Hughes suddivise le attivit\u00e0 del gruppo in due rami: la \"RKO Radio Pictures\", che a quel punto conteneva tutti i beni del gruppo tranne le sale cinematografiche, e la \"RKO Theaters\", nella quale conflu\u00ec l'intera catena di sale cinematografiche. Quest'ultima societ\u00e0 fu venduta a causa dell'antitrust case, fondendosi con il circuito Century, prima di essere interamente assorbita dalla Cineplex Odeon. RKO Radio Pictures, invece, fu ceduta a General Tire and Rubber Company per 25 milioni di dollari.\nLa General Tire aveva gi\u00e0 degli interessi nelle compagnie di comunicazione, avendo acquistato la New England's Yankee Network nel 1943 e la General Teleradio (costituita dalla fusione tra la Don Lee Broadcasting System e la Bamberger Broadcasting Service nel 1950) nel 1952. Thomas O'Neill, figlio del fondatore della General Tire's William O'Neill e direttore del settore delle comunicazioni, cap\u00ec che le stazioni televisive della General Tire's avevano bisogno di programmi e il catalogo dei film RKO sarebbe stato una risorsa perfetta.\nLa General Tire non era interessata nel settore della produzione, quindi i teatri di posa vennero ceduti nel 1957 alla Desilu Productions per 6 milioni di dollari e la produzione di film RKO cess\u00f2 quasi del tutto. Gli studi ex-RKO sarebbero stati utilizzati dalla Desilu fino al 1966, quando quest'ultima fu acquistata dalla Gulf+Western e venne inglobata nella G+W's Paramount; gli studi vennero trasformati per permettere le produzioni televisive della Paramount e sono rimasti attivi con questa funzione fino a oggi.\nSotto la General Tire il nome fu prima cambiato in RKO Teleradio Pictures, Inc. nel 1956, poi in RKO Teleradio, Inc. nel 1957, e infine in RKO General nel 1958.\nL'acquisto della RKO si rivel\u00f2 un affare sorprendentemente vantaggioso per la General Tire and Rubber Company, infatti, i diritti televisivi della preziosa library di pi\u00f9 di 750 film e 1000 cortometraggi furono ceduti alla C&amp;C Super Corp. per 12,2 milioni di dollari in contante ed altri tre milioni di dollari nei successivi tre anni, Howard Hughes ricompr\u00f2 per s\u00e9 i diritti di tre film, Il pilota razzo e la bella siberiana e Il conquistatore per la somma complessiva di 12 milioni di dollari e Il mio corpo ti scalder\u00e0 per una somma rimasta sconosciuta, infine, gli Studios di Gower Avenue a Hollywood, gli Studios RKO-Path\u00e8 a Culver City e RKO Encino Ranch furono venduti alla Desilu Studios di Lucille Ball e Desi Arnaz per 6 milioni di dollari. Alla fine, General Tire and Rubber Company si ritrov\u00f2 con un profitto netto di pi\u00f9 di 4,2 milioni di dollari, trattenne per s\u00e9 stessa i marchi, il copyright sui film, i diritti sulla library dei film per lo sfruttamento cinematografico e quelli per la trasmissione televisiva nelle 5 citt\u00e0 americane in cui possedeva dei canali televisivi, e negli anni a seguire continu\u00f2 a guadagnare vendendo i diritti dei film in perpetuo a varie societ\u00e0 in Europa e nel resto del mondo.\nRKO Radio Networks.\nSotto la propriet\u00e0 di \"General Tire and Rubber\" la RKO General divenne una holding con interessi in svariati settori, spaziando dall'imbottigliamento di soft drink, soprattutto Pepsi-Cola attraverso RKO Bottling, ai supporti di registrazione magnetica con \"RKO Ultrachrome\", agli alberghi ed anche ad una compagnia aerea \"Frontier Airlines\" ma il business core del gruppo rest\u00f2 l'intrattenimento che si spost\u00f2 dal cinema al settore radiotelevisivo. Attraverso la propria divisione RKO Radio Networks, gest\u00ec un grande numero di stazioni radiofoniche e televisive, tra cui la KHJ Los Angeles, la KFRC San Francisco, la WHBQ Memphis, la CKLW Detroit/Windsor e la WOR New York, prima di una serie di scandali che coinvolsero la compagnia portando alla dismissione forzata di stazioni come la WNAC-TV Boston (ora WHDH-TV) nel 1982 o la KHJ-TV Los Angeles (ora KCAL-TV) nel 1989.\nIl caso delle licenze radiotelevisive della RKO General ebbe inizio nel 1962 quando venne contestata l'autorizzazione per KHJ-TV (Channel 9 Los Angeles). Durante le udienze dell'FCC (l'ente federale americano che sovraintende alle comunicazioni), furono mosse delle accuse riguardanti dei contratti segreti tra la General Tire and Rubber, proprietaria della RKO General, ed i suoi fornitori. A questi ultimi veniva richiesto, per continuare ad essere fornitori, di acquistare spazi pubblicitari sulle stazioni radio e TV della RKO General, e di non rivelare all'esterno il patto esistente. I dirigenti della \"holding\" General Tire and Rubber e quelli della controllata RKO General, che testimoniarono davanti alla commissione federale delle comunicazioni, rigettarono le accuse perci\u00f2 le licenze vennero rinnovate poich\u00e9 non esisteva prova documentata delle infrazioni.\nTutto si sarebbe potuto concludere cos\u00ec, ma la successiva licenza che venne contestata era quella per WNAC-TV (Channel 7 Boston), nel 1969. Durante le udienze processuali davanti alla FCC e riguardanti la WNAC-TV, fu scoperto che le accuse circa i contratti segreti erano vere e che la General Tire and Rubber non aveva rivelato i fatti alla FCC quando ne era venuta a conoscenza. Secondo le regole della FCC, quelle azioni da sole comportavano il fatto che RKO General fosse considerata inadatta ad essere licenziataria di stazioni radio e TV da parte della FCC.\nA questo punto la RKO General contest\u00f2 le revoche delle licenze attraverso azioni legali e processi durati oltre 10 anni e durante i quali, pare siano state commesse un certo numero di altre infrazioni illegali.\nLa perdita reale delle licenze cominci\u00f2 il 22 maggio 1982, con la perdita della WNAC-TV in favore della New England Television, che ribattezz\u00f2 la stazione WNEV-TV, e si concluse con la perdita di KHJ-TV nel 1989 a favore della Young Broadcasters. Questa \u00e8 stata la pi\u00f9 grande perdita di licenze sofferta da una compagnia statunitense nella storia della diffusione radiotelevisiva americana.\nIl \"Fortune\" il 21 aprile 1980 scrisse: \"la decisione della FCC... non \u00e8 stata basata sulla qualit\u00e0 di servizio di radiodiffusione... ma sulla questione riguardante l'integrit\u00e0 societaria della RKO General\". Il \"Time\", il 24 agosto 1987, aggiunse: \"la General Time and Rubber stava mantenendo fondi neri per certi usi, come impropri pagamenti esteri e discutibili contributi elettorali, e presumibilmente aveva compilato rendiconti finanziari falsi e fuorvianti.\"\nDi particolare rilevanza venne considerata la mancanza di sincerit\u00e0 da parte della RKO General nella segnalazione alla FCC di queste infrazioni.\nLa RKO General venne privata di una stazione, la WNAC-TV di Boston senza alcun compenso, e fu costretta a vendere le altre stazioni per meno del loro reale valore di mercato, con conseguenti importanti perdite finanziarie.\nUn altro interessante risvolto della vicenda fu la manovra legislativa tentata dalla RKO General volta a mantenere almeno una delle licenze.\nA beneficio della General Tire and Rubber, il Congresso degli Stati Uniti approv\u00f2 una legge che imponeva alla FCC di rinnovare automaticamente la licenza a qualunque stazione televisiva VHF che volontariamente avesse traslocato la propria attivit\u00e0 nello Stato del New Jersey. A quel punto, la RKO General spost\u00f2 ufficialmente l'autorizzazione della WOR-TV da New York verso Secaucus, piccola citt\u00e0 del New Jersey. Questa azione le forn\u00ec il tempo sufficiente per un nuovo rinnovo della licenza, quindi questa licenza per la WOR-TV venne venduta alla divisione Universal Studio della MCA Records nel 1987, dopo un'asta a cui partecip\u00f2 anche la Westinghouse; la stazione, quindi, venne rinominata WWOR-TV Secaucus.\n\u00c8 interessante notare che la stazione radio WOR aveva iniziato le trasmissioni nel 1922 nei grandi magazzini \"L. Bamberger &amp; Company\" nel centro di Newark, nel New Jersey.\nDurante le azioni legali intentate contro la sua controllata RKO General, la General Tire and Rubber venne riorganizzata e trasformata nel 1984 nella nuova societ\u00e0 GenCorp. La General Tire and Rubber e la RKO General diventarono quindi due delle divisioni della GenCorp.\nRKO Pictures.\nNel 1987 le divisioni RKO General e General Tire and Rubber vennero scorporate dalla Holding GenCorp, la fabbrica di pneumatici venne venduta alla Continental mentre la RKO General, Inc. venne svuotata di tutte le attivit\u00e0 cinematografiche che confluirono nella sussidiaria RKO Pictures Inc., il pacchetto azionario di quest'ultima venne conferito ad una nuova societ\u00e0 \"RKO Enterprises, Inc.\" creata appositamente. GenCorp cedette RKO Pictures alla Wesray Capital, dopo che era fallito il tentativo di acquisto da parte di una cordata formata da alcuni dirigenti della stessa RKO Pictures. Per breve tempo la RKO venne associata ai parchi di divertimento \"Six Flags\", gi\u00e0 di propriet\u00e0 della Wesray Capital, per formare la RKO/Six Flags Entertainment, Inc. Nel 1989 i maggiori azionisti della RKO Pictures, Inc., attraverso la Wesray Capital, diventarono l'ex segretario americano al tesoro William F. Simon e Ray Chambers che in seguito rivendettero, tra il 1990 ed il 1991, la RKO Pictures, Inc. a Ted Hartley e Dina Merrill, una famosa coppia di attori di Hollywood, che fondendo la RKO con la loro societ\u00e0 di produzione Pavilion Communications, costituirono la RKO Pictures LLC con lo scopo di riprendere l'attivit\u00e0 cinematografica sfruttando il vasto catalogo di titoli attraverso la produzione e distribuzione di numerosi remake.\nLa maggior parte dei diritti di sfruttamento televisivo relativi ai film della RKO erano stati venduti alla fine degli anni cinquanta alla C&amp;C Television Corp. una societ\u00e0 dell'industria di alcolici Cantrell &amp; Cochrane ed attraverso complicati passaggi di propriet\u00e0 e vendite all'asta finirono nel portafoglio della United Artists, che nel 1981 fu acquisita dalla Metro-Goldwyn-Mayer; la MGM/UA fu acquistata nel 1986 da Ted Turner-formando una nuova societ\u00e0 denominata Turner Entertainment Co.- che la tenne per soli settantaquattro giorni, rivendendola poi al vecchio proprietario Kirk Kerkorian.\nTurner aveva comprato la MGM/UA soltanto per poter mettere le mani sulla ricchissima library di film e cartoni animati, che vennero trattenuti a beneficio della Turner Entertainment. La grandiosa collezione della MGM/UA conteneva oltre a tutti i film MGM, compresi i cartoni animati di \"Tom &amp; Jerry\", anche i film della Warner Bros. precedenti al 1948, tra cui \"Casablanca\", i cartoni animati dei \"Looney Tunes\" e le \"Merry Melodies\", i cartoni animati di \"Hanna-Barbera\" e tutto il catalogo dei film della RKO Radio Pictures; solo i film della United Artists ritornarono nelle mani di Kerkorian insieme ai marchi Metro-Goldwyn-Mayer e United Artists.\nI diritti di sfruttamento cinematografico erano comunque sempre rimasti nelle mani della RKO Pictures, Inc. Negli anni novanta Ted Turner fonde il proprio impero con altri due colossi, Time Warner e America Online, portando alla nascita della AOL Time Warner, in seguito solo Time Warner. La Turner Entertainment ha quindi portato nel gruppo Time-Warner, tra le altre cose, il ricchissimo pacchetto di film (compresi quelli della RKO), i cartoni animati ed i famosi canali televisivi CNN e Cartoon Network.\nIn Italia i diritti per il catalogo RKO sono attualmente detenuti da Dynit\nProduzioni recenti.\nL'attivit\u00e0 di produzione cinematografica della RKO Pictures \u00e8 ripresa agli inizi degli anni ottanta, e sotto la guida di Ted Hartley e Dina Merrill \u00e8 continuata attraverso la coproduzione con la Disney del film \"Il grande Joe\" del 1998, con Charlize Theron, \"remake\" del film \"Il re dell'Africa\", produzione RKO del 1949."}
{"id": "89588", "revid": "599013", "url": "https://it.wikipedia.org/wiki?curid=89588", "title": "Rko", "text": ""}
{"id": "89589", "revid": "74801", "url": "https://it.wikipedia.org/wiki?curid=89589", "title": "Troy Ruttman", "text": "Carriera.\nRuttman prese parte 12 volte alla 500 Miglia di Indianapolis tra il 1949 e il 1964 vincendo l'edizione 1952 a soli 22 anni, due mesi e 19 giorni. Il record fu battuto solamente al Gran Premio d'Ungheria 2003 da Fernando Alonso.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Ruttman ha all'attivo anche 8 Gran Premi e una vittoria in F1. Nel 1958 partecip\u00f2 al Gran Premio di Francia alla guida di una Maserati, classificandosi in 10\u00aa posizione e si qualific\u00f2 per il Gran Premio di Germania, ma problemi al propulsore gli impedirono di prendere parte alla gara.\nMor\u00ec nel 1997 a causa di un cancro ed \u00e8 stato sepolto nel cimitero di Mooreland, Oklahoma."}
{"id": "89590", "revid": "287204", "url": "https://it.wikipedia.org/wiki?curid=89590", "title": "RKO Radio Pictures", "text": ""}
{"id": "89591", "revid": "767487", "url": "https://it.wikipedia.org/wiki?curid=89591", "title": "Distretto di Sarganserland", "text": "Il distretto di Sarganserland \u00e8 un distretto del Canton San Gallo, in Svizzera. Confina con i distretti di See-Gaster a nord-ovest, del Toggenburgo e di Werdenberg a nord, con il Liechtenstein a est, con il Canton Grigioni (regioni Landquart a est e Imboden a sud) e con il Canton Glarona a ovest. Il capoluogo \u00e8 Sargans. Comprende parte del lago di Walenstadt (\"Walensee\").\nIl punto pi\u00f9 elevato del distretto \u00e8 dato dal Ringelspitz (3248 m).\nComuni.\nAmministrativamente \u00e8 diviso in 8 comuni:"}
{"id": "89598", "revid": "2161050", "url": "https://it.wikipedia.org/wiki?curid=89598", "title": "Quadratura del cerchio", "text": "La quadratura del cerchio, assieme al problema della trisezione dell'angolo e a quello della duplicazione del cubo, \u00e8 un problema classico della matematica greca (pi\u00f9 precisamente della geometria), il cui scopo \u00e8 costruire un quadrato che abbia la stessa area di un dato cerchio, con uso esclusivo di riga e compasso.\nStoria e descrizione del problema.\nIl problema risale alle origini della geometria, e tenne occupati i matematici per secoli. Tra i numerosi studiosi del problema: Nicola Cusano nel 1450, Oronzio Fineo nel 1544, Vincent L\u00e9otaud nel 1654, Ottavio Scarlattini nel 1690, J. P. de Faur\u00e9 nel 1740-47, Filippo Carmagnini nel 1751, Guillaume le Roberger de Vausenville nel 1774.\nFu solo nel 1882 che l'impossibilit\u00e0 venne provata rigorosamente, anche se i matematici dell'antichit\u00e0 avevano compreso molto bene, sia intuitivamente che in pratica, la sua intrattabilit\u00e0.\nTrovare una soluzione richiederebbe la costruzione del numero formula_1 (infatti l'area del cerchio \u00e8 formula_2, quindi un quadrato con area formula_2 deve avere lato pari a formula_4). \nL'impossibilit\u00e0 di una tale costruzione, con le limitazioni imposte dall'uso esclusivo di riga e compasso, deriva dal fatto che \u03c0 \u00e8 un numero trascendente, ovvero non-algebrico, e quindi non-costruibile. La trascendenza di \u03c0 fu dimostrata da Ferdinand von Lindemann nel 1882.\nLa soluzione del problema della quadratura del cerchio con riga e compasso implicherebbe quindi trovare anche un valore algebrico per \u03c0 - il che si \u00e8 dimostrato impossibile dopo il lavoro di Lindemann.\nCi\u00f2 non implica invece che sia impossibile costruire un quadrato la cui area approssimi molto da vicino quella del cerchio dato. Ad esempio si pu\u00f2 costruire un lato di formula_5, che \u00e8 una buona approssimazione di formula_6.\nLa \"quadratura del cerchio\" come metafora.\nNel 1882 Ferdinand von Lindemann pubblic\u00f2 la dimostrazione della trascendenza di pi greco. Precedentemente egli aveva gi\u00e0 dimostrato che se pi greco fosse stato trascendente, allora l'antico problema della quadratura del cerchio con riga e compasso sarebbe stato irrisolvibile. Fino a quel momento erano stati innumerevoli i tentativi della quadratura matematica del cerchio, tanto che l'espressione era (ed \u00e8) diventata sinonimo di un'impresa vana, senza speranza o priva di un significato concreto.\nIn senso meramente letterario, l'espressione \"quadratura del cerchio\", viene spesso usata per indicare la soluzione perfetta a un dato problema (anche se, come abbiamo visto, non esiste).\nSignificato della quadratura del cerchio.\n&lt;poem&gt;:\u00abQual \u00e8 il geometra che tutto s'affige\n&lt;/poem&gt;\nLa quadratura del cerchio non era un semplice rompicapo ludico, ma rispondeva ad esigenze di natura profondamente esoterica, assurgendo a simbolo della congiunzione alchemica degli opposti e della pietra filosofale: essendo il cerchio tradizionalmente associato al Cielo e il quadrato alla Terra, far coincidere matematicamente le due figure equivaleva a comporre lo Spirito con la Materia, il Trascendente con l'Immanente, realizzando il \"rebis\" o l'androgino in cui consisteva il segreto della creazione.\nConciliare il quadrato col cerchio significava in definitiva trovare la loro corrispondenza occulta, il catalizzatore in grado di risolvere ogni dualismo insanabile, scoprendo il senso dell'analogia enunciata nel motto ermetico \u00abcome in alto cos\u00ec in basso\u00bb.\nMentre il cerchio rappresenta infatti l'Uno indifferenziato, la dinamicit\u00e0 e la ciclicit\u00e0 del tempo perenne senza inizio n\u00e9 fine, il quadrato rimanda alla sua realizzazione concreta nello spazio e alla stabilizzazione, come fa notare l'esoterista Ren\u00e9 Gu\u00e9non che li pone in relazione al corso dell'attuale ciclo cosmico:\nGu\u00e9non aggiunge che il quadrato si basa sul numero 4, il pi\u00f9 perfetto perch\u00e9 presupposto indispensabile della manifestazione di tutti i numeri e di ogni altra possibilit\u00e0 di sviluppo, come evidenziato dal quaternario comune alle pi\u00f9 svariate tradizioni (degli elementi, dei punti cardinali ecc.), oppure dalla \"tetraktys\" pitagorica che contiene in s\u00e9 il denario, cio\u00e8 il dieci, la totalit\u00e0. \nIl 4 in tal caso \u00e8 rappresentabile anche da una croce che ruotando genera dinamicamente la circonferenza, simbolo del 10, oppure viceversa da un cerchio diviso da una croce in quattro parti, in cui consiste propriamente la \u00abquadratura del cerchio\u00bb espressa dalla formula: formula_7\nGli stessi significati del cerchio e del quadrato si ritrovano in ambito massonico, simboleggiati dalla sovrapposizione di squadra e compasso, unione degli opposti secondo quanto sostenuto dalla filosofia ermetica: \u00abnella squadra e nel compasso si trova la perfezione del quadrato e del cerchio\u00bb.\nFurono inoltre usati in architettura e nelle planimetrie delle citt\u00e0."}
{"id": "89600", "revid": "1522738", "url": "https://it.wikipedia.org/wiki?curid=89600", "title": "Rivoluzione di velluto", "text": "La rivoluzione di velluto (in ceco: \"sametov\u00e1 revoluce\", in slovacco: \"ne\u017en\u00e1 revol\u00facia\") fu il processo politico che, tra il novembre e il dicembre 1989, condusse alla dissoluzione dello Stato comunista cecoslovacco.\nGeneralit\u00e0.\nTutto cominci\u00f2 il 16 novembre 1989 con una manifestazione pacifica a Bratislava organizzata alla vigilia della Giornata Internazionale degli Studenti da parte di studenti di scuole superiori e universit\u00e0 slovacchi, che presentarono le proprie richieste per una riforma del sistema educativo.\nIl giorno dopo, a Praga, la manifestazione per la Giornata Internazionale degli Studenti organizzata dall'Unione Socialista della Giovent\u00f9 (l'ala giovanile del Partito Comunista) giunse a radunare 50.000 persone. Questo gruppo raccoglieva molte persone privatamente contrarie al progetto comunista, ma che avevano fino ad allora avuto il timore di far sentire la propria voce per paura di ritorsioni. Questa manifestazione fu l'opportunit\u00e0 per questi studenti di unirsi ed esprimere la loro opinione. I manifestanti, che reggevano striscioni e cantavano cori anti-comunisti, vennero caricati violentemente dalla polizia.\nTale evento scaten\u00f2 una serie di dimostrazioni popolari dal 19 novembre fino alla fine di dicembre, contro il regime del Partito Comunista della Cecoslovacchia, che controllava il paese dal 1946. Nuovi movimenti guidati da V\u00e1clav Havel vennero alla superficie, invocando l'idea di una societ\u00e0 pi\u00f9 unita con una ristrutturazione dello stato. Entro il 20 novembre i dimostranti pacifici riuniti a Praga passarono da 200.000 a quasi mezzo milione di persone. Il segretario del Partito Comunista della Cecoslovacchia, Milo\u0161 Jake\u0161 si sent\u00ec costretto a dimettersi.\nLe manifestazioni portarono al crollo definitivo del partito e portarono il paese verso una repubblica parlamentare. Il 29 dicembre 1989 venne nominato V\u00e1clav Havel come presidente della Cecoslovacchia. Le prime elezioni democratiche si svolsero nel 1990.\nMentre tutti gli altri regimi \"dell'Est europeo\" stavano cadendo e la protesta saliva nelle strade, il Partito Comunista di Cecoslovacchia annunci\u00f2 che avrebbe rinunciato al proprio monopolio sul potere politico. Il 5 dicembre fu rimosso il filo spinato al confine con la Germania Ovest e l'Austria.\nIl 10 dicembre il presidente comunista Gust\u00e1v Hus\u00e1k nomin\u00f2 un governo in buona parte non comunista e si dimise. Lo slovacco Alexander Dub\u010dek fu eletto presidente della Camera mentre il ceco V\u00e1clav Havel fu nominato presidente della Repubblica cecoslovacca. Nel giugno 1990 si tennero le prime elezioni democratiche dal 1946, che diedero alla Cecoslovacchia il primo governo non comunista dopo 44 anni.\nIl termine Rivoluzione di Velluto \u00e8 stato coniato da Rita Kl\u00edmov\u00e1 traduttrice inglese dei dissidenti, che in seguito divenne l'ambasciatore del nuovo governo ceco negli Stati Uniti.\nIl riferimento alla parola \"velluto\" \u00e8 un allusivo omaggio ai Velvet Underground, complesso molto seguito negli anni della contestazione al regime sovietico ed esempio di emancipazione artistica.\nDopo lo scioglimento della Cecoslovacchia come nazione unitaria nel 1993, la Slovacchia utilizza per indicare questo evento il termine di Rivoluzione Gentile. La Repubblica Ceca continua a fare riferimento alla manifestazione col nome di Rivoluzione di Velluto.\nIl contesto.\nIl governo del Partito Comunista in Cecoslovacchia era iniziato il 25 febbraio 1948.\nNon essendo legale l'esistenza di partiti di opposizione, un gran numero di dissidenti si erano organizzati in un movimento, chiamato Charta 77: pubblicavano dei periodici fatti in casa dove, o a mano o con la macchina da scrivere, riproducevano dei testi censurati e illegali (tale fenomeno andava sotto il nome di \"samizdat\"). Spesso tali dissidenti hanno dovuto difendersi dalla persecuzione da parte della polizia.\nVerso la fine degli anni '80, il malcontento popolare, gli standard di vita bassi e la crisi economica hanno portato i cittadini cecoslovacchi a sfidare il sistema di governo pi\u00f9 apertamente.\nNel 1989, i cittadini, che fino a quel momento si erano tenuti a distanza da manifestazioni e scioperi, espressero apertamente il loro malcontento contro il regime.\nNell'estate del 1989 quelle stesse persone insieme a studenti e al resto della popolazione firmarono una petizione che chiedeva la fine della censura e una giusta riforma politica che ponesse fine al regime.\nIl 9 novembre, cadeva il Muro di Berlino. I cittadini della Cecoslovacchia guardavano questi eventi tutti i giorni in TV.\nL'Unione Sovietica, alla luce di tali eventi, decise di sostenere il cambiamento della classe dirigente della Cecoslovacchia, ma non si aspettava che questo avrebbe portato alla caduta dello stato\nCronaca degli eventi.\nGennaio 1989.\nIntorno al 20 anniversario della morte dello studente Jan Palach, che si era dato fuoco il 16 gennaio 1969 per protesta contro la rassegnazione generale del popolo cecoslovacco all'invasione sovietica dell'agosto 1968, molte persone, tra cui il futuro presidente Vaclav Havel si radunarono in Piazza San Venceslao per una serie di manifestazioni pacifiche in memoria dello studente, la cosiddetta \"settimana di Palach\".\nGioved\u00ec 16 novembre.\nAlla vigilia della Giornata Internazionale degli Studenti, in Slovacchia le scuole superiori e gli studenti universitari organizzarono una manifestazione pacifica nel centro di Bratislava.\nIl Partito Comunista della Slovacchia si aspettava dei disordini, dato il semplice fatto che la manifestazione fosse stata organizzata era visto come un problema dal Partito. Le forze armate vennero messe in allerta prima della manifestazione.\nAlla fine, per\u00f2, gli studenti manifestarono per le vie della citt\u00e0 in pace e, infine, venne inviata una delegazione al Ministero slovacco della Pubblica Istruzione per discutere le loro richieste.\nVenerd\u00ec 17 novembre.\nGiorno della manifestazione della Giornata internazionale degli studenti. Intorno alle ore 16:00, circa 15.000 persone avevano aderito alla manifestazione.\nI partecipanti marciarono lungo le vie di Praga. Lungo il cammino i manifestanti appesero striscioni e intonarono canti anti-comunisti.\nAlle 19:30 circa, i manifestanti vennero fermati da un cordone di poliziotti in tenuta antisommossa che bloccarono tutte le vie di fuga e caricarono sugli studenti.\nUna volta che tutti i manifestanti furono dispersi, uno dei partecipanti (poi si scopr\u00ec essere un agente di polizia di nome Ludvik Zif\u010d\u00e1k) rimase sulla strada. Zif\u010d\u00e1k svenne a causa delle emozioni, come da lui stesso ammesso nel corso delle indagini svoltesi in seguito.\nL'atmosfera divenne subito di paura e disperazione. Il corpo immobile dell'agente venne portato via dall'ambulanza scortata dalla polizia.\nSi diffuse la falsa notizia di uno studente morto divulgata da una giovane donna di nome Drahom\u00edra Dra\u017esk\u00e1, che aveva partecipato alla manifestazione del 17 novembre, rimanendo leggermente ferita.\nIn quello stesso ospedale dove era stata portata Drahom\u00edra Dra\u017esk\u00e1 venne portato anche l'agente di polizia svenuto durante la manifestazione. La Dra\u017esk\u00e1, il giorno seguente, raccont\u00f2 la sua storia a pi\u00f9 persone, tra cui la moglie del giornalista dissidente Petr Uhl corrispondente della radio Free Europe.\nIl presunto ragazzo ucciso si chiamava Martin \u0160m\u00edd, uno studente della facolt\u00e0 di Matematica e Fisica dell'Universit\u00e0 Carolina. La motivazione del gesto di Dra\u017esk\u00e1 non \u00e8 mai stato chiarito; si pensa anche sia stata la polizia a indurre la ragazza a diffondere la notizia per creare disinformazione.\nIl falso incidente mobilit\u00f2 tutto il popolo e diede inizio alla rivoluzione. Quella sera stessa, studenti e attori di teatro si accordarono per uno sciopero generale.\nSabato 18 novembre.\nDue studenti furono ricevuti dal primo ministro Ladislav Adamec nella sua residenza privata e cominciarono a parlare su cosa era successo in realt\u00e0 in piazza il 17 novembre.\nSu iniziativa degli studenti della \"Accademia di Arti Sceniche\" di Praga, venne indetto uno sciopero generale. A poco a poco, questo sciopero si diffuse a macchia d'olio in tutta la Cecoslovacchia.\nGli studenti erano sostenuti dagli attori del teatro di Praga, i quali erano anche loro andati in sciopero, invece di recitare, sul palco gli attori leggevano al pubblico un proclama da parte degli studenti, che avevano indetto un ulteriore sciopero generale per il 27 novembre. Furono appesi anche manifesti e proclami nei luoghi pubblici.\nTutti i media (come radio, TV e giornali) erano direttamente controllati dal Partito comunista, quindi, questo era l'unico modo per diffondere il messaggio.\nDomenica 19 novembre.\nI teatri di Bratislava, Brno, Ostrava e di altre citt\u00e0 aderirono anche loro allo sciopero indetto, seguendo l'esempio dei loro colleghi di Praga.\nI membri di associazioni artistiche e letterarie, nonch\u00e9 le organizzazioni e istituzioni, si unirono agli scioperi. Circa 500 tra artisti, scienziati e scrittori si incontrarono al Forum Art a Bratislava. Denunciarono l'attacco contro gli studenti a Praga del 17 novembre e costituirono il \"Public Against Violence\" (movimento pubblico contro la violenza), che sarebbe poi diventata la forza trainante dietro il movimento di opposizione politica in Slovacchia. I suoi soci fondatori furono Milan K\u0148a\u017eko e J\u00e1n Budaj.\nGli attori di un teatro di Praga, insieme a V\u00e1clav Havel e agli altri membri di spicco della Charta 77 e di altre organizzazioni dissidenti, istituirono il Forum Civico (\"Ob\u010dansk\u00e9 F\u00f3rum\").\nIl movimento chiese il licenziamento dei funzionari responsabili della violenza contro gli studenti durante le manifestazioni, un'indagine indipendente sull'incidente del presunto studente ucciso e la liberazione di tutti i prigionieri politici.\nIn televisione venne trasmessa un'intervista a Martin \u0160m\u00edd (il presunto studente ucciso durante le manifestazioni) dove il ragazzo spiegava al pubblico che nessuno era stato ucciso quel giorno. Purtroppo la qualit\u00e0 della registrazione fu molto bassa, quindi l'intervista non fu molto chiara. L'idea della popolazione su quanto accaduto quel giorno rimase quella sbagliata.\nCi sarebbero voluti ancora diversi giorni per riuscire a confermare che nessuno era stato ucciso, ma ormai la rivoluzione aveva preso piede.\nLuned\u00ec 20 novembre.\nI rappresentanti del Forum Civico ottennero un incontro non ufficiale con il primo ministro Ladislav Adamec, al quale per\u00f2 non partecip\u00f2 V\u00e1clav Havel.\nIl primo ministro Adamec era favorevole alle richieste avanzate dagli studenti: tuttavia, venne messo in minoranza durante un consiglio speciale del governo riunitosi il giorno stesso.\nIl governo, in un comunicato ufficiale, rifiut\u00f2 di fare concessioni ai manifestanti. Il Forum civico non si rassegn\u00f2, e continu\u00f2 a chiedere l'abolizione della \"posizione dominante\" del Partito comunista.\nI giornali che non appoggiavano il regime cominciarono a pubblicare informazioni su quanto stava accadendo.\nMarted\u00ec 21 novembre.\nEbbe luogo il primo incontro ufficiale del Forum Civico con il Primo Ministro. Il Primo Ministro garant\u00ec personalmente che nessuna violenza sarebbe stata usata contro il popolo.\nUna manifestazione di massa organizzata dal Forum Civico si svolse in Piazza San Venceslao nel centro di Praga.\nUn'altra manifestazione si svolse in piazza Hviezdoslav nel centro di Bratislava. Gli studenti presentarono diverse richieste e chiesero alla popolazione di partecipare allo sciopero generale previsto per luned\u00ec 27 novembre.\nCi fu una dimostrazione a parte per chiedere la liberazione del prigioniero politico J\u00e1n \u010carnogursk\u00fd (in seguito divenne primo ministro della Slovacchia) di fronte al Palazzo di Giustizia.\nAlexander Dub\u010dek (ex-segretario del Partito Comunista) durante questa manifestazione tenne un discorso: fu la sua prima apparizione durante la Rivoluzione di Velluto, e come risultato Carnogursky fu pubblicato il 23 novembre.\nIn serata, Milo\u0161 Jake\u0161, presidente del Partito Comunista della Cecoslovacchia, tenne un discorso sulla televisione federale. Egli disse che l'ordine doveva essere conservato, che il socialismo era l'unica alternativa per la Cecoslovacchia e che i gruppi che criticavano il governo stavano alla base dello sviluppo in Cecoslovacchia.\nI funzionari del governo, mantennero la loro linea dura che sembrava la pi\u00f9 efficace. Durante la notte, convocarono 4.000 membri della \"Milizia del popolo\" (in ceco \"Lidov\u00e9 Milice\", in slovacco \"Ludove Mil\u00edcie\", un'organizzazione paramilitare subordinata direttamente al partito comunista detta anche \"il pugno armato della classe operaia\") per schiacciare le proteste, ma vennero chiamati fuori all'ultimo momento.\nMercoled\u00ec 22 novembre.\nIl forum civico annunci\u00f2 due ore di sciopero generale per luned\u00ec 27 novembre.\nLe notizie in diretta della manifestazione di Piazza San Venceslao a Praga furono mandate sulla televisione federale. I dipendenti della sezione slovacca della televisione federale chiesero che gli venissero fornite informazioni veritiere e non strumentalizzate o modificate dal partito su quanto stava succedendo nel paese, altrimenti avrebbe avviato uno sciopero.\nGioved\u00ec 23 novembre.\nIl telegiornale della sera mostr\u00f2 Miroslav \u0160t\u011bp\u00e1n, segretario del Partito Comunista, che era popolarmente considerato il politico pi\u00f9 odiato del paese, durante un discorso in una riunione di operai e tecnici nella Lokomotiva-Sokolovol, dove venne duramente contestato e fischiato.\nI militari e il Ministero della Difesa si stavano preparando per le azioni contro l'opposizione: i militari informarono la leadership comunista della loro disponibilit\u00e0 ad agire ad un loro ordine.\nTuttavia, il ministro della difesa, mediante un comunicato in TV, disse che l'esercito non avrebbe mai intrapreso azioni contro il popolo cecoslovacco e chiese la fine delle manifestazioni.\nVenerd\u00ec 24 novembre.\nIl segretario generale Milo\u0161 Jake\u0161 si dimise. Al suo posto venne nominato Karel Urb\u00e1nek, un comunista molto pi\u00f9 moderato.\nLa televisione federale mostr\u00f2 le immagini dal 17 novembre in poi per la prima volta TV, in pi\u00f9 venne trasmessa una discussione con i rappresentanti dell'opposizione.\nL'opposizione era rappresentata da J\u00e1n Budaj, Fedor G\u00e1l e Vladim\u00edr Ondrus. I comunisti erano rappresentati da \u0160tefan Chudoba (direttore della societ\u00e0 di Bratislava Automotive), Peter Weiss (segretario dell'Istituto di Marxismo-leninismo del Partito Comunista di Slovacchia) e il direttore delle Acciaierie di Ko\u0161ice.\nFu la prima discussione libera in televisione trasmessa in Cecoslovacchia dagli inizi della rivolta.\nSabato 25 novembre.\nLa nuova leadership comunista tenne una conferenza stampa. E subito perse credibilit\u00e0, mantenendo Miroslav \u0160t\u011bp\u00e1n ed escludendone Ladislav Adamec, evitando di affrontare le richieste fatte dagli studenti.\nPi\u00f9 tardi quello stesso giorno, Miroslav \u0160t\u011bp\u00e1n rassegn\u00f2 le dimissioni dalla carica di Segretario del partito.\nIl numero dei partecipanti alle manifestazioni anti-governative a Praga-Letn\u00e1 raggiunse circa le 800.000 persone. Le manifestazioni a Bratislava raggiunsero circa 100.000 partecipanti.\nDomenica 26 novembre.\nIl primo ministro Ladislav Adamec si incontr\u00f2 con V\u00e1clav Havel per la prima volta.\nLa redazione di Slovacchia Pravda, il giornale centrale del Partito Comunista della Slovacchia, accett\u00f2 di unirsi all'opposizione.\nUn'altra manifestazione a Letn\u00e1 con pi\u00f9 di 500.000 manifestanti, dove Ladislav Adamec tenne un discorso ma non trov\u00f2 l'appoggio dei manifestanti.\nIl Forum Civico emise il suo programma politico con diversi punti, \u201cQuello che vogliamo\u201d:\nLuned\u00ec 27 novembre.\nCi furono due ore di sciopero generale, guidato dai movimenti civici, i quali chiesero ancora una volta un nuovo governo pi\u00f9 moderato.\nIl Forum civico dimostr\u00f2 la sua capacit\u00e0 di movimentare l'ordine politico e, quindi, si afferm\u00f2 come la voce legittima della nazione nei negoziati con lo Stato.\nI movimenti civici riuscirono a mobilitare il sostegno per lo sciopero generale, perch\u00e9 le loro proposte avevano offerto un'opzione molto pi\u00f9 valida per il popolo ceco e quello slovacco rispetto al regime comunista.\nMarted\u00ec 28 novembre.\nProseguirono i negoziati con il governo, dove si chiedevano le dimissioni del governo federale, l'abolizione dei tre articoli della Costituzione riguardanti il ruolo di primo piano del Partito Comunista e le dimissioni del presidente.\nMercoled\u00ec 29 novembre.\nDurante un'assemblea federale, fu abolito l'articolo costituzionale sul ruolo dirigente del Partito comunista.\nGioved\u00ec 30 novembre.\nIl Ministero dell'Istruzione, della Giovent\u00f9 e dello Sport decise, sulla base della modificazioni costituzionali, di abolire l'insegnamento nelle universit\u00e0 del marxismo-leninismo e della storia del movimento operaio internazionale.\nCi fu la prima riunione parlamentare di inchiesta sui fatti del 17 novembre. I rappresentanti della commissione sottolinearono che a risultato dell'indagine, non bisognava concentrarsi solo sulle persone che hanno partecipato fisicamente alla manifestazione, ma anche sulle responsabilit\u00e0 politiche delle istituzioni.\nDomenica 3 dicembre.\nVenne nominato un nuovo governo federale sotto la guida di Ladislav Adamec, era composto da 20 membri, di cui 15 del Partito Comunista.\nLuned\u00ec 4 dicembre.\nIn piazza San Venceslao a Praga decine di migliaia di persone si riunirono per manifestare contro la composizione del nuovo governo.\nDomenica 10 dicembre.\nIl presidente Gust\u00e1v Hus\u00e1k giur\u00f2 per il primo governo dopo 41 anni di dominio del Partito Comunista. Ma si dimise poco dopo.\nTerminarono gli scioperi nei teatri.\nLuned\u00ec 11 dicembre.\nVennero nominati alla carica di presidente della repubblica Vaclav Havel e a quella di presidente del parlamento Alexander Dub\u010dek.\nDopo la rivoluzione.\nLa vittoria della rivoluzione \u00e8 stata completata con l'elezione, il 29 dicembre 1989, del drammaturgo ribelle e attivista dei diritti umani nonch\u00e9 capo della rivoluzione, V\u00e1clav Havel, in qualit\u00e0 di Presidente della Repubblica.\nLe elezioni libere si tennero nel giugno 1990 e legittimarono questo governo, che dovette preparare il terreno ai cambiamenti necessari per affrontare l'eredit\u00e0 lasciata dal Partito Comunista.\nIl nuovo governo dovette affrontare i problemi sociali, ambientali ed economici che si erano accumulati nei quarant'anni di stato Comunista.\nIl divorzio di velluto.\nIl parlamento cecoslovacco, il 25 novembre 1992, vot\u00f2 a favore della divisione in due della nazione, che ha dato origine a due Stati indipendenti: Repubblica Ceca e Slovacchia.\nLa divisione, ufficiale dal 1\u00ba gennaio 1993, venne realizzata mediante negoziati tra i due rappresentanti politici, l'allora Primo Ministro slovacco Vladim\u00edr Me\u010diar e il suo omologo ceco V\u00e1clav Klaus, a Villa Tugendhat, a Brno. Non vennero coinvolti i due popoli con un referendum, cosa a lungo rimproverata loro dai critici.\nV\u00e1clav Klaus sostiene che quella adottata \u00e8 stata la soluzione migliore.\nDopo la divisione, che internazionalmente \u00e8 conosciuta come \"Divorzio di Velluto\", sia Klaus che Me\u010diar rafforzarono le loro singole posizioni sulle rispettive scene politiche.\nLa Slovacchia con Me\u010diar si avvicin\u00f2 a qualcosa di simile a un regime autoritario con una politica isolazionista del Paese.\nLa situazione politica attuale della Repubblica Ceca \u00e8 connotata da una certa stabilit\u00e0. La guida del paese si \u00e8 suddivisa in due principali partiti: il Partito Democratico Civile e il Partito Democratico Sociale, ma nessuno dei due ha un consenso tale da avere una maggioranza assoluta.\nPer questo motivo si \u00e8 creato un governo di coalizione con V\u00e1clav Klaus presidente del paese dal 2003.\nLa Repubblica Ceca riusc\u00ec a entrare nella NATO nel 1999 e nella Unione europea nel 2004.\nLa Slovacchia fu inserita per ultima nel gruppo dei paesi che poi entr\u00f2 nell'Unione Europea nel 2004, lo stesso anno in cui entr\u00f2 anche nella NATO.\nIl Giorno della Lotta per la Libert\u00e0 e la Democrazia.\nOggi il 17 novembre, Giorno dell'inizio della Rivoluzione di Velluto, \u00e8 una ricorrenza nazionale molto sentita sia dai Cechi che dagli Slovacchi; viene chiamata infatti \"Den boje za svobodu a demokracii\" che tradotto significa \"Giorno della Lotta per la Libert\u00e0 e la Democrazia\" e ancora oggi rappresenta, e non solo in Repubblica Ceca e Slovacchia, un fondamentale contributo alla lotta per la conquista, appunto, della \"libert\u00e0 e Democrazia\"\nInterpretazione.\nLa lettura degli eventi del novembre 1989 non rende ancora chiaro fino a che punto i fattori esterni (come la caduta del muro di Berlino) furono catalizzatori essenziali alla caduta del comunismo in Cecoslovacchia. Questo perch\u00e9 i fattori nazionali, tra cui la crisi economica, la politica e le azioni di gruppi e individui che lavoravano verso una trasformazione, destabilizzarono certamente il sistema vigente.\nLe reazione iniziale dello Stato volta a reprimere con la violenza le proteste studentesche ne provoc\u00f2 solamente un incremento.\nQuasi nessuno pensava che lo stato di cose potesse mutare con tanta facilit\u00e0 e cos\u00ec rapidamente. Studenti e teatri in sciopero non sembravano essere capaci di intimidire uno Stato cos\u00ec forte, che sembrava sopraffare ogni avversario possibile grazie al suo controllo sull'esercito e la polizia.\nUn'altra interpretazione vede la conclusione della fase \"popolare\" della rivoluzione con molte manifestazioni pubbliche e scioperi generali. Le vittorie che seguirono furono rese possibili da una mobilitazione generale, grazie al successo del Forum Civico.\nLo sciopero generale del 27 novembre 1989 stabil\u00ec che l'autorit\u00e0 del Forum parlasse a nome della nazione nei negoziati con lo Stato.\nUna successiva \u201clettura\u201d della rivoluzione vede che le manifestazioni di massa che seguirono il 17 novembre portarono alle dimissioni della leadership conservatrice del partito comunista di Milos Jakes, la rimozione del partito dal suo ruolo di guida del paese e la creazione del primo governo non comunista dopo 41 anni.\nCuriosit\u00e0.\nCi fu un elemento simbolico nelle dimostrazioni della rivoluzione di velluto: il tintinnio delle chiavi.\nLa pratica aveva un doppio significato, non solo simboleggiava lo sblocco delle porte, ma era il modo dei manifestanti per dire ai comunisti, \"addio, \u00e8 il momento di tornare a casa\".\nUna moneta commemorativa da 2 euro \u00e8 stata emessa da parte della Slovacchia il 17 novembre 2009, per celebrare il ventesimo anniversario della Rivoluzione di Velluto.\nLa scrittrice statunitense Ursula K. Le Guin ha scritto un racconto intitolato \"Unlocking the Air\", in cui il tintinnio delle chiavi svolge un ruolo centrale nella liberazione di un paese immaginario, in riferimento alla Cecoslovacchia.\nL'ex calciatore ceco Pavel Nedv\u011bd ha dichiarato di aver preso parte quando era ragazzo alle manifestazioni di piazza a Plze\u0148.\nSi fa cenno ai fatti che riguardano la rivoluzione di velluto nel film Kolya (1996) del regista ceco Jan Sv\u011br\u00e1k, vincitore nel 1997 dell'Oscar al miglior film straniero."}
{"id": "89601", "revid": "1658", "url": "https://it.wikipedia.org/wiki?curid=89601", "title": "Quadratora del cerchio", "text": ""}
{"id": "89602", "revid": "330019", "url": "https://it.wikipedia.org/wiki?curid=89602", "title": "Pf\u00e4fers", "text": "Pf\u00e4fers (toponimo tedesco; in romancio \"Faveras\") \u00e8 un comune svizzero di 1\u00a0573 abitanti del Canton San Gallo, nel distretto di Sarganserland."}
{"id": "89605", "revid": "260676", "url": "https://it.wikipedia.org/wiki?curid=89605", "title": "Premi Oscar 1995", "text": "La 67\u00aa edizione della cerimonia di premiazione degli Oscar si \u00e8 tenuta il 27 marzo 1995 allo \"Shrine Auditorium\" di Los Angeles. Il conduttore della serata \u00e8 stato David Letterman.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Michelangelo Antonioni in riconoscimento del suo posto come uno dei maestri dello stile visivo cinematografico.\nPremio alla memoria Irving G. Thalberg.\nA Clint Eastwood\nPremio umanitario Jean Hersholt.\nA Quincy Jones"}
{"id": "89610", "revid": "59912", "url": "https://it.wikipedia.org/wiki?curid=89610", "title": "Massacro di Dachau", "text": "Il massacro di Dachau \u00e8 un atto di rappresaglia commesso da militari dell'esercito statunitense il 29 aprile 1945. Durante le rappresaglie di liberazione di Dachau, prigionieri di guerra tedeschi furono uccisi dai soldati statunitensi e dagli internati nel campo di concentramento. Non \u00e8 chiaro quanti membri delle SS siano stati uccisi nell'incidente, ma la maggior parte delle stime pone il numero ucciso intorno a 35-50.\nL'episodio ebbe luogo nel campo di concentramento di Dachau, da parte di truppe della 45\u00aa Divisione di fanteria, appartenenti alla 7\u00aa Armata, poco dopo che le truppe statunitensi avevano preso possesso del campo.\nPrimo documento storico.\nIl generale Dwight D. Eisenhower, comandante in capo dell'esercito statunitense, emise un comunicato sull'avvenuta liberazione del campo di concentramento di Dachau usando le seguenti parole: \"Le nostre forze hanno liberato Dachau, un campo di concentramento tristemente famoso. Sono stati liberati circa prigionieri e 300 SS a guardia del campo sono state rapidamente neutralizzate.\" Dai primissimi documenti del comando alleato non emergono altre informazioni. Solo successivamente verranno alla luce episodi che saranno oggetto di indagine militare.\nUna testimonianza precisa.\nIl colonnello Felix L. Sparks, comandante di un battaglione del 157\u00ba Reggimento di Fanteria, 45\u00aa Divisione di Fanteria degli Stati Uniti, ha narrato cos\u00ec i fatti:\nSparks disse subito di dubitare della versione del soldato, e mise un sottufficiale a guardia prima di incamminarsi nuovamente verso il centro del campo.\nLe indagini.\nL'esercito degli Stati Uniti apr\u00ec, il 5 maggio 1945, una indagine su un \"asserito maltrattamento in danno di guardie tedesche a Dachau\". Questa indagine venne affidata al tenente colonnello Joseph Whitaker che interrog\u00f2, tra gli altri, il colonnello Howard Buechner (all'epoca colonnello dell'esercito degli Stati Uniti e medico presso il 3\u00ba battaglione del 157\u00ba Fanteria). I risultati non contraddissero la versione di Sparks: Buechner, infatti, rifer\u00ec di essere arrivato nel cortile, dove i soldati tedeschi erano stati fucilati, verso le 16, e che \"vide 15 o 16 soldati tedeschi morti e altri feriti, distesi lungo il muro\". Buechner disse di presumere che alcuni di questi fossero stati colpiti mentre stavano muovendosi (quindi forse fuggendo), ma non ebbe modo di esaminare da vicino la situazione. Aggiunse che lui non conosceva il soldato posto a guardia del cortile e di non sapere a quale compagnia appartenesse.\nBuechner, successivamente, in un libro del 1986, intitolato \"Dachau: The Hour of the Avenger\", parl\u00f2 di 520 soldati tedeschi che erano stati fucilati, tra cui 346 uccisi per ordine di Jack Bushyhead, un ufficiale, nel corso di una presunta esecuzione di massa in ore diverse da quelle della prima sparatoria vicino all'ospedale. Buechner non sarebbe stato per\u00f2 testimone diretto di tali fatti, n\u00e9 alcuna sparatoria fu menzionata nel rapporto ufficiale prodotto dalla commissione d'inchiesta. David L. Israel ha contestato questa nuova versione fornita.\nBuechner si \u00e8 scusato delle azioni commesse dai soldati statunitensi a Dachau e, nel suo libro, in effetti ne porta le giustificazioni, senza negare i fatti o le responsabilit\u00e0, discostandosi in questo dalle posizioni dei revisionisti.\nAltre fonti.\nAbram Sachar ha riferito che \"Alcuni nazisti di guardia al campo furono arrestati e giustiziati sommariamente con i cani da guardia\".\nSecondo George Stevens Jr. e Michael Seltzer, 122 prigionieri di guerra SS sono stati uccisi \"nella prima ora\".\nSecondo J\u00fcrgen Zarusky (1997 articolo del 'Dachauer Hefte'), 16 uomini delle SS sono stati uccisi nel campo dai militari USA e uno da un internato, 17 nei pressi della Torre B e altri, forse i pi\u00f9 numerosi, uccisi dai soldati americani in un \"incidente\".\nSino a 50 o pi\u00f9 guardie sono state uccise dai detenuti furiosi.\nIl dettagliato resoconto dell'interrogatorio di Whitaker del maggio 1945 \u00e8 diventato accessibile nel 1992, cos\u00ec come una raccolta di documenti compilati dal figlio del generale Henning Linden.\nQuando vennero scoperti questi fatti i soldati tedeschi superstiti ebbero delle cure. George S. Patton, divenuto governatore militare della Baviera occupata, decise di amnistiare quei soldati e i loro comandanti resisi colpevoli di tali fatti.\nQuesto eccidio, il principale massacro commesso dalle forze armate statunitensi durante la seconda guerra mondiale, fu messo in relazione con il massacro di Malm\u00e9dy, e fu commesso dalla stessa unit\u00e0 resasi colpevole del massacro di Biscari in Sicilia nel luglio 1943."}
{"id": "89611", "revid": "768068", "url": "https://it.wikipedia.org/wiki?curid=89611", "title": "C\u00e9sar Franck", "text": "\u00c8 una delle figure pi\u00f9 importanti della vita musicale francese nella seconda met\u00e0 del XIX secolo.\nBiografia.\nLa madre, Marie-Catherine-Barbe Frings, era originaria di Aquisgrana, mentre il padre Nicholas-Joseph era di Volkerich, un piccolo paese del Belgio vicino alla frontiera tedesca.\nNel 1830 viene iscritto al conservatorio di Liegi dove conquista, nel 1834, il premio di solfeggio e di pianoforte. Tra il 1833 e il 1835 studia armonia con Dassoigne, nipote di \u00c9tienne Nicolas M\u00e9hul che insegn\u00f2 al Conservatoire national sup\u00e9rieur de musique et de danse de Paris. Incoraggiato dai suoi successi musicali, il padre organizza, nella primavera del 1835, una serie di concerti a Liegi, a Bruxelles e ad Aquisgrana.\nLo stesso anno, la famiglia trasloca a Parigi e C\u00e9sar diviene allievo di Anton\u00edn Reicha, il professore di Berlioz, di Liszt e di Gounod. Di nuovo vince il primo premio per la classe di pianoforte nel 1838 e per quella di contrappunto nel 1839. Il padre lo ritira dal conservatorio nel 1842, cosa che gli impedisce di partecipare al Prix de Rome, una borsa di studio, e ci\u00f2 al fine di consacrarlo a una carriera di virtuoso in patria. In questo periodo, si dedica alla composizione, pubblicando i terzetti op. 1 nel 1843 e cominciando la redazione dell'oratorio \"Ruth\".\nNel 1845 Franck litiga con il padre e se ne torna a Parigi. Compone un poema sinfonico, \"Ce qu'on entend sur la montagne\" e lavora all'opera \"Le valet de la ferme\".\nNel 1853, dopo un breve periodo nella chiesa Notre-Dame-de-Lorette, diviene organista nella chiesa Saint-Jean-Saint-Fran\u00e7ois del Marais. Ispirato dall'abilit\u00e0 di Jacques-Nicolas Lemmens alla pedaliera \u00e8 incoraggiato a perfezionare la sua tecnica del pedale e a sviluppare maggiormente le tecniche d'improvvisazione.\nDiviene poi organista presso la nuova basilica delle Sante Clotilde e Valeria, dove inaugura il 1\u00ba dicembre 1859 uno dei pi\u00f9 begli strumenti della manifattura d'organi Aristide Cavaill\u00e9-Coll. Rester\u00e0 ivi titolare fino alla morte.\nNel 1871 \u00e8 nominato professore d'organo al conservatorio di Parigi in sostituzione di Fran\u00e7ois Benoist. Per ottenere questo posto, deve divenire cittadino francese. Prende quindi ufficialmente possesso della sua cattedra nel febbraio 1872. Tra i suoi allievi si possono menzionare Vincent d'Indy, che ne scriver\u00e0 la biografia, e Henri Expert. Insegn\u00f2 al conservatorio di Parigi fino alla morte; suo successore fu Charles-Marie Widor.\nGli anni tra il 1874 e la morte segnano un periodo di intensa creativit\u00e0: oratori, opere per pianoforte, quartetti d'archi, sonate per violino, balletti, poemi e variazioni sinfoniche, pezzi vari per organo. Nel 1885 riceve la Legion d'onore e diviene nel 1886 presidente della Soci\u00e9t\u00e9 Nationale de Musique. Fra il 1886 e il 1888 scrive la sua prima e unica sinfonia in Re minore.\nA seguito di numerose complicazioni derivanti da un incidente stradale, avvenuto il 4 o il 5 luglio 1890 mentre si recava dal suo allievo Paul Braud per un'esecuzione delle \"Variations Symphoniques\", C\u00e9sar Franck, dopo una dolorosa agonia, muore a causa di una pleurite il mattino dell'8 novembre 1890.\nL'uomo.\nL'assoluta sincerit\u00e0 e la profonda umanit\u00e0 che si sprigionano dalla persona come dalla sua opera, sempre pi\u00f9 depurata nel corso degli anni, avrebbero impregnato in modo duraturo tutta la vita musicale dell'epoca, fino a Claude Debussy e Maurice Ravel che si sovvennero in particolar modo della forma ciclica, pur se la loro estetica non \u00e8 gi\u00e0 evidentemente pi\u00f9 la stessa.\nComposizioni, tecnica e influenza.\nLe composizioni di Franck si segnalano per la complessit\u00e0 del contrappunto, le modulazioni frequenti e anche estreme e le forti influenze romantiche, da Liszt e Wagner \"in primis\". Era noto in vita per la mani inusualmente ampie che gli permettevano di coprire ben dodici tasti bianchi sulla tastiera, l'equivalente di un'ottava completa pi\u00f9 una quinta all'ottava superiore. Della sua \"Sonata per violino\" \u00e8 stato detto che \"avendo la beata tendenza a dimenticare che non tutti i musicisti hanno mani enormi come le sue, ha riempito la parte del pianoforte (e in particolare l'ultimo movimento) di accordi di decima maggiore... la maggior parte dei pianisti comuni mortali, ad oggi, \u00e8 stata obbligata a separarli per poterla suonare.\"\nL'influenza di Franck \u00e8 stata determinante principalmente nella musica strumentale. Franck ha messo a punto quella forma ciclica (ereditata da Franz Liszt) che, a mezzo del ritorno dei temi da un movimento all'altro e la loro sovrapposizione nel finale, tenta di assicurare la massima coesione alla struttura compositiva.\nComposizioni principali.\nOpere liriche.\n\"Le valet de ferme\" (\"Il servo di fattoria\"), di genere buffo, fu commissionata a Franck e regolarmente composta, ma non piacque, tanto che dopo una sola rappresentazione venne tolta dal cartellone. Non fu mai pi\u00f9 rappresentata, n\u00e9 registrata, e a tutt'oggi nessuno sembra essersi preso l'incarico di riportarla alla luce.\nMusica per organo.\nI pezzi pi\u00f9 importanti, in numero di dodici, sono stati composti tra il 1860 e il 1890.\nUna decina di altri lavori per organo, di forma e lunghezza variabile, vennero pubblicati postumi. Fra questi spicca la \"Pi\u00e8ce en mi b\u00e9mol majeur\" (1846), che Franck stesso teneva in buona considerazione come finale o preludio per le messe.\nUna raccolta di brani molto brevi ed elementari (non in linea con le altre ben pi\u00f9 maestose composizioni, ma probabilmente utili agli organisti liturgici dell'epoca), \u00e8 stata altres\u00ec pubblicata postuma, a cura di Charles Tournemire, col titolo \"L'organiste\"."}
{"id": "89612", "revid": "125716665", "url": "https://it.wikipedia.org/wiki?curid=89612", "title": "Eccidio delle Fosse Ardeatine", "text": "Leccidio delle Fosse Ardeatine fu l'uccisione di 335 civili e militari italiani, prigionieri politici, ebrei o detenuti comuni, trucidati a Roma il 24 marzo 1944 dalle truppe di occupazione tedesche come rappresaglia per l'attentato partigiano di via Rasella, compiuto il 23 marzo da membri dei GAP romani, in cui erano rimasti uccisi 33 soldati del reggimento \"Bozen\" appartenente alla \"Ordnungspolizei\", la polizia tedesca. L'eccidio non fu preceduto da nessun preavviso da parte tedesca.\nPer la sua efferatezza, l'alto numero di vittime e per le tragiche circostanze che portarono al suo compimento, l'eccidio delle Fosse Ardeatine divenne l'evento-simbolo della durezza dell'occupazione tedesca di Roma. Fu anche la maggiore strage di ebrei compiuta sul territorio italiano durante l'Olocausto; almeno 75 delle vittime erano in stato di arresto per motivi razziali.\nLe Fosse Ardeatine, antiche cave di pozzolana situate nei pressi della via Ardeatina, scelte quale luogo dell'esecuzione e per occultare i cadaveri degli uccisi, nel dopoguerra sono state trasformate in un sacrario-monumento nazionale. Sono oggi visitabili e sono luogo di cerimonie pubbliche in memoria.\nStoria.\nOccupazione tedesca di Roma.\nDopo l'armistizio di Cassibile, la fuga del re Vittorio Emanuele III e l'ingresso nella capitale delle truppe tedesche dopo gli sfortunati combattimenti di Roma (8-10 settembre 1943), il 12 settembre i tedeschi assunsero il controllo effettivo della citt\u00e0, che era stata dichiarata citt\u00e0 aperta dal governo italiano il 14 agosto. Fin dai primi giorni dell'occupazione tedesca di Roma si costituirono nella capitale gruppi di resistenza, in particolar modo il Fronte militare clandestino (\"Centro X\"), diretto dal colonnello Giuseppe Cordero Lanza di Montezemolo, e nuclei comunisti, ai quali il generale Carboni aveva fatto distribuire armi sin dal 10 settembre.\nSottoposta \"pro forma\" alla sovranit\u00e0 della RSI, mantenendo lo \"status\" di \"citt\u00e0 aperta\", Roma era in realt\u00e0 governata di fatto solo dai comandi germanici e lo divenne anche formalmente dopo lo sbarco di Anzio, il 22 gennaio 1944, quando l'intera provincia romana venne dichiarata \"zona di operazioni\". Il feldmaresciallo Albert Kesselring, comandante tedesco del fronte meridionale, nomin\u00f2 capo della Gestapo di Roma, conferendogli direttamente il controllo dell'ordine pubblico in citt\u00e0, l'ufficiale delle SS Herbert Kappler, gi\u00e0 resosi protagonista della razzia del ghetto ebraico e della successiva deportazione, il 16 ottobre 1943, di ebrei romani verso i campi di sterminio.\nLa campagna del terrore avviata da Kappler, con frequenti rastrellamenti ed arresti di antifascisti e semplici sospetti nelle varie carceri romane (fra cui il pi\u00f9 tristemente famoso fu quello di via Tasso), sgomin\u00f2 nell'inverno 1943-44 quasi ogni gruppo della Resistenza romana, che si ritrov\u00f2 a perdere prima gli elementi militari, quindi quelli comunisti dissidenti di \"Bandiera Rossa\". Anche gli aderenti a \"Giustizia e Libert\u00e0\" e al Partito Socialista e i sindacalisti socialisti (come Bruno Buozzi) subirono forti decimazioni negli arresti compiuti dalle varie forze di polizie tedesche, dalla polizia italiana fascista e dalle bande italiane sotto controllo germanico (come la Banda Koch). Solo i GAP comunisti riuscivano a mantenere una buona efficienza operativa.\nIl fatto che Roma venisse a trovarsi nelle immediate retrovie del fronte ingener\u00f2 la convinzione che la citt\u00e0 fosse pienamente teatro di guerra. \u00c8 in questo contesto che i quadri comunisti della Resistenza romana giunsero alla determinazione di reagire con le armi e di attaccare militarmente l'occupante con un'azione che avesse un forte valore simbolico: venne infatti scelto come data il 23 marzo, anniversario della fondazione dei fasci di combattimento.\nL'attentato in via Rasella.\nIl 23 marzo 1944 ebbe luogo un'azione di guerra partigiana contro l'11\u00aa compagnia del III battaglione del Polizeiregiment \"Bozen\" in via Rasella, per iniziativa di partigiani dei Gruppi di Azione Patriottica delle brigate Garibaldi, che ufficialmente dipendevano dalla Giunta militare che era emanazione del Comitato di Liberazione Nazionale.\nTale reparto fu segnalato come bersaglio da Mario Fiorentini (nome di battaglia Giovanni), poich\u00e9 abitava nei pressi di via Rasella e da casa sua vedeva \"passare ogni pomeriggio\" i militari \"in pieno assetto di guerra\". Giorgio Amendola, responsabile principale dei GAP, indic\u00f2 le direttive, ma lasci\u00f2 quindi al comando partigiano \"assoluta libert\u00e0 d'iniziativa\", non per eventuali responsabilit\u00e0 dei soldati che vi appartenevano. Il \"Bozen\" era costituito da soldati addestrati e venne descritto dallo stesso Amendola come un \"battaglione di gendarmeria\" che transitava in via Rasella \"in pieno assetto da guerra\".\nL'operazione fu portata a termine da 12 partigiani. Fu utilizzata una bomba a miccia ad alto potenziale, collocata in un carrettino per la spazzatura urbana, confezionata con 18\u00a0kg di esplosivo misto a spezzoni di ferro; dopo l'esplosione furono lanciate alcune bombe a mano dai tetti delle case per ingannare e \"onde dare l'impressione che le bombe occorse per l'attentato alla colonna erano partite dall'alto\" dei palazzi (in cui vennero eseguiti i primi 100 arresti di cittadini ignari). Rimasero uccisi 32 militari dell'11\u00aa Compagnia del III Battaglione del Polizeiregiment \"Bozen\" e un altro soldato mor\u00ec il giorno successivo (altri nove sarebbero deceduti in seguito). L'esplosione uccise anche due civili italiani, Antonio Chiaretti, partigiano della formazione Bandiera Rossa, ed il tredicenne Piero Zuccheretti.\nLa rappresaglia.\nProcesso decisionale tedesco.\nLa prima alta autorit\u00e0 ad arrivare in via Rasella dopo l'attentato fu il questore Pietro Caruso; subito dopo giunse il generale Kurt M\u00e4lzer, comandante della piazza di Roma, che apparve sconvolto dall'evento, diede in escandescenze e proclam\u00f2 subito la volont\u00e0 di procedere alla \"vendetta per i miei poveri \"kameraden\"\". Il generale parl\u00f2 di distruggere tutto il quartiere e di eliminare gli abitanti; il consigliere d'ambasciata Moellhausen e il colonnello Kappler arrivarono poco dopo e cercarono di calmare il generale M\u00e4lzer; il colonnello assicur\u00f2 che avrebbe svolto un'inchiesta immediata per appurare modalit\u00e0 e responsabili dell'attacco.\nIl colonnello Eugen Dollmann, presente sul posto, afferm\u00f2 che subito si parl\u00f2 di rappresaglia. Il generale M\u00e4lzer avvert\u00ec anche immediatamente il comando supremo tedesco in Italia, ma non riusc\u00ec a parlare con il feldmaresciallo Kesselring, che si era recato nella testa di ponte di Anzio; fu quindi il capo ufficio operazioni, colonnello Dietrich Beelitz, che telefon\u00f2 al quartier generale di Rastenburg; Adolf Hitler venne avvertito nel primo pomeriggio e dispose una rappresaglia immediata \"che avrebbe fatto tremare il mondo\". Hitler avrebbe parlato di uccidere da trenta a cinquanta italiani per ogni soldato tedesco morto in via Rasella; peraltro non esistono documenti che provino l'esistenza di un ordine diretto di Hitler con la precisa determinazione dell'entit\u00e0 della rappresaglia.\nIn realt\u00e0, la decisione di compiere la rappresaglia fu presa durante una conversazione telefonica tra il generale M\u00e4lzer, il colonnello Kappler e il generale Eberhard von Mackensen (comandante dalla 14\u00aa Armata), che era il superiore diretto del generale M\u00e4lzer poich\u00e9 responsabile della zona di guerra della testa di ponte di Anzio. Il generale von Mackensen, che era a conoscenza delle pretese provenienti dal quartier generale di Rastenburg, ritenne, dopo essersi consultato con il colonnello Kappler, che fosse sufficiente fucilare dieci italiani per ogni tedesco morto in via Rasella; inoltre il generale stabil\u00ec che le vittime della rappresaglia avrebbero dovuto essere i cosiddetti \"Todeskandidaten\" (persone da eliminare), ovvero i prigionieri detenuti a Roma gi\u00e0 condannati a morte o all'ergastolo e quelli colpevoli di atti che avrebbero probabilmente portato a una condanna a morte.\nLa decisione finale venne presa in serata, dopo il ritorno del feldmaresciallo Kesselring al suo posto di comando. Egli apprese dal suo capo di stato maggiore, generale Siegfrid Westphal, i dettagli dell'attentato di via Rasella e le varie opzioni di rappresaglia discusse; quindi entr\u00f2 in contatto telefonico con il generale Alfred Jodl a Rastenburg. Il feldmaresciallo afferm\u00f2 che riteneva appropriato \"compiere un'azione intimidatoria\", ma che considerava inattuabile una rappresaglia nelle proporzioni richieste da Hitler; egli propose di applicare la proposta del generale von Mackensen di uccidere dieci italiani per ogni caduto tedesco in via Rasella. Il generale Jodl non entr\u00f2 in dettagli e in pratica lasci\u00f2 la decisione finale sull'entit\u00e0 della rappresaglia alle autorit\u00e0 supreme tedesche in Italia; il feldmaresciallo Kesselring concluse quindi il complesso processo decisionale tedesco comunicando al generale von Mackensen di procedere alla rappresaglia dieci contro uno con \"esecuzione immediata\".\nIl feldmaresciallo Kesselring in persona ha chiarito nella sua testimonianza al processo nel novembre 1946 che non fu attivata alcuna procedura precedente la rappresaglia per fare appello alla popolazione o agli attentatori, che non venne emesso alcun avvertimento pubblico riguardo alla rappresaglia e alla proporzione dieci contro uno e che non fu presentata alcuna richiesta ai partigiani di consegnarsi per evitare l'eccidio. Principale preoccupazione delle autorit\u00e0 tedesche a Roma fu la necessit\u00e0 di eseguire con la massima rapidit\u00e0, entro 24 ore, e nella segretezza la rappresaglia, e la difficolt\u00e0 di individuare nel poco tempo a disposizione l'elevato numero di \"Todeskandidaten\" richiesto dalla proporzione stabilita dal feldmaresciallo Kesselring e dal generale von Mackensen.\nScelta dei condannati a morte.\nIl generale M\u00e4lzer, subito dopo il primo colloquio con il generale von Mackensen e ancor prima della decisione definitiva del feldmaresciallo Kesselring, aveva incaricato il colonnello Herbert Kappler di individuare la lista dei prigionieri italiani da eliminare; essendo morti fino a quel momento ventotto soldati tedeschi a via Rasella, il capo della Gestapo a Roma inizi\u00f2 a raccogliere i nomi di 280 \"Todeskandidaten\". Il colonnello Kappler era consapevole della difficolt\u00e0 di individuare in brevissimo tempo un numero cos\u00ec elevato di persone; nelle prigioni di via Tasso e di Regina Coeli egli disponeva di circa 290 prigionieri tra uomini e donne, ma una parte non rientravano tra i gi\u00e0 condannati a morte o tra i colpevoli di reati passibili di condanna a morte; inoltre le donne vennero subito escluse dalla rappresaglia. Il colonnello Kappler decise di richiedere la collaborazione del questore Caruso che, dopo un incontro e alcune discussioni, promise di fornire una lista di cinquanta prigionieri da inserire nell'elenco dei \"Todeskandidaten\".\nIl colonnello Kappler prese in considerazione la possibilit\u00e0 di includere nell'elenco anche i 75 ebrei imprigionati in attesa di essere deportati; egli si consult\u00f2 con il suo superiore diretto, il generale Wilhelm Harster, comandante in capo della Polizia tedesca in Italia con comando a Verona, che apparentemente sollecit\u00f2 il suo subordinato a completare la lista a tutti i costi, includendo anche \"tutti gli ebrei di cui avete bisogno\". Il colonnello Kappler ottenne anche l'approvazione al suo operato del giudice generale del Tribunale militare tedesco a Roma, Hans Keller, che ritenne sulla base della legge tedesca di autodifesa che la proporzione della rappresaglia fosse appropriata. Il colonnello quindi attiv\u00f2 i suoi ufficiali, illustr\u00f2 le decisioni delle autorit\u00e0 superiori e diede inizio alla frenetica individuazione dei nomi da inserire nell'elenco; il lavoro degli ufficiali della sezione della Gestapo di Roma, diretto personalmente dal colonnello Kappler e dal suo aiutante principale, capitano Erich Priebke, dur\u00f2 tutta la notte.\nIl lavoro degli uomini del colonnello Kappler divenne ancor pi\u00f9 difficile dopo la notizia, arrivata nel corso della notte, che il numero dei soldati tedeschi morti in via Rasella era salito a trentadue; diveniva quindi indispensabile, per mantenere la proporzione stabilita per la rappresaglia, individuare 320 italiani da condannare a morte. Dalla ricerca iniziale emerse che i condannati a morte presenti nelle carceri della Gestapo erano solo tre, membri della Resistenza comunista e azionista, mentre gli uomini candidabili sulla base di accuse per reati passibili di condanna a morte risultarono sedici. Il colonnello Kappler incluse subito anche i 75 ebrei, ai quali aggiunse i nomi di altri otto antifascisti di religione ebraica; dopo essersi recato alla caserma del Viminale, l'ufficiale individu\u00f2 altri dieci nomi, tra cui i fratelli Umberto ed Angelo Pignotti, il loro cugino, figlio di una sorella del loro padre, Antonio Prosperi, nonch\u00e9 il cognato di Angelo, Fulvio Mastrangeli, ritenuti dalle autorit\u00e0 di polizia italiane \"noti comunisti\", compresi tra le persone rastrellate sommariamente in via Rasella dopo l'attentato.\nNella notte la ricerca di altri \"Todeskandidaten\" continu\u00f2 sempre pi\u00f9 frenetica; il capitano Priebke ha descritto come con il passare delle ore si procedette ad un nuovo controllo degli elenchi dei detenuti ed all'inserimento nella lista di uomini arrestati in attesa di giudizio per \"oltraggio alle truppe tedesche\", per possesso di \"armi da fuoco o esplosivi\" o perch\u00e9 presunti capi di \"movimenti clandestini\". Il colonnello Kappler decise a questo punto di comprendere tra i condannati Aldo Finzi, ebreo con un importante passato di amicizia e collaborazione con Mussolini, e soprattutto il colonnello Giuseppe Cordero Lanza di Montezemolo, l'abile capo del Fronte militare clandestino dell'esercito, e altri 37 militari italiani, tra cui tre generali e tre ufficiali dei carabinieri, compresi due capitani che avevano arrestato il Duce il 25 luglio 1943. Alle ore 3 del mattino del 24 marzo il colonnello Kappler, dopo aver aggiunto alla lista il sacerdote accusato di \"attivit\u00e0 comuniste\" don Pietro Pappagallo, il partigiano Marcello Bucchi e il professore di liceo accusato di \"antifascismo\" Paolo Petrucci, ritenne, contando sui 50 nomi promessi dal questore Caruso, di aver raggiunto finalmente il numero di 320 condannati a morte previsti dalla rappresaglia.\nAlle ore 8 del mattino, tuttavia, il questore Caruso non aveva ancora pronto il suo elenco; egli si era recato a conferire con il ministro degli interni del regime di Sal\u00f2, Guido Buffarini Guidi, per richiedere istruzioni e la sua approvazione alla compilazione della lista; il ministro si mostr\u00f2 poco interessato a prendere responsabilit\u00e0 dirette e si limit\u00f2 ad affermare che era inevitabile dare i nomi, \"altrimenti chiss\u00e0 cosa potrebbe succedere. S\u00ec, s\u00ec, dateglieli!\". Alle ore 9.45 Caruso ebbe un incontro burrascoso in via Tasso con il colonnello Kappler, che pretese la lista dei 50 nomi; al colloquio era presente anche Pietro Koch, capo della squadra speciale della polizia fascista di Roma, che stava gi\u00e0 preparando un suo elenco di persone da condannare alla rappresaglia. Caruso apparve poco collaborativo; afferm\u00f2 di non avere molti prigionieri e diede solo il nome di un medico condannato a morte per mercato nero; egli quindi si allontan\u00f2 seguito da Koch, che invece garant\u00ec al colonnello che la lista con i 50 nomi sarebbe stata pronta entro le ore 14.\nIl colonnello Kappler si incontr\u00f2 alle ore 12 con il generale M\u00e4lzer per riferire; era stato convocato anche il maggiore Hellmuth Dobbrick (noto anche come Hans Dobek), comandante della compagnia del \"Polizeiregiment Bozen\" colpita in via Rasella; il generale, dopo essere stato informato dal colonnello Kappler sui progressi nella compilazione della lista e sulle difficolt\u00e0 dell'individuazione del numero di italiani, ordin\u00f2 al maggiore Dobbrick di eseguire personalmente con i suoi uomini la rappresaglia. Il maggiore Dobbrick tuttavia rifiut\u00f2 espressamente di obbedire a questo ordine, affermando che i suoi soldati non erano in grado, per sentimenti religiosi, di eseguire le fucilazioni \"nel breve tempo a disposizione\". Con grande disappunto il generale M\u00e4lzer dovette ricercare altri esecutori e in un primo momento consult\u00f2 il colonnello Wolf R\u00fcdiger Hauser, capo di stato maggiore del generale von Mackensen, e richiese un reparto di truppe per eseguire materialmente la rappresaglia. Il colonnello Hauser tuttavia rifiut\u00f2 a sua volta di farsi coinvolgere, affermando che il compito spettava alla polizia tedesca che aveva subito l'attacco; il generale M\u00e4lzer, sempre pi\u00f9 in difficolt\u00e0, decise infine di assegnare direttamente al colonnello Kappler e ai suoi uomini l'esecuzione delle fucilazioni; egli stabil\u00ec inoltre che il capo della Gestapo a Roma avrebbe dovuto partecipare personalmente per \"dare l'esempio\".\nEsecuzione della rappresaglia.\nIl colonnello Kappler, dopo aver ricevuto gli ordini del generale M\u00e4lzer, ritorn\u00f2 in via Tasso, dove comunic\u00f2 ai suoi uomini che \"entro poche ore\" dovevano essere uccisi per rappresaglia 320 uomini. Tutti i componenti del reparto incaricato dell'azione, compresi gli ufficiali, avrebbero dovuto partecipare alle esecuzioni come \"necessario atto simbolico\". Il colonnello dovette affrontare rapidamente importanti difficolt\u00e0 tecniche legate alla modalit\u00e0 delle fucilazioni e al luogo di esecuzione; egli disponeva in tutto di 74 uomini (tredici ufficiali, compreso egli stesso, un soldato semplice e 60 sottufficiali); su proposta del capitano K\u00f6hler, si decise di effettuare l'eccidio di massa in una serie di gallerie sotterranee abbandonate in via Ardeatina. Dopo un sopralluogo del capitano con genieri dell'esercito, la zona venne ritenuta idonea e facilmente occultabile chiudendo con esplosivi le entrate delle gallerie. Il colonnello Kappler stabil\u00ec che le uccisioni fossero dirette dal capitano Carl Sch\u00fctz, che il capitano Priebke controllasse la lista per verificare l'avvenuto completamento delle uccisioni e che si impiegasse \"non pi\u00f9 di un minuto per ogni uomo\".\nUlteriori difficolt\u00e0 sorsero verso le ore 13, quando il colonnello Kappler apprese della morte del trentatreesimo soldato tedesco in via Rasella; egli, deciso a eseguire con la massima precisione la rappresaglia, secondo le tassative disposizioni delle autorit\u00e0 superiori, prese l'iniziativa immediata e autonoma di comprendere nella lista dei condannati a morte altri dieci uomini, presi tra un gruppo di ebrei che erano stati arrestati nelle ultime ore dopo il completamento dell'elenco iniziale. Intanto fin da mezzogiorno era iniziato il concentramento dei \"Todeskandidaten\". I prigionieri rinchiusi in via Tasso furono condotti fuori dalle celle e radunati con le mani legate dietro la schiena; non venne comunicata alcuna informazione sul destino che attendeva le vittime; il colonnello Kappler e il capitano Sch\u00fctz ritennero che, per evitare reazioni pericolose dei prigionieri o della popolazione, difficilmente controllabili a causa del ridotto numero di militari tedeschi disponibili, fosse preferibile mantenere l'incertezza e la segretezza.\nPoco prima delle 14 la colonna degli autoveicoli con i prigionieri si mise in movimento e da via Tasso si diresse verso via Ardeatina; il luogo era distante circa quattro chilometri. Le cave scelte per l'eccidio erano ubicate tra le catacombe di san Callisto e di Domitilla; attraverso tre accessi si entrava in un labirinto di gallerie interconnesse, che misuravano da trenta a novanta metri di lunghezza, quattro metri di altezza e tre metri di larghezza. Prima dell'arrivo degli automezzi con i condannati, il capitano Sch\u00fctz si era recato sul luogo con i suoi uomini; si trattava di personale poco esperto di armi e impiegato soprattutto in compiti burocratici di polizia e repressione; egli illustr\u00f2 in modo energico la loro missione; il colonnello Kappler parl\u00f2 agli ufficiali, affermando che il loro compito era legittimo e che era indispensabile una loro partecipazione diretta per rinsaldare il morale degli uomini.\nAlle ore 15.30 arrivarono anche i prigionieri provenienti da Regina Coeli e dopo pochi minuti ebbero inizio le fucilazioni. I prigionieri, suddivisi in gruppi di cinque, vennero condotti nelle gallerie illuminate da soldati tedeschi muniti di torce elettriche; all'entrata del luogo di esecuzione il capitano Priebke richiedeva il nome al condannato e controllava la lista; quindi le vittime venivano fatte inginocchiare e gli esecutori, all'ordine del capitano Sch\u00fctz, sparavano un colpo di pistola dall'alto in basso all'altezza del collo; in questo modo si riteneva di ottenere una morte immediata. Un soldato accanto all'esecutore illuminava la scena con un'altra torcia. Il colonnello Kappler prese parte al secondo turno di eliminazione; il capitano Priebke invece spar\u00f2 con il terzo turno. In totale furono effettuati 67 turni di esecuzioni; mentre all'inizio la procedura di annientamento delle vittime sembr\u00f2 avviarsi con precisione e disciplina, con il passare del tempo la situazione divenne pi\u00f9 confusa.\nAlcune vittime cercarono di opporre resistenza e dovettero essere sottomesse con la forza; la massa crescente di cadaveri venne accatastata per lasciare spazio a disposizione; alla fine, per accelerare i tempi, si decise di far salire le vittime e gli esecutori sopra lo strato di cadaveri e si formarono pile di corpi. Alcuni carnefici non eseguirono con precisione l'esecuzione; fu necessario sparare ripetutamente sulla stessa vittima, molti corpi furono devastati e mutilati dai colpi, alcune vittime non morirono istantaneamente. Per sostenere il morale dei suoi uomini il colonnello Kappler prese parte a un secondo turno di esecuzioni; egli convinse a sparare anche il tenente Wetjen, che in un primo tempo si era rifiutato; tutti gli ufficiali, su ordine del colonnello, effettuarono una seconda esecuzione; solo il sottotenente G\u00fcnther Amonn, completamente sconvolto, non riusc\u00ec a sparare e venne messo da parte.\nMentre procedeva l'eliminazione sistematica delle vittime comprese nella lista tedesca del capitano Priebke, il colonnello Kappler era in ansiosa attesa dell'arrivo dei cinquanta uomini che avrebbero dovuto essere forniti dal questore Caruso; quest'ultimo aveva continuato a cercare di guadagnare tempo e non aveva ancora completato la lista. Alle ore 16.30 il tenente Tunnat e il sottotenente Kofler arrivarono a Regina Coeli e pretesero immediatamente i cinquanta prigionieri; dato che la lista di Caruso non era ancora arrivata, il tenente Tunnat radun\u00f2 sommariamente i prigionieri a caso; vennero prelevati alcuni che erano effettivamente compresi nell'elenco del questore, ma vennero anche condotti alla morte dieci detenuti estranei in procinto di essere rilasciati. Il tenente Tunnat condusse alle cave ardeatine circa trenta uomini e dopo alcune ore ritorn\u00f2 a Regina Coeli dove era arrivata la lista di Caruso; l'ufficiale tedesco prese gli ultimi venti detenuti, che arrivarono alle cave ardeatine quando ormai era sera; le ultime venticinque esecuzioni terminarono alle ore 20. Il colonnello Kappler al termine dell'eccidio parl\u00f2 ai suoi uomini, ammettendo che era \"stato molto difficile\", ma afferm\u00f2 che \"la rappresaglia era stata eseguita\" in applicazione delle \"leggi di guerra\".\nDurante l'esecuzione dei \"Todeskandidaten\", il capitano Priebke aveva accuratamente controllato la lista, procedendo alla verifica del numero delle vittime; al termine dell'eccidio l'ufficiale rilev\u00f2 che erano presenti, a causa della confusione dell'azione finale di rastrellamento dei condannati a morte, cinque uomini in pi\u00f9 del numero previsto di 330. Il colonnello Kappler, informato dal capitano Priebke, decise di procedere all'eliminazione anche di questi ostaggi in pi\u00f9 con la motivazione, riferita dal maggiore SS Karl Hass durante il secondo processo del dopoguerra, che fosse inevitabile ucciderli perch\u00e9 \"avevano visto tutto\".\nLo storico tedesco Gerhard Schreiber, stigmatizzando \"efferatezza e furia vendicativa\" dell'eccidio delle Fosse Ardeatine, ha scritto che \"la messa in pratica dell'esecuzione pu\u00f2 soltanto essere definita bestiale\".\nTentativo di occultamento e commemorazione.\nAl termine della procedura di annientamento delle vittime, i soldati del genio tedeschi minarono gli accessi alle gallerie e fecero esplodere le cariche sbarrando le entrate; in questo modo il colonnello Kappler intendeva mantenere l'assoluta segretezza sull'eccidio. Le esplosioni finali furono udite da alcuni religiosi salesiani presenti nelle vicinanze che fungevano da guide alle catacombe; i salesiani avevano osservato durante l'intera giornata il frenetico movimento di automezzi tedeschi nella zona; nella notte il gruppo approfitt\u00f2 per entrare nelle cave per vedere cosa stesse succedendo e si trov\u00f2 di fronte ad uno spettacolo orrendo: all'interno delle cave i cadaveri erano rimasti ammassati in gruppi alti oltre un metro e mezzo.\nA trenta giorni dall'eccidio, la sera del 24 aprile 1944, un gruppo di partigiani di Bandiera Rossa volle commemorare i compagni uccisi, and\u00f2 all'ingresso della cava, disarm\u00f2 gli uomini della Polizia dell'Africa italiana che erano stati posti di guardia allo scopo di impedire azioni commemorative, ed espose un cartello con scritto: \u00abI partigiani di Bandiera Rossa vi vendicheranno\u00bb.\nReazioni all'eccidio.\nL'Alto comando tedesco diram\u00f2 alle ore 22.55 del 24 marzo un comunicato, trasmesso dall'Agenzia Stefani, che, dopo aver descritto l'attentato di via Rasella, \"imboscata eseguita da comunisti-badogliani\", proclamava la volont\u00e0 di \"stroncare l'attivit\u00e0 di questi banditi\" e rivelava di aver ordinato che \"per ogni tedesco ammazzato dieci comunisti-badogliani saranno fucilati\" e concludeva con la frase inequivocabile \"l'ordine \u00e8 gi\u00e0 stato eseguito\". I quotidiani romani riportarono il comunicato nella loro edizione di mezzogiorno del 25 marzo. Mussolini discusse telefonicamente con il ministro Buffarini Guidi riguardo al tragico eccidio; egli apparve soprattutto preoccupato per la possibile reazione della popolazione di Roma; il Duce giustific\u00f2 la rappresaglia: ai tedeschi \"non si pu\u00f2 rimproverare nulla...la rappresaglia \u00e8 legale, \u00e8 sancita dai diritti internazionali\".\nLa convenzione dell'Aia del 1907 proibisce la rappresaglia, mentre la Convenzione di Ginevra del 1929, relativa al trattamento dei prigionieri di guerra, fa esplicito divieto di atti di rappresaglia nei confronti dei prigionieri di guerra nell'Articolo 2. Dal punto di vista internazionale l'argomento rappresaglia era contemplato nei codici di diritto bellico nazionali, in cui si faceva riferimento ai criteri della proporzionalit\u00e0 rispetto all'entit\u00e0 dell'offesa subita, della selezione degli ostaggi (non indiscriminata) e della salvaguardia delle popolazioni civili. Nessuno di questi criteri, comunque, fu rispettato dai tedeschi: la rappresaglia fu del tutto sproporzionata; nessuno degli uccisi aveva alcunch\u00e9 a che fare con l'attentato; nella selezione degli ostaggi si procedette alla fucilazione anche di personale sanitario, infermi e malati, nonch\u00e9 di civili inermi del tutto estranei alla Resistenza, molti dei quali selezionati solo in quanto ebrei; inoltre non risulta che sia stata eseguita da parte tedesca alcuna seria indagine per appurare l'identit\u00e0 dei responsabili dell'attacco.\nDalle salme identificate (327 su 335) si ricava che delle vittime circa 39 fossero ufficiali, sottufficiali e soldati appartenenti alle formazioni clandestine della Resistenza militare, circa 52 erano gli aderenti alle formazioni del Partito d'Azione e di Giustizia e Libert\u00e0, circa 55 a Bandiera Rossa (un'organizzazione comunista non legata al CLN), 19 erano fratelli massoni (tra cui 3 anarchici tutti iscritti all'Unione sindacale italiana: Manlio Gelsomini, Umberto Scattoni e Mario Tapparelli) appartenenti indistintamente sia dell'Obbedienza di Palazzo Giustiniani sia a quella di Piazza del Ges\u00f9, e circa 75 erano di religione ebraica. Altri, fino a raggiungere il numero previsto, furono detenuti comuni. Non mancarono tuttavia tra gli uccisi i rastrellati a caso e gli arrestati a seguito di delazioni dell'ultim'ora, come il giovane pugile Lazzaro Anticoli, detto \"Bucefalo\", arrestato in seguito alla delazione di una correligionaria, Celeste Di Porto, detta \"Pantera Nera\", finito alle Fosse Ardeatine al posto del fratello della giovane.\nVittime.\nNell'eccidio furono uccise 335 persone: 154 persone a disposizione dell\"Aussenkommando\", sotto inchiesta di polizia; 23 in attesa di giudizio del Tribunale militare tedesco; 16 persone gi\u00e0 condannate dallo stesso tribunale a pene varianti da 1 a 15 anni; 75 appartenenti alla comunit\u00e0 ebraica romana; 40 persone a disposizione della Questura romana fermate per motivi politici; 10 fermate per motivi di pubblica sicurezza; 10 arrestate nei pressi di via Rasella; una persona gi\u00e0 assolta dal Tribunale militare tedesco; sette persone tuttora non identificate.\n328. Tuchman Heinz Eric, nato il 18/01/1911 (sacello n. 276), salma individuata nel 2020\nLe indagini del RIS hanno identificato tre salme di caduti fino ad allora senza nome: nel 2011 di Salvatore La Rosa e di Marco Moscati, nel 2012 di Michele Partito nato a Casteltermini, in provincia di Agrigento, l'8 dicembre del 1914.\nIl 24 aprile 2020 \u00e8 stato identificato Marian Reicher.\nIl 20 luglio 2020 viene annunciato che i RIS dei Carabinieri hanno identificato i resti di Heinz Erich Tuchman (dall'elenco delle persone di origine ebraica).\nSono di padre e figlio le salme:\n\u00c8 di un mutilato dell'intero arto inferiore sinistro la salma n. 153 (Giorgini Renzo)\nMolti sono poi gli uccisi tra loro fratelli: Carola Federico e Mario, Cibei Gino e Duilio, Cinelli Francesco e Giuseppe, Limentani Davide e Giovanni, Mieli Cesare e Renato, Milano Tullio e Ugo, Moretti Augusto e Pio, Pignotti Angelo e Umberto, Pula Italo e Spartaco, Sansolini Adolfo e Alfredo.\nI martiri pi\u00f9 giovani sono i quindicenni Michele Di Veroli (3 febbraio 1929) e Duilio Cibei (8 gennaio 1929) e i diciassettenni Franco Di Consiglio (21 marzo 1927) e Ilario Canacci (12 febbraio 1927). Il pi\u00f9 anziano \u00e8 Mos\u00e8 Di Consiglio (74 anni).\nLe salme identificate sono 328, le vittime 335. Di cinque delle sette persone ancora non identificate (sacelli n. 3, 52, 98, 122, 264, 284, 329), si conoscono i nomi:\nProcessi ai responsabili dell'eccidio.\nAlbert Kesselring, catturato a fine guerra, fu processato e condannato a morte il 6 maggio 1947 da un tribunale militare britannico per crimini di guerra e per l'eccidio delle Fosse Ardeatine, ma la sentenza fu poi commutata nel carcere a vita. Nel 1952 fu scarcerato per motivi di salute e fece ritorno in Germania. Mor\u00ec nel 1960 per un attacco cardiaco.\nNel 1948 Herbert Kappler venne processato da un tribunale militare italiano. I giudici militari giunsero alla conclusione che l'eccidio delle Fosse Ardeatine, per la sua entit\u00e0 del tutto sproporzionata e per le modalit\u00e0 con cui era stato perpetrato, non si poteva in alcun modo considerare una rappresaglia legittima in base al diritto internazionale bellico all'epoca in vigore, e che pertanto l'ordine di uccidere 320 ostaggi, che Kappler (secondo la ricostruzione dei fatti accertata dalla Corte) aveva ricevuto dai suoi superiori, era un ordine oggettivamente illegittimo. Tuttavia i giudici (presa in considerazione la rigida disciplina vigente fra le SS) ritennero non provata la circostanza che Kappler avesse avuto la coscienza e la volont\u00e0 di eseguire un ordine illegittimo e pertanto lo prosciolsero dall'accusa, limitatamente a tali 320 vittime. Lo ritennero invece colpevole dell'omicidio delle restanti 15 persone che, secondo i giudici, morirono per effetto di ordini di Kappler. Pertanto Kappler fu condannato all'ergastolo e rinchiuso in carcere, con sentenza confermata in appello e passata in giudicato. Colpito da un tumore inguaribile, nel 1976, a seguito di notevoli pressioni da parte del governo tedesco, fu ricoverato nell'ospedale militare del Celio dal quale, con l'aiuto della moglie, riusc\u00ec ad evadere il 15 agosto 1977; si rifugi\u00f2 in Germania, ove fu pubblicamente acclamato dai neonazisti e dove mor\u00ec nel 1978.\nUno dei principali collaboratori di Kappler, l'ex-capitano delle SS Erich Priebke, dopo una lunga latitanza in Argentina, nel 1995 venne arrestato ed estradato in Italia, ove, processato, venne condannato all'ergastolo per la strage delle Fosse Ardeatine. Mor\u00ec a Roma l'11 ottobre 2013.\nCommemorazioni.\nIl monumento ai martiri delle Fosse Ardeatine.\nSubito dopo la fine della guerra il comune di Roma band\u00ec un concorso per la sistemazione delle cave ardeatine e la costruzione di un monumento in ricordo delle vittime dell'eccidio nel luogo stesso in cui avvenne: le cave di pozzolana della via Ardeatina; fu il primo concorso d'architettura nell'Italia liberata.\nDalle due fasi del concorso uscirono vincitori ex aequo due gruppi: quello formato dagli architetti Nello Aprile, Cino Calcaprina, Aldo Cardelli, Mario Fiorentino e dallo scultore Francesco Coccia e quello formato dagli architetti Giuseppe Perugini e Mirko Basaldella. Ai due gruppi fu assegnato l'incarico di un progetto comune per la costruzione di un sacrario, la sistemazione del piazzale e il consolidamento delle gallerie fatte esplodere dai tedeschi dopo l'eccidio: quello che \u00e8 stato chiamato monumento, o mausoleo, ai martiri delle Fosse Ardeatine. Il monumento fu inaugurato il 24 marzo 1949.\nAltri monumenti e targhe commemorative.\nIl 27 agosto 1944 il Comune di Poli (RM) ha commemorato, con grande partecipazione di popolo, le proprie vittime Fulvio Mastrangeli, Angelo Pignotti, Umberto Pignotti ed Antonio Prosperi, realizzando una lapide in Via dei Quattro Martiri, presso la quale, ogni anno, l'Amministrazione Comunale ricorda le vittime dell'Eccidio.\nIl 24 marzo 1975 a Monte Compatri il Comune e il popolo compatrese hanno posto una stele in ricordo dell'avvocato Placido Martini (medaglia d'oro al valore militare) e di Mario Intreccialagli (2-4-1921 \u2013 24-3-1944).\nIl 24 marzo 1982 il Comune di Roma ha posto in via Baldo degli Ubaldi, a Valle Aurelia, una targa che commemora Andrea Casadei e Vittorio Fantini nel luogo dove il 16 marzo 1944 alle ore 6 furono arrestati dalle SS, colpevoli di aver cercato di sottrarre alla cattura un sacerdote e dei soldati inglesi e americani, dando loro rifugio mentre tentavano di condurli verso il Vaticano.\nL'ANFIM.\nL'Associazione nazionale famiglie italiane martiri caduti per la libert\u00e0 della patria (ANFIM) si form\u00f2 nel 1944 con lo scopo di dare un nome e una degna sepoltura ai fucilati nell'eccidio. In seguito ha mantenuto il ricordo dei martiri delle Fosse Ardeatine, di Forte Bravetta, di La Storta. L'associazione promuove visite guidate al mausoleo ardeatino e produce materiale storico e documentario.\nNel 1974 Giovanni Gigliozzi \u00e8 stato eletto presidente dell'ANFIM. \u00c8 rimasto in quel ruolo fino alla sua morte nel 2007. Successivamente \u00e8 stata eletta presidente Rosetta Stame.\nPietre d'inciampo.\nL'artista tedesco Gunter Demnig ha collocato una serie di pietre d'inciampo per le vittime del massacro."}
{"id": "89613", "revid": "62244", "url": "https://it.wikipedia.org/wiki?curid=89613", "title": "Drupal", "text": "Drupal \u00e8 una piattaforma software di C\"ontent Management System\" (CMS), modulare, scritta in linguaggio PHP e distribuita sotto licenza GNU GPL, ovvero un programma che girando lato server permette la creazione e distribuzione di complessi siti web dinamici.\nStoria.\nCreato originariamente da Dries Buytaert come bulletin board system, divenne un progetto libero nel 2001. Il nome \"Drupal\" \u00e8 la traslitterazione inglese per la parola olandese \"druppel\" che significa \"goccia\". Il nome nasce dal defunto drop.org, sito il cui codice si evolse lentamente fino a trasformarsi in Drupal. Buytaert voleva chiamare il sito \u00abdorp\u00bb (in olandese \u00abvillaggio\u00bb, riferendosi all'orientamento \u00abper community\u00bb del progetto), ma commise un errore di digitazione quando controll\u00f2 la disponibilit\u00e0 del dominio. Rileggendo, decise che drupal suonava meglio.\nNegli anni Drupal ha acquistato popolarit\u00e0. Da maggio 2006 ad aprile 2007, Drupal \u00e8 stato scaricato pi\u00f9 di 600.000 volte. Ora lo sviluppo di Drupal gode dell'apporto di una grande comunit\u00e0.\nNell'agosto 2007, le traduzioni dell'interfaccia di Drupal sono disponibili in 37 lingue oltre all'inglese (la lingua predefinita). I linguaggi supportati ne comprendono alcuni con scrittura da destra a sinistra, come l'arabo e l'ebraico. Dal novembre 2009 il sito della Casa Bianca \"WhiteHouse.gov\" utilizza Drupal.\nIl 30 maggio 2013 Drupal.org viene hackerato e tutte le password degli utenti scaricate. Drupal invi\u00f2 una mail a tutti richiedendo il reset della password.\nIl 7 ottobre 2015 viene annunciata la versione Drupal 8. Drupal 8 include nuove caratteristiche e miglioramenti, sia per l'utente, sia per gli sviluppatori. Tra questi miglioramenti sono da evidenziare una nuova interfaccia grafica; la possibilit\u00e0 di modificare i contenuti in modalit\u00e0 visuale e direttamente sul contenuto stesso (WYSIWYG in-place); il supporto all'interfaccia mobile; l'aggiunta e l'ampliamento di moduli cruciali fra i quali Views, Date, e Entity Reference; l'adozione di un backend orientato agli oggetti basato sul framework Symfony; l'evoluzione del supporto multilingua. Drupal 8.0.0 \u00e9 stato distribuito definitivamente nel novembre 2019. Successivamente sono state rilasciati numerosi aggiornamenti e risoluzioni di bugs. \nNel dicembre 2019 la comunit\u00e0 Drupal contava su 1.29 milioni di membri fra i quali 117.000 utenti sviluppatori attivi, con il risultato di rendere disponibili pi\u00f9 di 44.000 moduli gratuiti in grado di estendere le funzionalit\u00e0 del \"core\" di Drupal. Inoltre erano disponibili 2.800 temi grafici gratuiti e 1.300 distribuzioni gratuite. Tutto ci\u00f2 rende Drupal un content management framework molto estensibile e scalabile, adatto anche a progetti complessi e personalizzabili. \nDrupal 9.0.0 \u00e9 stato distribuito a partire dal 3 giugno 2020. A differenza del passaggio tra Drupal 7 e Drupal 8, che ha comportato un cambio di paradigma di progettazione, dalla tecnica prevalentemente procedurale di Drupal 7 a quella prevalentemente ad oggetti di Drupal 8, la versione Drupal 9 si presenta come un consolidamento e una ulteriore evoluzione volta a rendere Drupal un sistema stabile, affidabile, scalabile e adatto anche a fornire un solido backend a soluzioni dove l'interfaccia utente necessiti lo sviluppo su piattaforme di front-end dedicate (React, Angular, IOs, Android ecc.) \nSi prevede la distribuzione di Drupal 10 per luglio 2022.\nCaratteristiche.\nFunziona su diversi sistemi operativi, tra cui Windows, macOS, Linux e qualsiasi piattaforma software che supporti i web server Apache (versione 1.3 o superiore) o IIS (versione 5 o superiore) e il linguaggio PHP (versione 4.3.3 o superiore). Drupal utilizza inoltre un database per memorizzare i contenuti, e necessita dunque di un software come MySQL e PostgreSQL che sono stati per lungo tempo gli unici DBMS supportati.\nDrupal 9 estende l'adozione del \"data abstraction layer\" (livello di astrazione per la gestione del database) tanto da non richiedere pi\u00f9 allo sviluppatore di scrivere le \"Queries\" nel linguaggio SQL. Microsoft ha scritto un driver che consente di utilizzare SQL Server. Inoltre gi\u00e0 Drupal 7 supporta il database SQLite.\nI requisiti dettagliati sono disponibili sul sito ufficiale di Drupal.\nDrupal ha ricevuto vari apprezzamenti da alcuni webmaster, progettisti e programmatori, in parte grazie al suo design modulare che permette al suo livello base, o \u00abcore\u00bb, di fornire solo le funzioni essenziali nella sua configurazione predefinita. Funzioni e capacit\u00e0 di visualizzazione aggiuntive possono estendere il \u00abcore\u00bb tramite l'installazione di moduli e temi.\nModuli.\nIl \u00abcore\u00bb di Drupal contiene i propri moduli. I moduli sviluppati dalla comunit\u00e0 possono comunque essere scaricati e installati in un'area dell'installazione di Drupal non destinata al \u00abcore\u00bb. Il \u00abcore\u00bb di Drupal \u00e8 stato progettato con un sistema di \u00abhook\u00bb (ganci) o callback, che permettono ai moduli sviluppati dalla comunit\u00e0 di inserire funzioni nel processo di esecuzione di Drupal.\nI moduli inclusi nel \u00abcore\u00bb forniscono le seguenti funzionalit\u00e0:\nInoltre, il sito di Drupal contiene migliaia di moduli gratuiti sviluppati dalla comunit\u00e0. Alcune delle funzionalit\u00e0 fornite o migliorate dai moduli sviluppati dagli utenti:\nTracciamento delle versioni.\nupdate_status, un nuovo modulo disponibile per Drupal 5.x (parte del \u00abcore\u00bb in Drupal 6.0) notifica automaticamente il gestore del sito quando vengono distribuite nuove versioni dei moduli e temi installati.\nPrima di ogni aggiornamento \u00e9 tuttavia raccomandabile effettuare un backup dell'installazione e del database. Se dovesse presentarsi un errore dovuto ad incompatibilit\u00e0 di un modulo, il backup pu\u00f2 essere ripristinato facilmente. Sono a disposizione dell'utente diversi moduli per eseguire i backup.\nPer gli sviluppatori l'adozione, gi\u00e0 con Drupal 7 e poi sempre pi\u00f9 profonda con Drupal 8 e 9, del gestore di pacchetti Composer rende l'aggiornamento tramite \"linea di comando\" sicuro e affidabile. Composer \u00e9 consigliato anche per l'installazione dell'intero progetto e dei moduli che via via si rendono necessari.\nTemi.\nLa maggior parte dei temi per Drupal 8 sono creati usando il motore di template Twig; in Drupal 7 erano utilizzati i sistemi PHPTemplate o il sistema XTemplate. In passato, si usavano temi sviluppati in solo PHP.\nVersioni precedenti del meccanismo per i temi di Drupal sono state criticate per essere meno orientate al \"design\" e pi\u00f9 complesse rispetto ai sistemi di Mambo e Plone. L'inclusione in Drupal prima dei sistemi PHPTemplate e XTemplate, poi del potente TWIG sono state una risposta alla maggior parte di queste critiche.\nL'adozione del sistema TWIG consente lo sviluppo e modifica dei temi anche senza la conoscenza di PHP.\nAttraverso il sito ufficiale Drupal.org \u00e9 possibile scaricare e installare una grande quantit\u00e0 di temi gratuiti gi\u00e0 pronti per l'uso. Alcuni di questi temi hanno una versione a pagamento che consente di accedere a strumenti di controllo pi\u00f9 sofisticati.\nA disposizione di sviluppatori e designer Drupal.org mette a disposizioni alcuni temi che in effetti sono ambienti di sviluppo di interfacce grafiche basati, ad esempio, su Bootstrap 3 o 4. \nDrupal 8 e 9 sono fortemente orientati a sviluppare installazioni che abbiano l'interfaccia \"Mobile\" come prima opzione (Mobile First). I temi installati insieme al \"Core\" sono predisposti per accogliere con rapidit\u00e0 versioni ottimizzate per i dispositivi portatili. \nA questo proposito il creatore di Drupal Dries Buytaert si \u00e9 impegnato personalmente nel facilitare lo sviluppo delle API REST che consentono di affiancare al Backend Drupal interfacce grafiche progettate in ambienti differenti (React, Angular, ecc.). In ambiente Drupal si definisce questa opportunit\u00e0 con il termine \"Decoupled\". Drupal 8 e successivi contengono nell'installazione Core gli strumenti necessari per creare progetti \"Decoupled\". \nAccessibilit\u00e0.\nGi\u00e0 da Drupal 7 il tema dell'accessibilit\u00e0 \u00e9 stato uno degli argomenti pi\u00f9 sostenuti nella comunit\u00e0 Drupal. Drupal si presta alla costruzione di Siti Web accessibili a persone con disabilit\u00e0. La maggior parte delle opzioni a favore dell'accessibilit\u00e0 sono state integrate nel Core di Drupal.\nDrupal 8 ha inserito nelle sue Best Practice suggerite agli sviluppatori le indicazioni dettate dall'Authoring Tool Accessibility Guidelines(ATAG).\nTra le funzionalit\u00e0 pi\u00f9 funzionali all'accessibilit\u00e0 si segnalano:\nCritiche.\nL'installazione di Drupal (e dei suoi moduli) richiede l'accesso a un database ed alcuni permessi avanzati, ad esempio la possibilit\u00e0 di usare comandi SQL come SELECT, INSERT, UPDATE, DELETE, CREATE, DROP, INDEX, ALTER e LOCK TABLES. Alcuni fornitori di hosting web non offrono queste funzioni. Chi voglia usare Drupal deve accertarsi che il suo server offra queste funzioni prima di installare.\nCome per altri sistemi di gestione dei contenuti, \u00e8 possibile configurare il database di partenza da riga di comando drupal.org oppure con phpMyAdmin/PhpPgAdmin. A partire dalla versione 5.0, \u00e8 possibile installare Drupal e configurare il database quasi interamente tramite un'interfaccia web.\nAlcuni considerano pi\u00f9 difficile imparare a usare Drupal e installarlo, rispetto ad altri CMS o a semplici piattaforme per blog come WordPress. Drupal 5.0, distribuito il 15 gennaio 2007, contiene un assistente all'installazione utilizzabile con il browser, per rispondere in parte a queste critiche; Drupal 6.0, pubblicato il 13 febbraio 2008, rende ancora pi\u00f9 semplice l'installazione.\nA partire da Drupal 7 l'installazione \u00e9 diventata molto semplice, sia per l'utente non sviluppatore che pu\u00f2 installare a partire da un unico pacchetto scaricato dal sito Drupal.org, sia per gli sviluppatori che attraverso Composer possono effettuare l'installazione con un solo comando.\nAlcuni programmatori criticano Drupal perch\u00e9 non lo considerano sviluppato con la Programmazione orientata agli oggetti (OOP), ma Programmare Drupal da una prospettiva orientata agli oggetti (in inglese) spiega come i principi della OOP e della Programmazione orientata agli aspetti (AOP) siano applicati anche a Drupal. A partire da Drupal 8 la Programmazione orientata agli oggetti \u00e9 divenuta il paradigma fondamentale garantito dall'adozione del framework Symfony.\nDistribuzioni.\nPer semplificare il processo di installazione a coloro che vogliano usare Drupal in un contesto specifico (un negozio online, un sito di recensioni musicali, un blog, ecc.), la comunit\u00e0 di Drupal ha discusso se distribuire installazioni di Drupal pronte all'uso, pre-configurate con moduli di terze parti e impostate per un tipo particolare di sito.\nCi sono gi\u00e0 diverse distribuzioni personalizzate di Drupal. Molte sono semplicemente costituite da Drupal con l'aggiunta di moduli di terze parti, ma alcune includono anche modifiche al \u00abcore\u00bb. Un esempio di queste distribuzioni \u00e8 vbDrupal, che \u00e8 Drupal integrato con vBulletin.\nDrupal 4.2 \u00e8 stato usato da DeanSpace, che ha ospitato molti siti web indipendenti a supporto della campagna presidenziale di Howard Dean nel 2004. Dopo la fine della campagna di Dean, il progetto DeanSpace si \u00e8 trasformato in CivicSpace, una \u00abpiattaforma per l'organizzazione di movimenti dal basso che fornisce strumenti all'azione collettiva nelle comunit\u00e0 e connette e ravvicina gruppi distanti di sostenitori\u00bb basata su Drupal. Quindi CivicSpace \u00e8 una distribuzione derivata, basata su Drupal 4.2.\nMolte innovazioni di CivicSpace sono state poi riportate all'interno del progetto di Drupal. Funzioni particolarmente utili per organizzazioni no-profit e campagne politiche sono disponibili nel modulo CiviCRM per Drupal 5.0 e versioni seguenti.\nBibliografia.\nDrupal \u00e8 stato trattato in molti libri sullo sviluppo di applicazioni web. Al momento non ne esistono delle traduzioni in italiano."}
{"id": "89614", "revid": "125271354", "url": "https://it.wikipedia.org/wiki?curid=89614", "title": "Eccidio di Sant'Anna di Stazzema", "text": "Leccidio di Sant'Anna di Stazzema fu un crimine di guerra nazifascista compiuto dai soldati tedeschi di tre compagnie della 16. SS-Panzergrenadier-Division \"Reichsf\u00fchrer-SS\", comandata dal \"Gruppenf\u00fchrer\" Max Simon con l'ausilio di alcuni collaborazionisti italiani della RSI. All'alba del 12 agosto 1944 i reparti circondarono l'abitato di Sant'Anna (una frazione di Stazzema, LU), mentre un quarto si attestava pi\u00f9 a valle, sopra il paese di Valdicastello, per bloccare ogni via di fuga. Nonostante agli inizi del mese Sant'Anna fosse stata dichiarata zona bianca dai tedeschi, in grado cio\u00e8 di accogliere popolazione civile sfollata, in poco pi\u00f9 di tre ore furono massacrate 560 persone, tra cui molti bambini.\nCome accert\u00f2 la magistratura militare italiana non si tratt\u00f2 di rappresaglia in risposta a una determinata azione del nemico, ma - come \u00e8 emerso dalle indagini - si tratt\u00f2 di un atto terroristico premeditato e curato in ogni dettaglio per annientare la volont\u00e0 della popolazione, soggiogandola grazie al terrore. L'obiettivo era quello di distruggere il paese e sterminare la popolazione per rompere ogni collegamento fra i civili e le formazioni partigiane presenti nella zona.\nStoria.\nIl contesto e la resistenza italiana.\nCon il crollo del fronte di Cassino le due armate tedesche in Italia si trovarono in una situazione precaria, sotto costante pressione delle armate alleate che risalivano rapidamente verso la pianura Padana. Impossibilitate a rispettare le disposizioni di Adolf Hitler che pretendeva di mantenere le posizioni \u00aba tutti i costi\u00bb, le forze tedesche si ritirarono lungo la linea difensiva fortificata precedentemente allestita sull'Appennino tosco-emiliano, che per motivi propagandistici venne ribattezzata da Linea Gotica al meno altisonante Linea Verde (\"Gr\u00fcne Linie\").\nIn seguito all'ingresso degli alleati a Roma il 5 giugno 1944, la Wehrmacht ebbe un crollo militare e perse interamente la zona dell'Italia centrale tra Cassino e Perugia, e il comandante tedesco del fronte Sudovest, Albert Kesselring, cosciente dell'incompletezza della Linea Verde-Gotica, predispose una ritirata combattuta con l'obiettivo di stabilizzare il fronte nei pressi del lago Trasimeno per permettere il rafforzamento della linea fortificata sugli Appennini e nel frattempo rastrellare quanti pi\u00f9 civili italiani possibili da far lavorare nella costruzione della stessa Linea Gotica.\nLa stabilizzazione del fronte tentata da Kesselring sul Trasimeno fu breve, e il 4 luglio la zona d'operazione della 14\u00aa Armata tedesca fu estesa alle provincie di Apuania (l'odierna provincia di Massa-Carrara), Lucca, Pistoia, Firenze e Arezzo. \nIn questo contesto, un aspetto di fondamentale importanza strategica per Kesselring fu di impedire al movimento resistenziale di mettere in pericolo la costruzione della linea, che per forza di cose poteva essere presidiata da un numero esiguo di truppe e quindi era particolarmente vulnerabile agli attacchi partigiani. Il pericolo rappresentato dai partigiani nelle montagne appenniniche era diventato cos\u00ec forte che al giudizio di Kesselring e dei comandi della Wehrmacht si doveva ormai parlare di movimento insurrezionale pianificato e impostato militarmente, che non poteva pi\u00f9 essere qualificato con disprezzo come mero banditismo: si trattava invece di un nemico \u00abche combatteva secondo i princ\u00ecpi della guerriglia\u00bb alle spalle delle truppe al fronte e che era quasi impossibile contrastare efficacemente. \nPer la costruzione della linea e il suo rafforzamento erano competenti i comandi di corpo d'armata schierati nei vari settori, che istituirono delle squadre d'ispezione che assieme all'Organizzazione Todt e i reparti del genio fortificazioni, dovevano coordinare la costruzione della linea difensiva. Nella zona della 14\u00aa Armata - schierata dalla costa tirrenica della zona di Massa fino al passo del Giogo - il LXXV Corpo d'armata aveva la sua squadra d'ispezioni a Fivizzano, e a tale corpo ai primi di giugno venne assegnata la 16. SS-Panzergrenadier-Division \"Reichsf\u00fchrer-SS\" (16\u00aa Divisione meccanizzata \"Reichsf\u00fchrer\"-SS\") per la protezione della costa tra Carrara e Livorno e la lotta antipartigiana nelle Alpi Apuane. Il generale Gustav-Adolf von Zangen incaricato della costruzione delle fortificazioni occidentali della linea Gotica, per contrastare il movimento partigiano concord\u00f2 con Karl Wolff che l\"Oberf\u00fchrer\" delle SS Friedrich Hildebrandt rendesse sicura la parte orientale mentre l\"Oberf\u00fchrer\" Karl Heinz B\u00fcrger avrebbe assunto lo stesso incarico nella parte occidentale. Le SS proposero inoltre che la popolazione civile delle singole localit\u00e0 fosse considerata responsabile della sicurezza di determinati obiettivi, e qualora questi fossero stati danneggiati, tutti gli abitanti delle relative localit\u00e0 sarebbero stati giustiziati. Preoccupato dell'attivit\u00e0 partigiana, von Zangen arriv\u00f2 a chiedere un massiccio concentramento di truppe lungo la linea Gotica, in modo tale che fosse \u00abpreventivamente presidiata\u00bb in attesa che vi si attestassero i soldati di prima linea delle due armate che combattevano al fronte. La mancanza di truppe a disposizione fece cadere nel vuoto la richiesta di von Zangen, il quale dovette constatare che a giugno i lavori di fortificazione sulle montagne di Carrara e sulla fondamentale postazione di monte Altissimo, a est di Carrara, furono interrotti a causa dell'intensa attivit\u00e0 partigiana. \nLe Alpi Apuane, che per la difesa tedesca rappresentavano un formidabile sbarramento naturale, ed erano di particolare importanza per la protezione del fianco occidentale della linea, si rivelarono particolarmente difficili da proteggere e controllare. Con l'aumentare dell'attivit\u00e0 partigiana il 9 giugno il LXXV Corpo d'armata ordin\u00f2 un ennesimo rastrellamento nella zona dall'entroterra di Rapallo e nella regione a nord-est di Massa tra monte Tambura e monte Pania della Croce (inclusa Stazzema) ad opera della 16\u00aa Divisione meccanizzata \"Reichsf\u00fchrer-SS\", mentre la 19\u00aa Divisione da campagna della Luftwaffe incaricata di rastrellare la zona di Castelnuovo di Val di Cecina e a nord di Follonica. \nIn particolare preoccupava i tedeschi che i partigiani controllassero le vie di comunicazione nelle retrovie del fronte: non soltanto mettevano in pericolo i rifornimenti e i punti nevralgici come fabbriche e centrali elettriche, ma avrebbero potuto creare problemi in caso di ripiegamento.\nQuesti timori trassero nuovo alimento durante la perdita di Massa il 24 giugno in seguito all'avanzata alleata: in questo episodio i tedeschi lamentarono attacchi \u00abdelle bande alle spalle\u00bb e ci\u00f2 indusse i comandi militari tedeschi ad attuare attorno alla Linea Gotica rastrellamenti condotti senza scrupoli.\nLe azioni di rastrellamento nelle retrovie Apuane furono quindi ulteriormente intensificate a luglio 1944; dal 30 giugno al 7 luglio sotto il comando del generale Theodor von Hippel venne attuata l'operazione Wallenstein, nella quale furono impiegati 5-6000 uomini per rastrellare un'area attorno al massiccio montuoso tra Parma e La Spezia e chiudere i partigiani in una sacca delimitata dalle strade che collegavano Parma-Aulla-Fivizzano-Passo del Cerreto. Fu quindi progettata una seconda operazione a occidente della strada La Spezia-Parma per garantire la sicurezza della linea ferroviaria che collega le due citt\u00e0. L'azione, chiamata Wallenstein II, fu proseguita verso occidente per contrastare i partigiani attestati nella zona del monte Penna, ma al pari dell'azione precedente, si rivel\u00f2 sostanzialmente fallimentare, perch\u00e9 dopo i rastrellamenti comparirono immediatamente i partigiani nelle zone.\nDa met\u00e0 giugno gli ordini superiori relativi alla lotta antipartigiana furono estremamente inaspriti. Il 17 giugno Kesselring eman\u00f2 il nuovo \u00abRegolamento per la lotta alle Bande partigiane\u00bb dove si mise in chiaro che l'esercito tedesco considerava le attivit\u00e0 partigiane estremamente pericolose e per contrastare tale attivit\u00e0 bisognava agire con estrema durezza, servendosi di tutti i mezzi a disposizione, ribadendo che sarebbe stata sua premura \u00abproteggere i comandanti\u00bb che avessero esagerato nella scelta dei mezzi d'intervento nella repressione. Il comandante superiore Sudovest esigeva che si reagisse con tempestivit\u00e0 e brutalit\u00e0 alle azioni della Resistenza: nelle zone con elevato movimento delle bande occorreva \u00abarrestare una percentuale di popolazione maschile\u00bb, e nel caso in una localit\u00e0 si fossero registrate azioni contro le truppe tedesche o danneggiamento di materiale militare, si sarebbe dovuto distruggere la localit\u00e0 intera, i maschi maggiori di 18 anni sarebbero stati fucilati, mentre gli autori e i caporioni andavano \u00abpubblicamente impiccati\u00bb. I generali tedeschi in Italia applicarono alla lettera le disposizioni di Kesselring, e anzi le direttive del feldmaresciallo subirono ulteriori inasprimenti: a luglio venne ordinato che non fosse \u00abavviato nessun procedimento giudiziario (n\u00e9 marziale)\u00bb a quegli esponenti della popolazione sospettati di proteggere i partigiani, costoro dovevano essere immediatamente fucilati, e stessa sorte fu riservata a eventuali prigionieri \u00abappartenenti a bande\u00bb. Il 30 luglio il decreto per la \"Bek\u00e4mpfung von Terroristen und Saboteuren\" (\"Lotta contro terroristi e sabotatori\") esplicit\u00f2 che qualunque persona fosse stata sorpresa a compiere atti a danneggiamento della Wehrmacht andava abbattuta sul posto senza fare prigionieri. Con la trasmissione di questi ordini, di fatto le popolazioni dell'Appennino venivano considerati direttamente responsabili della comparsa dei partigiani nelle zone da loro abitate.\nLa situazione nella zona di Sant'Anna.\nDalla fine del 1943 fino all'estate dell'anno successivo la popolazione di Sant'Anna di Stazzema e delle borgate limitrofe crebbe notevolmente per l'arrivo degli sfollati sospinti in queste terre dall'avanzamento del fronte bellico e dai continui bombardamenti degli anglo-americani che colpivano la costa e le citt\u00e0. I tedeschi, tra l'altro, impegnati alla costruzione di una linea difensiva che dal mar Tirreno, lungo l'Appennino, doveva arrivare all'Adriatico, rastrellavano gli uomini per impiegarli nelle opere di fortificazione. Anche il territorio di Sant'Anna di Stazzema fu interessato dalla costruenda linea \"Pietrasanta-Riegel\" che doveva collegarsi con la linea Verde-Gotica; quest'ultima, nell'inverno 1944-1945, avrebbe fermato l'avanzata degli eserciti alleati. Una direttiva emanata da Hitler il 2 giugno 1944 imponeva che per una profondit\u00e0 di 10 chilometri, al di qua e al di l\u00e0 della linea gotica, il territorio doveva essere sgombro da ogni insediamento civile; per cui a pi\u00f9 riprese l'esercito tedesco ordinava il trasferimento dei civili verso Sala Baganza, in provincia di Parma.\nIl quadro della situazione bellico-militare nell'estate del 1944 era piuttosto confuso e complesso. La Wehrmacht aveva fermato lungo la linea dell'Arno la precipitosa avanzata alleata dopo la liberazione di Roma; le brigate partigiane operavano sabotaggi e attentati a danno dei tedeschi, i quali reagivano con pesantissime rappresaglie a danno della popolazione civile. Civitella in Val di Chiana, Guardistallo, Padule di Fucecchio, San Terenzo Monti e Bardine, Fivizzano, sono solo alcune delle tante localit\u00e0 che furono teatro di eccidi e di rastrellamento di civili, voluti da Kesselring per terrorizzare e troncare connivenze tra la popolazione e le bande partigiane. La formazione \"Mulargia\", che operava sui monti delle Apuane, a met\u00e0 giugno si sciolse per dissidi interni, dando vita alla \"Gino Lombardi\" organizzata in tre compagnie, che successivamente formarono la \"X bis brigata Garibaldi\", composte da circa 120 uomini ciascuna. Queste si posizionarono una sul monte Gabberi, verso la foce di San Rocchino, un'altra vicino a Farnocchia e la terza tra Sant'Anna e la foce di Farnocchia.\nIl 26 luglio il comando germanico affisse sulla piazza della chiesa di Sant'Anna un manifesto a stampa ordinando a tutti gli abitanti di lasciare le loro abitazioni e di trasferirsi altrove, verso Valdicastello, in ottemperanza agli ordini di Hitler. Il mancato adempimento a detti ordini (dovuto, secondo alcuni, a un volantino diffuso dai partigiani nei giorni precedenti la strage, con cui la popolazione sarebbe stata invitata a non obbedire all'ordine di evacuazione) ha destato nel dopoguerra varie polemiche. Lo storico Carlo Gentile osserva al riguardo che gi\u00e0 da tempo l'esercito tedesco aveva cominciato a eseguire lo sgombero dei civili dalla costa della Versilia e delle Alpi Apuane, e tale ordine di sgombero era stato esteso alle zone interne nel luglio 1944. Tuttavia, continua Gentile, l'esecuzione dell'ordine risult\u00f2 da subito \u00abquasi impossibile\u00bb, sia perch\u00e9 la popolazione opponeva resistenza passiva, sia perch\u00e9 la Wehrmacht non disponeva di truppe e mezzi sufficienti per far rispettare l'ordine. \u00c8 vero che i tedeschi ordinarono alla popolazione montana di evacuare l'area, ma \u00e8 anche vero che da parte tedesca \u00abnon ci fu un seguito di azioni coordinate di sgombero\u00bb e le relative direttive \u00abcaddero nel vuoto\u00bb.\nPer questo motivo, secondo la ricostruzione di Gentile, il volantino diffuso dai partigiani non pu\u00f2 essere considerato come uno dei motivi della strage. \u00abIn realt\u00e0 nella voluminosa documentazione tedesca non c'\u00e8 nessuna traccia di operazioni di sgombero coordinate nei giorni della strage. Il nodo centrale non \u00e8 tanto il fatto se i partigiani avessero o meno espressamente invitato la popolazione a disattendere l'ordine di evacuazione impartito dalle autorit\u00e0 occupanti, quanto il disinteresse dei comandi nazisti a mettere al sicuro i civili in una regione in cui la crescente presenza militare veniva a essere per loro un rischio sempre pi\u00f9 grave\u00bb.\nL'eccidio del 12 agosto 1944.\nAll'inizio dell'agosto 1944 Sant'Anna di Stazzema era stata qualificata dal comando tedesco come \"zona bianca\", ossia una localit\u00e0 adatta ad accogliere sfollati: per questo la popolazione, in quell'estate, aveva superato le mille unit\u00e0. Inoltre, sempre in quei giorni, i partigiani avevano abbandonato la zona senza aver svolto operazioni militari di particolare entit\u00e0 contro i tedeschi. Nonostante ci\u00f2, all'alba del 12 agosto 1944, tre reparti di SS salirono a Sant'Anna, mentre un quarto chiudeva ogni via di fuga a valle sopra il paese di Valdicastello. Alle sette il paese era circondato. Quando le SS giunsero a Sant'Anna, gli uomini del paese si rifugiarono nei boschi per non essere deportati, mentre donne, vecchi e bambini, sicuri che nulla sarebbe capitato loro in quanto civili inermi, restarono nelle loro case.\nIn poco pi\u00f9 di mezza giornata vennero uccisi centinaia di civili, di cui solo 350 poterono essere in seguito identificate; tra le vittime 65 erano bambini minori di 10 anni di et\u00e0. Dai documenti tedeschi peraltro non \u00e8 facile ricostruire con precisione gli eventi: in data 12 agosto 1944, il comando della 14\u00aa Armata tedesca comunic\u00f2 l'effettuazione con pieno successo di un'\"operazione contro le bande\" da parte di reparti della 16. SS-Panzergrenadier-Divisione Reichsf\u00fchrer SS nella \"zona 183\", dove si trova il territorio del comune di S. Anna di Stazzema; l'ufficio informazioni del comando tedesco afferm\u00f2 che nell'operazione 270 \"banditi\" erano stati uccisi, 68 presi prigionieri e 208 \"uomini sospetti\" assegnati al lavoro coatto. Una successiva comunicazione dello stesso ufficio in data 13 agosto precis\u00f2 che \"altri 353 civili sospettati di connivenza con le bande\" erano stati catturati, di cui 209 trasferiti nel campo di raccolta di Lucca.\nI nazisti rastrellarono i civili, li chiusero nelle stalle o nelle cucine delle case, li uccisero con colpi di mitra, bombe a mano, colpi di rivoltella e altre modalit\u00e0 di stampo terroristico. La vittima pi\u00f9 giovane, Anna Pardini, aveva solo 20 giorni (23 luglio-12 agosto 1944). Gravemente ferita, la rinvenne agonizzante la sorella maggiore Cesira (Medaglia d\u2019Oro al Merito Civile) miracolosamente superstite, tra le braccia della madre ormai morta. Mor\u00ec pochi giorni dopo nell'ospedale di Valdicastello. Infine, incendi appiccati a pi\u00f9 riprese causarono ulteriori danni a cose e persone.\nPrima dell'eccidio di Sant'Anna di Stazzema, nel giugno dello stesso anno, SS tedesche, affiancate da reparti della X MAS, massacrarono 72 persone a Forno. Il 19 agosto, varcate le Apuane, le SS si spinsero nel comune di Fivizzano (Massa Carrara), seminando la morte fra le popolazioni inermi dei villaggi di Valla, Bardine e Vinca, nel comune di Fivizzano. Nel giro di cinque giorni uccisero oltre 340 persone, mitragliate, impiccate, financo bruciate con i lanciafiamme.\nNella prima met\u00e0 di settembre, con il massacro di 33 civili a Pioppetti di Montemagno, in comune di Camaiore (Lucca), i reparti delle SS portarono avanti la loro opera nella provincia di Massa Carrara. Sul fiume Frigido furono fucilati 108 detenuti del campo di concentramento di Mezzano (Lucca), mentre a Bergiola i nazisti fecero 72 vittime. Avrebbero poi continuato la strage con il massacro di Marzabotto.\nLe indagini.\nNell'estate del 1994, Antonino Intelisano (il procuratore militare di Roma), mentre cerca documentazione su Erich Priebke e Karl Hass, avvia un procedimento che porter\u00e0 alla scoperta casuale, in uno scantinato della procura militare, di un armadio contenente 695 fascicoli \u00abarchiviati provvisoriamente\u00bb, riguardanti crimini di guerra commessi da tedeschi e repubblichini. Tra questi viene trovata anche della documentazione relativa al massacro di Sant'Anna, per il quale verr\u00e0 riaperta l'inchiesta che porter\u00e0 a individuare alcuni dei responsabili.\nIl procuratore militare di La Spezia Marco De Paolis (in seguito procuratore militare di Roma) grazie a indagini accurate riesce a individuare i responsabili di questo eccidio. \u00c8 cos\u00ec che il 20 aprile 2004, davanti ai giudici del Tribunale Militare di La Spezia viene celebrato un processo per i responsabili di questo crimine. Sono passati dieci anni dalla scoperta dei fascicoli delle stragi \"abbandonati\" nell'armadio dello scantinato della procura militare di Roma, ma prima di de Paolis nessuno aveva pensato di fare indagini su questa e altra strage nazista di Sant'Anna.\nPoich\u00e9 tra soldati e ufficiali gli imputati sarebbero stati centinaia, fu deciso di rinunciare a processare i soldati - esecutori materiali dell'eccidio - per processare solo gli ufficiali che di quell'eccidio erano stati i veri responsabili, essendo stati loro a dare l'ordine del massacro.\nIl giudice dell'udienza preliminare accolse quindi la richiesta del procuratore militare De Paolis di rinvio a giudizio per i tre ufficiali SS accusati di essere gli esecutori dell'eccidio. Tra i militari tedeschi accusati: Gerhard Sommer, 83 anni, comandante della 7\u00aa compagnia del II battaglione del 35\u00ba reggimento Grenadieren (facente parte della 16. SS-Panzergrenadier-Division \"Reichsf\u00fchrer-SS\"), gli ufficiali Alfred Sch\u00f6neberg, 83 anni, e Ludwig Heinrich Sonntag, 80 anni. Per altre due SS, Werner Bru\u00df, 84 anni, e Georg Rauch, 83 anni, fu richiesto il non luogo a procedere, mentre per Heinrich Schendel, 82 anni, il Gup rinvi\u00f2 gli atti al pubblico ministero fissando il termine massimo di 5 mesi per ulteriori indagini.\nIl 22 giugno 2005 il procuratore De Paolis chiede la condanna all'ergastolo per dieci tra ex ufficiali e sottufficiali tedeschi. Il tribunale militare di La Spezia accoglie la richiesta. Al momento della sentenza i dieci erano tutti ultraottantenni.\nIl processo e le condanne.\nLa ricostruzione degli avvenimenti, l'attribuzione delle responsabilit\u00e0 e le motivazioni che hanno originato l'eccidio sono state possibili grazie al processo svoltosi al Tribunale militare di La Spezia, conclusosi nel 2005 con la condanna all'ergastolo per dieci SS colpevoli del massacro; sentenza confermata in Appello nel 2006 e ratificata in Cassazione nel 2007. Nella prima fase processuale si \u00e8 svolto, grazie al pubblico ministero Marco De Paolis, un imponente lavoro investigativo, cui sono seguite le testimonianze in aula di superstiti, di periti storici e persino di due SS appartenute al battaglione che massacr\u00f2 centinaia di persone a Sant'Anna. \nL'8 novembre 2007 vennero confermati dalla Corte di cassazione gli ergastoli all'ufficiale Gerhard Sommer e ai sottufficiali nazisti Georg Rauch e Karl Gropler. La Cassazione si \u00e8 espressa contro la richiesta di rifare il processo in quanto i soldati delle SS sentiti come testimoni dovevano essere considerati coimputati e quindi le loro testimonianze non valide. La sentenza rigetta questa tesi e conferma che l'eccidio \u00e8 stato un atto terroristico premeditato. Su iniziativa parlamentare del deputato Carlo Carli e altri, con legge 15 maggio 2003, n. 107, viene istituita, ai sensi dell'articolo 82 della Costituzione, una commissione parlamentare di inchiesta per indagare sulle anomale archiviazioni \"provvisorie\" e sull'occultamento dei 695 fascicoli (compresi quelli relativi alla strage di Sant'Anna di Stazzema) contenenti denunzie di crimini nazifascisti.\nIl 1\u00ba ottobre 2012 la Procura di Stoccarda ha archiviato l'inchiesta per la strage nazista. L'organo giudiziario tedesco ha deciso l'archiviazione innanzitutto perch\u00e9, secondo i magistrati, non sarebbe pi\u00f9 possibile stabilire il numero esatto delle vittime: nella regione si trovavano anche numerosi rifugiati di guerra provenienti da altre zone. I reati di omicidio e concorso in omicidio per l'eccidio non sono prescritti; tuttavia, secondo la Procura tedesca, sarebbe stato necessario, per l'emissione di un atto di accusa, che venisse comprovata per ogni singolo imputato la sua partecipazione alla strage. E ci\u00f2 non \u00e8 stato ritenuto possibile dagli inquirenti tedeschi. Secondo la magistratura tedesca, inoltre, non sarebbe possibile accertare se la strage sia stata effettivamente un atto premeditato contro la popolazione civile, in quanto (sempre secondo la Procura di Stoccarda) \u00e8 possibile che gli obiettivi dell'azione militare siano stati solo la lotta antipartigiana e il rastrellamento di uomini da deportare ai lavori forzati in Germania. Tale decisione, che \u00e8 in contrasto con le risultanze processuali della magistratura italiana, ha suscitato incredulit\u00e0 e sdegno fra i sopravvissuti alla strage e prese di posizione contrarie da parte di vari esponenti politici in Italia.\nLa famiglia Tucci.\nUn episodio simbolico dell'eccidio fu il massacro della famiglia di Antonio Tucci, ufficiale di marina che lavorava a Livorno, ma originario di Foligno, che aveva condotto la sua famiglia a Sant'Anna di Stazzema reputandola luogo sicuro. In questa strage morirono gli otto figli (la cui et\u00e0 andava dai pochi mesi ai 15 anni) e la moglie. Si salv\u00f2 solo lo stesso Antonio Tucci, che quel giorno era lontano da casa e rientr\u00f2 il giorno successivo; secondo alcuni testimoni, l'uomo, in preda alla disperazione, cerc\u00f2 di gettarsi tra le fiamme che ancora ardevano nella piazzetta del paese per morire assieme ai suoi cari e fu necessario trattenerlo con la forza.\nIl 25 aprile 2004 il Comune di Foligno, durante la festa della Liberazione, rendendo omaggio alle vittime della Resistenza e degli eccidi, ha intitolato una piazza del centro cittadino a Don Minzoni; in mezzo alla piazza \u00e8 stato realizzato un monumento che comprende una fontana a forma di clessidra, nel cui fascione centrale sono scolpiti in bronzo alcuni episodi a ricordo delle vittime, tra i quali la \"Croce della famiglia Tucci\".\nL'eccidio nella cultura popolare.\nIl \"Parco Nazionale della Pace\".\nSu iniziativa parlamentare del deputato Carlo Carli ed altri parlamentari nel 1996, in memoria dell'avvenimento venne istituito il \"Parco Nazionale della Pace\" presso la localit\u00e0, con la legge 11 dicembre 2000, n. 381, con l'obiettivo di mantenere viva la memoria storica degli eventi ed educare le nuove generazioni ai valori della pace, della giustizia, della collaborazione e del rispetto fra i popoli e gli individui.\nSi estende sul territorio collinare circostante il paese, concentrandosi nell'area sacrale che, dalla piazza della chiesa e dal Museo Storico della Resistenza, attraverso la Via Crucis e il bosco circostante, giunge al Col di Cava, dove \u00e8 posto il Monumento Ossario. Il parco, sia dal punto di vista morfologico sia funzionale, costituisce un connubio ideale tra ambiente, storia e memoria, grazie a uno stretto collegamento tra la natura incontaminata, i borghi e gli insediamenti sparsi sul colle e i luoghi dell'eccidio.\nDivenne luogo simbolo della memoria per la diffusione di una cultura di pace, attraverso iniziative, manifestazioni, mostre, convegni, a livello nazionale e internazionale.\nL'organo della pace.\nIl 29 luglio 2007, \u00e8 stato inaugurato l\"organo della pace\" (in tedesco: \"Friedensorgel\"), un organo a canne costruito dall'organaro italiano Glauco Ghilardi ispirandosi a strumenti dell'organaro tedesco Arp Schnitger, vissuto a cavallo tra il XVII e il XVIII secolo.\nLo strumento \u00e8 situato sulla cantoria in controfacciata della chiesa del paese ed \u00e8 racchiuso entro una cassa in legno con mostra composta da 27 canne di principale. A trasmissione integralmente meccanica, ha un'unica tastiera di 54 note con divisione tra bassi e soprani tra \"Do\" e \"Do#\", e una pedaliera dritta di 27 note e costantemente unita al manuale.\nOnorificenze.\nComune di Stazzema\nDon Fiore Menguzzo\nDon Innocenzo Lazzeri\nGenny Bibolotti Marsili\nMilena Bernab\u00f2\nCesira Pardini"}
{"id": "89615", "revid": "110157", "url": "https://it.wikipedia.org/wiki?curid=89615", "title": "Tamins", "text": "Tamins (toponimo tedesco; in romancio \"Tumein\" ) \u00e8 un comune svizzero di 1\u00a0222 abitanti del Canton Grigioni, nella regione Imboden.\nStoria.\nIl comune di Tamins \u00e8 stato istituito nel 1803 con la soppressione della signoria di Reichenau, inglobando anche la frazione di Reichenau con l'omonimo castello.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti di Tamins sono in larga maggioranza di lingua tedesca (oltre il 90% al censimento del 2000).\nInfrastrutture e trasporti.\nTamins \u00e8 servito dalla stazione ferroviaria di Reichenau-Tamins della Ferrovia Retica (linee Landquart-Coira-Thusis e Reichenau-Disentis).\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "89618", "revid": "110157", "url": "https://it.wikipedia.org/wiki?curid=89618", "title": "Felsberg (Svizzera)", "text": "Felsberg (toponimo tedesco; in romancio \"Favugn\" ; ) \u00e8 un comune svizzero di 2\u00a0589 abitanti del Canton Grigioni, nella regione Imboden.\nStoria.\n. In seguito alla serie di frane avvenuta tra il 1832 e il 1850, un quartiere nuovo fu edificato in altra posizione, meno pericolosa, denominato \"Neu-Felsberg\" o \"Neudorf\", ma ha continuato a essere abitato anche l'originario paese .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFelsberg \u00e8 servito dalla stazione ferroviaria omonima della ferrovia Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "89619", "revid": "121456818", "url": "https://it.wikipedia.org/wiki?curid=89619", "title": "Albero (grafo)", "text": "In teoria dei grafi, un albero \u00e8 un grafo non orientato nel quale due vertici qualsiasi sono connessi da uno e un solo cammino (grafo non orientato, connesso e privo di cicli). \nSi definisce inoltre foresta un grafo non orientato nel quale due vertici qualsiasi sono connessi al pi\u00f9 da un cammino (grafo non orientato e privo di cicli). Una foresta risulta costituita da una unione disgiunta di alberi (e questa propriet\u00e0 giustifica il suo nome); questi alberi costituiscono le sue componenti connesse massimali.\nDefinizioni.\nSi dice albero un grafo \"G\" connesso, non orientato e senza cicli.\nPer essere tale, il grafo deve rispettare almeno una delle seguenti richieste:\nSe \"G\" ha un numero finito di \"n\" vertici, gli enunciati precedenti sono equivalenti ai due che seguono:\nSi pu\u00f2 definire albero un grafo connesso tale che eliminando uno qualsiasi dei suoi spigoli si perde la connessione. Un albero si pu\u00f2 quindi apprezzare come grafo connesso economico, in quanto mantiene la connessione impiegando il minimo numero possibile di spigoli.\nSi pu\u00f2 poi definire albero un grafo aciclico tale che aggiungendo uno spigolo tra due suoi nodi non direttamente connessi si introduce necessariamente un ciclo. Un albero quindi si pu\u00f2 apprezzare come grafo aciclico con il maggior numero possibile di connessioni.\nDato un grafo non orientato G = (V,E) si definisce albero di copertura di G un albero T = (V',E') tale che V' = V e E' \u00e8 un sottoinsieme di E. Se G non \u00e8 connesso tale albero non esiste. \nSi definisce foresta un grafo non orientato aciclico. L'insieme delle foreste include propriamente l'insieme degli alberi, in quanto le foreste connesse sono gli alberi e vi sono foreste non connesse (facilmente individuabili). In una foresta, oltre a eventuali nodi isolati, vi sono sicuramente nodi di valenza 1 che vengono chiamati nodi pendenti: infatti, preso un nodo q qualsiasi, se si individua un cammino che inizia in q cercando di estenderlo progressivamente, ad un certo punto si incontra un nodo di valenza 1, perch\u00e9 in caso contrario si costruirebbe un ciclo, contro l'aciclicit\u00e0 delle foreste.\nIn un albero si trova quindi un nodo pendente. Se si elimina un tale nodo e lo spigolo che incide in esso si ottiene ancora un albero, perch\u00e9 si mantiene la sua connessione e la sua aciclicit\u00e0.\nProcedendo con queste eliminazioni si deve arrivare a un grafo nodo. \nIl grafo nodo costituito da un nodo e nessuno spigolo, \u00e8 un albero (ed anche una foresta).\nViene chiamato grado di un nodo il numero di figli, o di sottoalberi, di un nodo.\nLivello.\nIl livello di un nodo in un albero \u00e8 pari a 1 pi\u00f9 il livello del nodo padre, intendendo che la radice ha livello 0. Per esempio un nodo figlio della radice sar\u00e0 di livello 1, suo figlio sar\u00e0 di livello 2.\nAltezza.\nL'altezza di un albero \u00e8 il massimo fra i livelli di tutti i suoi nodi.\nDimostrazione.\nProcedendo per induzione sul numero k di foglie dell'albero considerato si ha che se k = 1 la propriet\u00e0 \u00e8 banalmente verificata (formula_2 infatti se c'\u00e8 una sola foglia sar\u00e0 che l'albero \u00e8 composto dalla sola radice e quindi l'altezza, per come \u00e8 definita, sar\u00e0 0). Supponiamo la propriet\u00e0 vera per ogni j tale che formula_3 e consideriamo un albero binario T con k foglie di altezza minima. Siano T1 e T2 i due sottoalberi che hanno per radice i figli della radice di T. Si osserva che ciascuno di questi ha meno foglie tra i due e ne possiede almeno k/2 (nel caso di numero pari). Allora per ipotesi di induzione l'altezza di quest'ultimo \u00e8 maggiore o uguale a formula_4 quindi anche l'altezza di T \u00e8 certamente maggiore o uguale a formula_4.\nLunghezza del cammino.\nLa lunghezza del cammino interno di un albero binario \u00e8 data dalla somma dei livelli dei nodi interni, mentre la lunghezza del cammino esterno di un albero binario \u00e8 data dalla somma dei livelli dei nodi esterni.\nClassi di isomorfismo.\nGli alberi (o meglio le classi di isomorfismo degli alberi) quindi si possono disporre su diversi livelli caratterizzati dal numero \"n\" dei loro nodi. Al livello 1 si trova il grafo nodo, al livello 2 il cammino di 2 nodi, al livello 3 il cammino a tre nodi, al livello 4 il cammino a 4 nodi e la stella a 3 punte e cos\u00ec via. Sul livello \"n\" si trovano tutti e soli gli alberi con n-1 spigoli che con il processo di riduzione visto sopra si riducono al grafo nodo con n-1 passi nei quali diminuisce di uno il numero degli spigoli.\nA questo punto \u00e8 dimostrato che un albero con n nodi possiede n-1 spigoli.\nViceversa si pu\u00f2 dimostrare che un grafo connesso con n nodi e n-1 spigoli \u00e8 aciclico e quindi \u00e8 un albero. Ma si pu\u00f2 dimostrare anche che un grafo aciclico con n nodi e n-1 spigoli \u00e8 connesso e quindi \u00e8 un albero.\nArricchimenti degli alberi.\nSi dice albero con radice un albero arricchito da uno dei suoi vertici. Una tale struttura risulta equivalente ad una arborescenza, digrafo tale che possiede un vertice, la \"radice\", dal quale ciascuno degli altri \u00e8 raggiungibile attraverso uno ed un solo cammino. Essa \u00e8 anche equivalente ad una controarborescenza, digrafo tale che possiede un vertice, chiamato \"inghiottitoio\", il quale \u00e8 raggiungibile da ciascuno degli altri attraverso uno ed un solo cammino. In effetti in un albero con radice \u00e8 possibile orientare tutti gli spigoli in modo che allontanino oppure che avvicinino il nodo privilegiato.\nGli alberi con radice sono strutture di dati usatissime e strategiche in informatica. Spesso risultano utili ulteriori arricchimenti degli alberi con radice: in particolare le strutture per le quali si stabilisce un ordinamento tra i vertici adiacenti ad un dato vertice (v. struttura di dati ad albero). \nSi dice albero etichettato un albero i cui vertici sono muniti di un'etichetta che li contraddistingue. Spesso le etichette assegnate a un albero con radice ed \"n\" vertici sono gli interi da 1 ad n.\nEsempio.\nL'esempio di albero mostrato a destra possiede 6 vertici e 6 \u2212 1 = 5 spigoli. L'unico cammino semplice che connette i vertici 2 e 6 \u00e8 2-4-5-6.\nPropriet\u00e0.\nQuesto \u00e8 chiamato coefficiente multinomiale.\n\u03b2 \u2248 0.5 tali che\nPropriet\u00e0 alberi binari.\nConcentrandosi sugli alberi binari esistono numerose propriet\u00e0 matematiche che sono ricorrenti nell'analisi degli algoritmi. \n Un albero binario con N nodi interni ha N+1 nodi esterni. \nQuesta propriet\u00e0 pu\u00f2 essere dimostrata per induzione. Un albero binario senza nodi interni ha un nodo esterno, per cui la propriet\u00e0 \u00e8 valida per N=0. Per N &gt; 0, un qualsiasi albero binario con N nodi interni ha l nodo interno nel sottoalbero destro ed N-1-k nel sottoalbero sinistro essendo la radice un nodo interno. Per induzione, il sottoalbero sinistro ha k+1 nodi esterni mentre il destro ne ha N-k per un totale di N+1.\n Un albero binario con N nodi interni ha 2N archi: N-1 archi interni e N+1 archi esterni. \nIn ogni albero con radice, ogni nodo ha un unico padre, e ogni arco connette un nodo al padre del nodo. Quindi ci sono N-1 archi che connettono nodi interni. Similmente ciascuno degli N+1 nodi esterni ha un arco che punta verso l'unico padre. Le prestazioni di molti algoritmi dipendono non solo dal numero di nodi dell'albero associato ma anche da varie propriet\u00e0 strutturali di questo.\nTipi di alberi.\nAlbero con radice.\nUn albero con radice \u00e8 una coppia (T, r) dove T \u00e8 un albero e r un suo vertice che viene detto radice. \nUn albero con radice \u00e8 quindi un albero in cui viene evidenziato un vertice (la radice); esso viene anche detto albero radicato. Ora, dato un vertice x in un albero con radice r, c'\u00e8 un unico cammino semplice (r, V2, V3...Vm, x) da r a x (se r \u00e8 diverso da x); il vertice Vm che precede il vertice x \u00e8 detto padre di x.\nAlbero ordinato.\nUn albero ordinato (detto anche piano) \u00e8 un albero radicato in cui i figli di ogni vertice sono totalmente ordinati. \nUn figlio della radice coi suoi discendenti forma a sua volta un albero ordinato. Questo fatto permette di dare la seguente definizione induttiva di albero ordinato:\nk\n(definiti su insiemi di vertici disgiunti) e r \u00e8 un nodo diverso dai nodi di T1,T2...Tm allora la sequenza (r, T1, T2...,Tm) \u00e8 un albero ordinato.\nAlbero binario.\nUn albero binario \u00e8 un albero radicato in cui ogni nodo interno ha al pi\u00f9 due figli; ogni figlio \u00e8 distinto come figlio sinistro oppure figlio destro. I seguenti due alberi sono coincidenti come alberi ordinati, ma distinti come alberi binari: \nDato un vertice x di un albero T binario, il sottoalbero che ha come radice il figlio sinistro di x se esiste, sar\u00e0 detto sottoalbero sinistro di x.\nAlbero completo di altezza h.\nUn albero binario completo \u00e8 un albero binario in cui ogni livello, tranne eventualmente l'ultimo, \u00e8 completamente pieno, e tutti i nodi sono il pi\u00f9 a sinistra possibile. Un albero viene chiamato albero quasi completo se l'ultimo livello non \u00e8 completamente pieno. Questo tipo di albero \u00e8 usato come una struttura dati specializzata chiamata heap.\nIl numero di vertici di un albero binario completo risulta essere: \nformula_8\ne quindi \nformula_9\nDa questo possiamo dedurre che alberi completi contengono un gran numero di nodi con una bassa altezza.\nArborescenze.\nSe si prende un albero e si evidenzia un suo nodo, cio\u00e8 se si arricchisce l'informazione che individua un albero con la segnalazione di un suo nodo, si ottiene una struttura leggermente diversa ma sostanzialmente pi\u00f9 ricca. Questa conviene chiamarla arborescenza e considerarla un digrafo, in quanto gli spigoli dell'albero originale si possono orientare in modo che si abbia un cammino orientato che porta dal nodo privilegiato a un qualsiasi altro nodo.\nIl genere di struttura cos\u00ec ottenuto viene spesso chiamato specie degli alberi con radice (\"rooted trees\"). Questo termine \u00e8 molto usato in informatica.\nA questo proposito occorre osservare che nelle applicazioni servono di pi\u00f9 le arborescenze degli alberi, anzi servono arborescenze arricchite da altre informazioni: questo accade ad es. con gli alberi sintattici trattati dai compilatori o nella linguistica e con gli organigrammi ad albero, gerarchici. Accade allora che in certe aree applicative si usi il termine \"albero\" per indicare un'arborescenza munita di certe altre informazioni. Quando si fa della matematica \u00e8 invece opportuno attenersi a definizioni precise, possibilmente standard.\nNell'ambito di determinati settori si pu\u00f2 invece accettare l'uso improprio (per la matematica) del termine albero, purch\u00e9 sia considerato un termine gergale, di uso circoscritto e giustificabile mediante convenzioni magari non esplicite ma esplicitabili e purch\u00e9 vi sia coscienza delle possibilit\u00e0 di fraintendimenti insite nell'uso affrettato dei termini."}
{"id": "89621", "revid": "1226", "url": "https://it.wikipedia.org/wiki?curid=89621", "title": "Gulliver", "text": ""}
{"id": "89622", "revid": "6923", "url": "https://it.wikipedia.org/wiki?curid=89622", "title": "Disciplitus est prioris posterior dies", "text": "La frase latina Disciplitus est prioris posterior dies, letteralmente, significa: \"Il giorno dopo (il domani) \u00e8 discepolo del precedente (l'oggi)\", il cui senso viene generalmente tradotto con l'inversione \"L'oggi \u00e8 maestro del domani\".\nSi tratta di una locuzione latina lasciataci da uno dei pi\u00f9 famosi autori di mimo, Publilio Siro, I secolo a.C., nelle sue \"Sententiae\" (raccolta di circa 700 massime e sentenze morali), tratte appunto dai suoi mimi."}
{"id": "89623", "revid": "1226", "url": "https://it.wikipedia.org/wiki?curid=89623", "title": "VIC 20", "text": ""}
{"id": "89626", "revid": "125936938", "url": "https://it.wikipedia.org/wiki?curid=89626", "title": "Errore di conio", "text": "Gli errori di conio sono errori commessi durante la coniazione di una moneta. Da non confondersi con le varianti di conio.\nTipi di errore o varianti nel conio di una moneta.\nDecentrazione.\nIl conio non colpisce correttamente la moneta e l'immagine risulta appunto decentrata.\nTondello deformato.\nDeformit\u00e0 della parte interna di una moneta bimetallica.\nDoppio dritto o doppio rovescio.\nLa moneta presenta la stessa immagine su entrambe le facce.\nParti mancanti o aggiunte.\nIl conio presenta delle impurit\u00e0 o per errore nell'aggiornamento da un anno all'altro.\nConio stanco.\nIl conio non imprime l'immagine sulla moneta con abbastanza forza.\nSalto di conio.\nIl conio batte pi\u00f9 di una volta sulla stessa moneta, imprimendo anche in parte una doppia immagine sulla stessa moneta.\nMonometalliche.\nUna moneta bimetallica viene coniata con un solo metallo.\nTranciatura del tondello.\nMezzaluna mancante nel bordo della moneta.\nEscrescenza di conio.\nPiccola goccia di metallo in eccedenza."}
{"id": "89629", "revid": "1494169", "url": "https://it.wikipedia.org/wiki?curid=89629", "title": "JavaMail", "text": "JavaMail API \u00e8 un \"package\" della Sun Microsystems arrivato alla versione 1.4.3 che fornisce le classi necessarie per la gestione della posta elettronica in linguaggio Java.\nSupporta tutti i protocolli di posta elettronica POP, SMTP, IMAP anche nelle diverse versioni (per esempio POP3). Non contiene componenti per la GUI, per cui l'interfaccia \u00e8 a pieno carico del programmatore.\n\u00c8 gi\u00e0 incluso nella Java EE, mentre nella J2SE \u00e8 necessario scaricarlo dal sito della Sun. Per il suo funzionamento occorre anche il \"package\" JAF sempre scaricabile dal medesimo sito."}
{"id": "89630", "revid": "2175", "url": "https://it.wikipedia.org/wiki?curid=89630", "title": "Soda Solvay", "text": ""}
{"id": "89632", "revid": "768068", "url": "https://it.wikipedia.org/wiki?curid=89632", "title": "Ptah", "text": "Pta\u1e25 (\"creatore\") (o Tanen, Ta-tenen, Tathenen, Pete\u1e25, Phtha, nell'Aida di Verdi: Fth\u00e0) \u00e8 una divinit\u00e0 egizia appartenente alla religione dell'antico Egitto, dio creatore, demiurgo della citt\u00e0 di Menfi, patrono degli artigiani e degli architetti nonch\u00e9 dio del sapere e della conoscenza. Lui stesso fu ingegnere, muratore, fabbro, artista.\nApi era il suo oracolo. Fu connesso con le divinit\u00e0 Sokar e Osiride, che insieme costituirono Ptah-Seker-Osiride. Come Tanen, Pta\u1e25 era conosciuto come divinit\u00e0 ctonia.\nFu sposato con Sekhmet o (secondo poche fonti) Bastet. Fra i suoi figli: Nefertum, Mihos e Imhotep.\nNell'iconografia \u00e8 raffigurato come un uomo mummificato con barba, che tiene fra le mani uno scettro composito con l\u2019\"ankh\" (simbolo della vita), l\u2019\"uas\" come bastone del potere, e il \"djed\" (simbolo della stabilit\u00e0). Spesso ha sul capo una calotta di pelle.\nDa alcune fonti viene considerato il solo creatore non creato dell'intero universo, ed \u00e8 anche ritenuto, a volte, una personificazione della materia primordiale (Ta-tenen). Ad un certo punto della storia egizia infatti si inizier\u00e0 ad assimilare queste due divinit\u00e0 in un'unica entit\u00e0, \"Pta\u1e25-Tatenen\", secondo un processo non dissimile a quello accaduto all'assai pi\u00f9 noto Amon-Ra.\nL'importanza del ruolo di Pta\u1e25 nella mitologia egiziana \u00e8 testimoniata dall'etimologia del termine \"Egitto\", una corruzione greca del lemma \"Hut-ka-Pta\u1e25\" (\u1e25wt-k3-pt\u1e25, \"Casa dello spirito di Pta\u1e25\"), dal complesso monumentale della divinit\u00e0 a Menfi."}
{"id": "89635", "revid": "287204", "url": "https://it.wikipedia.org/wiki?curid=89635", "title": "Trappi del Deccan", "text": "I Trappi del Deccan sono una grande provincia ignea situata nell'Altopiano del Deccan, localizzato nella parte centro occidentale dell'India.\nDescrizione.\nRappresentano una delle pi\u00f9 estese zone vulcaniche del pianeta Terra. Sono formati da una serie di strati di vaste colate di basalto solidificato che, nel complesso, raggiungono lo spessore di 2.000\u00a0m e coprono un'area di 500.000\u00a0km\u00b2, con un volume di circa 1.000.000\u00a0km3.\nSi ritiene che in origine i Trappi del Deccan siano arrivati a ricoprire un'area di 1,5 milioni di km2, con un volume corrispondentemente maggiore dell'attuale.\nEtimologia.\nIl termine \"trappo\" viene utilizzato in geologia dal 1785-95 per indicare formazioni rocciose stratificate di questo tipo. Deriva dallo svedese \"trappa\", che significa \"scalinata\", e utilizzato per indicare la forma a gradoni del paesaggio collinare di queste regioni costituito da stratificazioni di colate di basalto solidificato. Nel corso del tempo, l'erosione degli strati sovrapposti di colate di lava successive, d\u00e0 luogo alla formazione di un paesaggio a gradoni.\nFormazione.\nI Trappi del Deccan cominciarono a formarsi 66,25 milioni di anni fa, alla fine del Cretaceo e la parte pi\u00f9 consistente delle eruzioni vulcaniche avvenne nella catena montuosa dei Ghati occidentali. Si ritiene che la serie delle eruzioni sia durata meno di 30.000 anni.\nSi stima che l'area originariamente ricoperta dalle emissioni di lava si estendesse per 1,5 milioni di km2, cio\u00e8 all'incirca la met\u00e0 delle attuali dimensioni dell'India. La regione dei Trappi del Deccan fu poi ridotta alle dimensioni attuali in seguito ai fenomeni di erosione e ai movimenti tettonici; attualmente l'area in cui si possono ancora osservare le evidenze dei flussi lavici \u00e8 di circa 500.000\u00a0km2.\nInfluenza sulle estinzioni di massa e sul clima.\nL'emissione dei gas vulcanici, e in particolare del biossido di zolfo, durante la formazione dei trappi influenz\u00f2 i cambiamenti climatici. I dati disponibili portano ad indicare un calo della temperatura media di circa 2 \u00baC in questo periodo.\nInoltre, gli studiosi ritengono che l'elevato quantitativo delle emissioni gassose collegate alla formazione dei trappi del Deccan abbia svolto un ruolo anche nell'estinzione di massa del Cretaceo-Paleocene, nota come \"evento K-Pg\" o estinzione del Cretaceo-Terziario e abbreviata in \"evento K-T\". \u00c8 stato ipotizzato che il rapido raffreddamento collegato alle emissioni solforose assieme alla loro tossicit\u00e0, abbia dato un contributo significativo all'evento K-Pg e all'estinzione di massa conseguente.\nTuttavia, l'ipotesi che riceve il maggior consenso della comunit\u00e0 scientifica \u00e8 che l'estinzione sia stata innescata dall'evento di impatto del cratere di Chicxulub, in Messico, che potrebbe aver prodotto una nube di polveri di densit\u00e0 cos\u00ec elevata da bloccare per molti anni la luce del sole, provocando la morte della vegetazione e una consistente riduzione della temperatura globale (effetto noto come \"inverno da impatto\").\nStudi pubblicati nel 2014 sull'epoca collegata al vulcanismo del Deccan, suggeriscono che l'estinzione di massa possa essere stata causata sia dal vulcanismo nell'India che dall'evento di impatto messicano. Ulteriori studi di tono similare sono stati pubblicati nel 2015.\nTeorie sulla formazione.\nSi suppone che le eruzioni avvenute in questa zona siano associate a un profondo pennacchio di mantello o ad un punto caldo, nella fattispecie il punto caldo di Riunione. Si sospetta che tali fenomeni siano stati la causa sia delle eruzioni dei Trappi del Deccan sia dello sciame di faglie che una volta separava l'arcipelago delle Seychelles dall'India.\nLa costante espansione della dorsale oceanica, ai confini tra la placca tettonica indiana e la placca africana ha spinto l'India verso nord, lontano dal punto caldo, che ora si trova sotto l'isola di R\u00e9union nell'Oceano Indiano a sud-ovest dell'India."}
{"id": "89636", "revid": "110706916", "url": "https://it.wikipedia.org/wiki?curid=89636", "title": "Giaele e Sisara", "text": "Giaele e Sisara \u00e8 un dipinto a olio su tela (86x125 cm) realizzato nel 1620 dalla pittrice italiana Artemisia Gentileschi. \u00c8 conservato al Sz\u00e9pm\u0171v\u00e9szeti M\u00fazeum di Budapest.\nDescrizione e stile.\nIn questa tela, ancora una volta, Artemisia Gentileschi raffigura una delle terribili eroine dell'Antico Testamento: si tratta di Giaele, la cui storia \u00e8 narrata nel Libro dei Giudici. Dopo aver attratto nella propria tenda Sisara, il generale cananeo sconfitto dal popolo d'Israele, lo uccide nel sonno conficcandogli un picchetto della tenda nel cranio.\nLa scena dipinta da Artemisia non riproduce i toni tragici del racconto biblico; al contrario, essa \u00e8 pervasa da un'atmosfera calma, che potrebbe, alla prima impressione, sembrare quasi idilliaca, quando si guardi col guerriero che giace sdraiato in un sonno ristoratore e par quasi che appoggi il capo sul grembo di una deliziosa fanciulla, vestita con un elegante abito di seta gialla e con i capelli ramati raccolti in una ricercata acconciatura.\nSolo guardando le braccia scoperte e le mani della fanciulla ci si accorge che - armata di picchetto e martello - sta per colpire l'inconsapevole generale, che aveva creduto nella sua ospitalit\u00e0. Il viso di Giaele \u00e8 calmo, come di chi si accinge a un'azione consueta, n\u00e9 si coglie nella leggerezza dei gesti lo sforzo necessario ad assestare un colpo di eccezionale violenza. Manzoni (in \"Marzo 1821\") tratteggia la scena con due soli ben pi\u00f9 drammatici versi: \u00abQuel [Dio] che in pugno alla maschia Giaele / Pose il maglio ed il colpo guid\u00f2.\u00bb\nNulla vi \u00e8 nella scena che assomigli alla tragedia della \"Giuditta che decapita Oloferne\" degli Uffizi, pur essendo le due tele pressoch\u00e9 contemporanee, cosa che ridimensiona il giudizio sulla pittrice ansiosa di sublimare sulle tele l'oltraggio della violenza carnale subita. Sisara \u00e8 immaginato da Artemisia come un uomo giovane ma fisicamente poco attraente, al contrario di altri pittori, come Mattia Preti, Jacopo Vignali o Gregorio Lazzarini, che nel rappresentare l'episodio biblico dotano il personaggio di belle fattezze.\nLa lezione caravaggesca si manifesta nei marcati effetti chiaroscurali e nella impaginazione essenziale della scena: nulla emerge dall'ombra dello sfondo se non le due figure e la elegante impugnatura della spada di Sisara (si noti la precisione con cui Artemisia ne dipinge i particolari). Solo si intravede un plinto sul quale appare scolpita la firma dell'autrice e la data del quadro: \"ARTEMITIA.LOMI / FACIBAT/ M.D.CXX\".\nIl dipinto \u00e8 stato restaurato nel 1978 da Veronika Ember."}
{"id": "89638", "revid": "1564499", "url": "https://it.wikipedia.org/wiki?curid=89638", "title": "Andrea Moda Formula", "text": "LAndrea Moda Formula \u00e8 stata una scuderia automobilistica italiana che prese parte al campionato mondiale di Formula 1 nella stagione 1992.\nFondata da Andrea Sassetti al fine essenziale di fungere da mezzo promozionale per la sua azienda Andrea Moda, complici varie problematiche, errori manageriali e scarsit\u00e0 di risorse tecniche ed economiche, la squadra ebbe una vita breve e fallimentare.\nStoria.\nNel settembre 1991 l'imprenditore calzaturiero italiano Andrea Sassetti, titolare del marchio Andrea Moda (con sede a Morrovalle, in provincia di Macerata), decise di investire nel mondo dell'automobilismo al fine di meglio promuovere la propria attivit\u00e0. Pertanto rilev\u00f2 il materiale e parte del personale del reparto F1 della Scuderia Coloni (che aveva deciso di abbandonare la massima categoria motoristica) e costitu\u00ec una propria squadra corse, cui attribu\u00ec il nome della sua azienda, iscrivendola al mondiale 1992 di Formula 1. Nacque cos\u00ec l'Andrea Moda Formula, che ingaggi\u00f2 i piloti Alex Caffi ed Enrico Bertaggia.\nIn previsione del debutto iridato, Sassetti si accord\u00f2 con la Judd per ottenere una fornitura di dodici motori V10 e commission\u00f2 alla Simtek Research il progetto di una vettura: il titolare Nick Wirth riprese alcuni studi realizzati nel 1990 per la BMW (mai tradottisi in pratica), adattandoli alle regole in vigore per la stagione 1992. I tempi di completamento della macchina, battezzata Andrea Moda S921, si allungarono tuttavia oltre il previsto, sicch\u00e9 la squadra si present\u00f2 al Gran Premio del Sud Africa con due vetture di transizione, costruite in tempi ristretti assemblando al vecchio telaio Coloni C4B un retrotreno di fabbricazione Dallara e il gi\u00e0 citato propulsore Judd.\nLe vetture poterono tuttavia compiere pochi giri nelle prove libere straordinarie del gioved\u00ec, per poi essere squalificate a seguito del mancato pagamento da parte di Sassetti della tassa di iscrizione di 100.000 dollari statunitensi richiesta alle nuove squadre di F1 (dalla quale l'imprenditore si riteneva esente, considerando la propria squadra erede dei diritti della Coloni). Nella seconda gara stagionale, in Messico, fu invece un ritardo nelle spedizioni del materiale dall'Europa a impedire ai meccanici di assemblare la vettura, che non pot\u00e9 quindi uscire dai box. Da questi due rovesci scatur\u00ec un clima di tensione all'interno del team, sfociato nel licenziamento di entrambi i piloti, che furono sostituiti da Roberto Moreno e Perry McCarthy.\nFinalmente al Gran Premio del Brasile la Andrea Moda riusc\u00ec a presentarsi a ranghi completi con la nuova S921; l'unico pilota a scendere in pista fu Moreno, che scont\u00f2 gli evidenti limiti tecnici del mezzo a disposizione (il miglior tempo fu di ben 15 secondi pi\u00f9 lento rispetto a quello marcato dall'ultima vettura qualificata) e non riusc\u00ec a superare il \"taglio\" delle prequalifiche. A McCarthy, ex collaudatore Williams, fu invece impedito di correre in quanto privo della superlicenza FIA: Sassetti pens\u00f2 allora di licenziarlo e di richiamare Bertaggia, che poteva portare in dote munifici sponsor. Il regolamento agonistico allora in vigore consentiva tuttavia alle scuderie soltanto due sostituzioni dei piloti durante tutto l'anno, di cui l'Andrea Moda aveva gi\u00e0 usufruito \"appiedando\" Caffi e Bertaggia. McCarthy venne quindi confermato e, a seguito dell'ottenimento della licenza di gara, pot\u00e9 portare in pista anche la seconda S921; la delusione di Sassetti per non averlo potuto sostituire fu per\u00f2 tale che l'imprenditore chiese al personale tecnico di concentrare gli sforzi su Moreno, praticamente disinteressandosi della seconda guida.\nLe prestazioni della monoposto, aerodinamicamente inefficiente e meccanicamente fragile, rimasero assai modeste: l'Andrea Moda riusc\u00ec a superare il \"taglio\" delle prequalifiche solo al Gran Premio di Monaco, ove Moreno ottenne l'ultimo tempo utile (26\u00b0) e pot\u00e9 cos\u00ec partecipare alla gara, dalla quale tuttavia si ritir\u00f2 dopo appena 11 giri per problemi al motore.\nNelle settimane successive la situazione del team continu\u00f2 a peggiorare: la scarsit\u00e0 di materiale non consentiva di sviluppare la macchina e i piloti non riuscirono mai pi\u00f9 a qualificarsi. Il team era del resto perennemente sotto-organico e non di rado Sassetti chiamava maestranze del suo calzaturificio per integrare le lacune.\nA queste difficolt\u00e0 si aggiunsero altri errori operativi. In Canada un ritardo dei servizi di trasporto (o forse un mancato pagamento alla Judd) lasci\u00f2 le macchine prive di motore; il solo Moreno riusc\u00ec poi a scendere in pista, grazie a un propulsore prestato dalla Brabham. In Francia i camion della squadra non poterono raggiungere Magny-Cours a causa di uno sciopero degli autotrasportatori transalpini, contro il quale peraltro tutte le altre squadre si erano cautelate con deroghe \"ad hoc\". Sempre la povert\u00e0 dei mezzi disponibili fu alla base del curioso fatto avvenuto alle prequalifiche del Gran Premio di Gran Bretagna, ove McCarthy si vide costretto a scendere in pista utilizzando gomme da pioggia, le uniche a disposizione della squadra, durante un afoso giorno di sole.\nLa parabola del team si concluse durante il weekend del Gran Premio del Belgio, nel corso del quale Sassetti venne prelevato nel paddock di Spa-Francorchamps dalla polizia belga, che dava esecuzione a un mandato di cattura internazionale spiccato dall'Italia per un'accusa di false fatturazioni relative alla sua attivit\u00e0 imprenditoriale; il materiale della squadra venne anche in parte pignorato a seguito di istanze di insolvenza presentate dai fornitori. \nDi conseguenza, al successivo appuntamento di Monza, la squadra venne permanentemente squalificata dal mondiale di F1 con l'accusa di aver \u00abdanneggiato la reputazione dello sport\u00bb.\nAlcuni memorabilia del team (un fondo piatto, un volante, alcuni attrezzi) sono rimasti di propriet\u00e0 della famiglia Sassetti, che li ha esposti nel ristorante di loro propriet\u00e0 a Magliano di Tenna; l'ex patron afferma di aver anche preservato una monoposto funzionante e di guidarla egli stesso, occasionalmente, sul circuito di Misano.\nBibliografia.\nPerry McCarthy ha narrato la sua stagione all'Andrea Moda nella propria autobiografia \"Flat Out, Flat Broke: Formula 1 the Hard Way!\"."}
{"id": "89639", "revid": "486946", "url": "https://it.wikipedia.org/wiki?curid=89639", "title": "Km\u00b2", "text": ""}
{"id": "89641", "revid": "2225", "url": "https://it.wikipedia.org/wiki?curid=89641", "title": "Cm\u00b3", "text": ""}
{"id": "89642", "revid": "481349", "url": "https://it.wikipedia.org/wiki?curid=89642", "title": "Bisante (moneta)", "text": "Bisante \u00e8 il nome medioevale delle monete d'oro bizantine.\nStoria della moneta.\nLe monete di oro non erano battute nell'Europa del primo Medioevo mentre le valute pi\u00f9 diffuse erano in argento e bronzo; tuttavia circolavano in piccole quantit\u00e0, provenienti dalla regione del Mar Mediterraneo, in particolare erano altamente stimate le monete d'oro del mondo islamico ( \"d\u012bn\u0101r\" ) e bizantino. Queste ultime monete d'oro erano comunemente chiamate bisanti, dalla parola Byzantium, la forma latinizzata del nome greco originale (\u0392\u03c5\u03b6\u03ac\u03bd\u03c4\u03b9\u03bf\u03bd - \"Byz\u00e1ntion\") della capitale, Costantinopoli, da dove generalmente venivano le monete d'oro e a cui erano associate.\nLa monetazione in oro fu reintrodotta in Europa nel 1231 da Federico II di Svevia (con l'augustale del Regno di Sicilia, seguito nel 1252 dal fiorino della citt\u00e0-stato di Firenze e dal genovino della citt\u00e0-stato di Genova.\nIl rapporto tra oro ed argento in questo periodo era di 1:9.\nGeneralmente le monete d'oro erano usate quando i pagamenti avevano qualche speciale significato rituale o per mostrare una qualche forma di rispetto.\nIn araldica i bisanti sono figure in forma di dischi metallici."}
{"id": "89648", "revid": "404449", "url": "https://it.wikipedia.org/wiki?curid=89648", "title": "Giuseppe Visconti", "text": ""}
{"id": "89653", "revid": "122986652", "url": "https://it.wikipedia.org/wiki?curid=89653", "title": "Perossido di idrogeno", "text": "Il perossido di idrogeno, noto anche come acqua ossigenata, \u00e8 il pi\u00f9 semplice dei perossidi. La sua formula chimica \u00e8 H2O2. Fu sintetizzato per la prima volta nel 1818 da Louis Jacques Th\u00e9nard. La sua molecola, i cui due legami &lt;chem&gt;O-H&lt;/chem&gt; formano tra loro un angolo diedro di 111\u00b0, non \u00e8 planare.\nPropriet\u00e0 chimiche.\nA temperatura ambiente \u00e8 un liquido incolore, acquoso, corrosivo, che emana un caratteristico odore pungente. Per questo non \u00e8 mai utilizzato puro, ma sempre in soluzione acquosa.\nSi decompone convertendosi in acqua e ossigeno attraverso la seguente reazione esotermica:\nL'aumento della temperatura provocato dall'emissione di calore rende la sostanza ancora meno stabile, provocando una reazione di dissociazione a catena. Inoltre la decomposizione \u00e8 catalizzata dalla presenza di ioni metallici, specialmente di ferro.\nLo stato d'ossidazione dell'ossigeno in acqua ossigenata \u00e8 -1. Essendo uno stato intermedio tra gli stati 0 e -2, il perossido di idrogeno pu\u00f2 funzionare sia da ossidante sia da riducente.\nLa prima reazione \u00e8 favorita in ambiente acido, mentre la seconda \u00e8 favorita in ambiente basico.\nL'acqua ossigenata pu\u00f2 funzionare da ossidante o riducente estremamente ecologico; infatti, quando si comporta da riducente, si ossida a dare ossigeno, mentre, quando si comporta da ossidante, d\u00e0 acqua, due composti dotati di potere inquinante nullo. Queste propriet\u00e0 hanno fatto s\u00ec che alcuni processi chimici industriali (processi della \"green chemistry\") utilizzino l'acqua ossigenata come reagente in modo da minimizzare il proprio impatto ambientale. Un esempio \u00e8 l'impiego di acqua ossigenata e acido peracetico al posto del cloro come sbiancante per la polpa di legno nella produzione della carta.\nInoltre, l'acqua ossigenata \u00e8 usata come precursore di iniziatori radicalici utilizzabili in reazioni di polimerizzazione radicalica. Ad esempio, l'azione dell'acqua ossigenata su sali acquosi di Fe2+ produce radicali HO\u2022 secondo la reazione:\nIl perossido di idrogeno \u00e8 un acido un po' pi\u00f9 forte dell'acqua; in soluzioni acquose esso presenta un pKa di 11,75, corrispondente alla reazione:\nLa particolare struttura chimica fa s\u00ec che l'acqua ossigenata venga utilizzata per la sintesi di acidi organici percarbossilici mediante trattamento delle anidridi corrispondenti o degli acidi stessi. \u00c8 anche un componente delle reazioni oscillanti di Briggs-Rauscher e Bray-Liebhafsky.\nProduzione.\nL'acqua ossigenata \u00e8 preparata in laboratorio facendo reagire perossido di bario e acido solforico:\nIndustrialmente \u00e8 prodotto con svariati processi. Uno dei pi\u00f9 diffusi \u00e8 quello che utilizza l'elettrolisi dell'acido solforico o del bisolfato di ammonio (NH4HSO4), seguito dall'idrolisi dello ione perossidisolfato (S2O82-) che si viene a formare. Un altro processo passa invece per l'auto-ossidazione dell'idrochinone (\"p\"-C6H4(OH)2) o uno dei suoi derivati. \u00c8 in fase di sviluppo un metodo alternativo ecologico basato sulla riduzione elettrochimica di ossigeno e ossidazione dell'acqua.\nConcentrazione in volumi.\nL'acqua ossigenata si trova in commercio sotto forma di soluzione acquosa. Per indicare la concentrazione di acqua ossigenata si indicano i cosiddetti \"volumi\", che indicano il numero di litri di ossigeno che possono essere sviluppati in condizioni normali da un litro di soluzione acquosa di H2O2. Ad esempio, un litro di soluzione di H2O2 a 5 volumi pu\u00f2 sviluppare 5 litri di ossigeno, e corrisponde a una concentrazione dell'1,46% in peso.\nL'utilizzo dell'indicazione dei \"volumi\" di una certa diluizione di perossido di idrogeno differisce dall'indicazione delle concentrazioni in percentuale e l'utilizzo di questi due metodi di misurazione \u00e8 talvolta causa di errore. Per ovviare a questo esistono formule di conversione che permettono di passare da concentrazione percentuale a volumi, e viceversa.\nIn genere i fornitori per laboratori di analisi chimiche indicano la concentrazione percentuale dell'acqua ossigenata, mentre i produttori di articoli destinati all'uso domestico indicano i \"volumi\". Qui di seguito \u00e8 riportato un elenco con le due misure di concentrazione a confronto:\nConcentrazioni elevate sono molto tossiche, anche letali, soprattutto se il prodotto \u00e8 ingerito.\nApplicazioni.\nCome antisettico.\n\u00c8 utilizzato come antisettico per escoriazioni, ferite e ulcere. Nell'utilizzo bisogna evitare che venga a contatto con la pelle sana e con gli occhi. Da evitare preparati che contengano potassio permanganato o ioduro per incompatibilit\u00e0. Si utilizza in misura che varia dal 3% al 6% (20 volumi) e dosi maggiori vengono diluite.\nLe bollicine che si formano al momento del contatto nascono per via dell'enzima catalasi che scinde la composizione del preparato liberando l'ossigeno, ci\u00f2 comporta che la parte del tessuto necrotizzato si distacchi. Pu\u00f2 portare a irritazione e dolore.\nL'azione disinfettante \u00e8 dovuta a un duplice meccanismo: da una parte l'acqua ossigenata agisce come ossidante, denaturando le proteine; dall'altra la formazione delle bollicine di ossigeno pulisce meccanicamente la ferita, eliminando eventuali batteri ivi depositati.\nCome decolorante.\nIn soluzione acquosa fino al 12% (40 volumi) \u00e8 usato come decolorante per schiarire i capelli o i peli corporei, come sviluppatore nelle tinture a ossidazione, come smacchiatore del colore per capelli e come neutralizzante nelle permanenti (Regolamento 1223/2009 e s.m.i.; allegato III, n. 12). Inoltre, \u00e8 usato al 35% in odontoiatria come sbiancante (uso strettamente medico).\nCome propellente.\nIn concentrazioni dall'85% al 98% trova impiego anche come propellente per razzi e siluri, sia come comburente per bruciare un opportuno combustibile, sia singolarmente. Quando viene usato da solo, \u00e8 pompato in una camera di reazione rivestita internamente di argento che ne catalizza la decomposizione; la miscela di ossigeno e vapore acqueo ad alta pressione che si ottiene fornisce la spinta al razzo.\nIn fotografia.\nIn fotografia si usa per aumentare il contrasto nelle cianotipie. Dopo l'esposizione ai raggi UV e lo sviluppo con acqua, si immerge la cianotipia per pochi secondi nell'acqua ossigenata in concentrazione intorno al 30% per dare una tonalit\u00e0 pi\u00f9 ricca al colore blu. \u00c8 necessario un successivo lavaggio di almeno dieci minuti. Immersioni pi\u00f9 lunghe possono causare la scomparsa dell'immagine.\nPulizia e rinnovo delle plastiche ingiallite dal tempo e dalla luce solare.\n\u00c8 usato comunemente per la pulizia e il rinnovo dei colori delle parti in plastica, soprattutto acrilonitrile butadiene stirene, o ABS (ad esempio, i mattoncini Lego), la cui superficie \u00e8 andata incontro a ingiallimento; esistono vari metodi, anche in base al colore della plastica, che consistono nell\u2019immersione in perossido di idrogeno, solitamente a 30 volumi, eventualmente attivato tramite luce UV, soprattutto per plastiche bianche, con tempi variabili in base alla potenza della fonte luminosa."}
{"id": "89654", "revid": "2175", "url": "https://it.wikipedia.org/wiki?curid=89654", "title": "Acqua ossigenata", "text": ""}
{"id": "89655", "revid": "23013", "url": "https://it.wikipedia.org/wiki?curid=89655", "title": "Jackson five", "text": ""}
{"id": "89656", "revid": "109764765", "url": "https://it.wikipedia.org/wiki?curid=89656", "title": "Cistoforo", "text": "Il cistoforo era una moneta di argento del valore di quattro dracme, emessa nell'Anatolia ellenistico-romana, - in particolare Pergamo - a partire dal 200 a.C. circa, sotto il regno di Attalo I.\nLe prime monete presentavano al dritto una \"cista mistica\" parzialmente aperta, dei misteri dionisiaci, dalla quale fuoriusciva un serpente. Il tutto circondato da una corona di vite.Al rovescio due serpenti. Tra loro una faretra.Accanto al cistoforo furono emesse anche una didracma e una dracma con tipi di ispirazione dionisiaca.\nIl cistoforo si diffuse molto rapidamente in tutta l'Asia minore e fu emesso da moltissimi centri: Adramittio e Pergamo in Misia; Efeso e Smirne in Ionia; Apollonis, Tiatira, Nysa, Sardi, Stratoniceia ad Ca\u00efcum, e Tralles in Lidia; Apameia, Laodicea Combusta, e Sinnada in Frigia. Era \"de facto\" la moneta dell'Asia classica.\nNel 133 a.C. Attalo III, (138-133) l'ultimo re indipendente del regno, alla sua morte lasci\u00f2 il regno in eredit\u00e0 ai romani, e il suo territorio venne a costituire la provincia romana d'Asia.\nI cistofori continuarono ad essere emessi. Al posto del nome del re era riportato quello del magistrato (\u03a0\u03c1\u03c5\u03c4\u03b1\u03bd\u03b9\u03c2).\nTra il 57 ed il 48 a.C. furono emessi vari cistofori con l'indicazione dei proconsoli romani e dei magistrati locali.\nSono famosi due cistofori emessi nel 30 a.C. da Marco Antonio e sua moglie Ottavia, la sorella di Ottaviano, recanti la sigla III VIR R.P.C. cio\u00e8 \"Triumviri Rei Publicae Constituendae\".\nEra accettato dai Romani negli scambi, in qualit\u00e0 di \"moneta coloniale\" regolare, gi\u00e0 sotto Augusto.\nIl cistoforo era la moneta d'argento di maggiori dimensioni e quindi un ottimo mezzo per la propaganda imperiale. Fu quindi emesso in varie citt\u00e0 dell'Asia minore dalla maggior parte degli Imperatori. Era ancora in circolazione ed emesso sotto l'imperatore Adriano."}
{"id": "89657", "revid": "363629", "url": "https://it.wikipedia.org/wiki?curid=89657", "title": "Super 16 millimetri", "text": "Il Super 16 millimetri \u00e8 un formato cinematografico, diretta evoluzione del 16 millimetri. Fu introdotto nel 1970.\nFormato.\nLa pellicola \u00e8 monoperforata, ma lo spazio dove troverebbe posto la traccia audio \u00e8 occupato dal fotogramma che quindi \u00e8 pi\u00f9 grande rispetto al 16 mm sonoro. In questo modo, oltre a una maggiore resa, il fotogramma 16 mm ha un rapporto d'aspetto di 1,66:1 (European Flat), molto vicino al formato panoramico (o 1,78:1) in uso sui moderni televisori e al pi\u00f9 cinematografico 1,85:1 (Academy Flat).\nIl super 16\u00a0mm \u00e8 adoperato solo in ripresa perch\u00e9 \u00e8 destinato o ad essere \"gonfiato\" in 35 mm, oppure al telecinema. Se le riprese richiedono una registrazione sincronizzata dal vivo, sulla pellicola viene impresso un particolare segnale di codifica, detto \"timecode\", utile alla sincronizzazione immagine/suono in fase di lavorazione.\nMolte cineprese moderne possono usare sia il 16\u00a0mm che il super 16\u00a0mm, con un semplice aggiustamento del mascherino e una diversa centratura dell'asse ottico."}
{"id": "89658", "revid": "339392", "url": "https://it.wikipedia.org/wiki?curid=89658", "title": "Super 16 mm", "text": ""}
{"id": "89659", "revid": "110157", "url": "https://it.wikipedia.org/wiki?curid=89659", "title": "Associazione di cooperazione cristiana internazionale", "text": "L'Associazione di cooperazione cristiana internazionale, (ACCRI), \u00e8 un'organizzazione non governativa (ONG), costituita il 4 maggio 1987 e riconosciuta dal Ministero degli Affari Esteri per la cooperazione internazionale. Aderisce alla FOCSIV, la Federazione degli organismi cristiani servizio internazionale volontario, ed opera in collegamento con le diocesi di Trento e Trieste, citt\u00e0 in cui ha due sedi.\nL'ACCRI opera in una logica di partenariato \u201calla pari\u201d con altre ONG e organismi del sud del mondo. Tutti i progetti dell'ACCRI vengono concordati con i partner locali e sono tesi a promuovere autosviluppo, empowerment e partecipazione dei beneficiari e ONG locali.\nL'Associazione ha ottenuto nel 2005 l'Oscar del volontariato da parte della FOCSIV.\nL'impegno nei Paesi impoveriti del Sud del mondo.\nL'ACCRI Attualmente \u00e8 presente in Africa (Ciad, Kenya) e America Latina (Ecuador, Bolivia e Cile)\nL'ACCRI opera al Sud del mondo per favorire i processi di cambiamento volti a superare situazioni di ingiustizia e povert\u00e0, impegnandosi a promuovere lo sviluppo integrale della persona e delle comunit\u00e0 pi\u00f9 povere ed a rafforzare i legami di amicizia e solidariet\u00e0 tra i popoli in sintonia con i principi di Agenda21.\nAttraverso la presenza di volontari adeguatamente formati l'ACCRI - lavorando in partenariato con enti e associazioni locali - appoggia i partner e gli operatori locali con progetti di promozione all'autosviluppo in diversi settori. Dalla formazione professionale dei ragazzi lavoratori all'agricoltura, dal recupero di ragazzi in situazioni di disagio al supporto organizzativo e al rafforzamento istituzionale, dalla gestione delle risorse idriche e la tutela ambientale fino alla prevenzione e cura dell'alcolismo.\nOgni iniziativa risponde ai diritti e bisogni primari dell'uomo valorizzando le potenzialit\u00e0 esistenti e privilegiando la formazione per favorire la sostenibilit\u00e0 delle iniziative.\nLa formazione.\nL'ACCRI organizza ogni anno un percorso di formazione alla cooperazione ed al volontariato internazionale a quanti desiderano impegnarsi per un servizio al Nord o al Sud del mondo.\nIl percorso prevede:\nIl volontariato internazionale \u00e8 la proposta, rivolta soprattutto ai giovani, di impegnare due o tre anni della propria vita in un progetto di cooperazione internazionale lavorando accanto alle comunit\u00e0 del Sud e, ritornati in patria, adoperarsi per modificare la cultura che favorisce o crea squilibri e dipendenze dei Paesi poveri. A quanti desiderano impegnarsi nel volontariato internazionale si chiede: maggiore et\u00e0; maturit\u00e0 psicofisica; condivisione dei valori; disinteresse e spirito di adattamento; capacit\u00e0 di ascolto e dialogo; preparazione professionale e disponibilit\u00e0 a seguire l'itinerario formativo.\nEducazione allo sviluppo.\nL'ACCRI \u00e8 presente nella scuola e sul territorio progettando e realizzando strumenti didattici interculturali; al fine di informare e sensibilizzare sulle tematiche dell'incontro e dell'integrazione, sui meccanismi internazionali che provocano impoverimento, esclusione, distruzione dell'ambiente e violazione dei diritti umani. ACCRI promuove seminari d'informazione e formazione per una cittadinanza che voglia essere attiva e solidale (ad esempio il progetto Da \"Frontiere a Ponti\"). Organizza mostre, tavole rotonde, eventi culturali in collaborazione con i partner del sud. ACCRI sostiene le campagne che intendono superare le politiche economiche nazionali e internazionali che creano dipendenza e/o asservimento. Inoltre collabora attivamente in rete con altre associazioni, comunit\u00e0 ed enti locali al sud come al nord.\nNel Centro Risorsa \u201cBiblioteca del Mondo\u201dsi forniscono libri, DVD, CD, riviste, videocassette, dossier sui temi della cooperazione internazionale, pace, diritti umani, intercultura, solidariet\u00e0, culture altre; per l'approfondimento e l'autoformazione personale.\nACCRI \u00e8 anche coeditore della rivista mensile Volontari per lo Sviluppo (VPS)"}
{"id": "89663", "revid": "23013", "url": "https://it.wikipedia.org/wiki?curid=89663", "title": "Jackson Five", "text": ""}
{"id": "89664", "revid": "7336", "url": "https://it.wikipedia.org/wiki?curid=89664", "title": "The Jacksons", "text": ""}
{"id": "89665", "revid": "1442080", "url": "https://it.wikipedia.org/wiki?curid=89665", "title": "Alighiero Noschese", "text": "Biografia.\nLe origini e la giovinezza.\nAlighiero Noschese era figlio di un funzionario delle Dogane del Tirreno e di una professoressa. \nAveva antenati polacchi e una nonna tedesca. Legato saldamente a San Giorgio a Cremano, comune alle porte di Napoli, Noschese nacque per\u00f2 in via Palizzi al Vomero, quartiere borghese della citt\u00e0, distinguendosi sin da bambino per l'abilit\u00e0 nell'imitare i versi degli animali e la voce del padrone di casa.\nSempre a Napoli trascorse il resto della sua adolescenza frequentando l'Istituto Pontano e compiendovi gli studi classici e quindi, destinato dal padre alla professione di avvocato, si iscrisse alla facolt\u00e0 di giurisprudenza ove fu allievo, tra gli altri, di Giovanni Leone il quale, avendo appreso che quel giovane studente eseguiva magistralmente la sua imitazione, gli chiese di ascoltarla. Dalla sua vita universitaria affior\u00f2 un aneddoto: si narra infatti che Noschese, giovanissimo, avesse sostenuto due esami orali (filosofia del diritto e diritto ecclesiastico) parlando con la voce di Amedeo Nazzari al primo esame e con quella di Tot\u00f2 al secondo. L'iniziativa goliardica fil\u00f2 liscia senza destare alcun sospetto.\nLa carriera e il successo.\nAppassionato di teatro e avendo idee politiche di sinistra, divenne segretario della federazione giovanile comunista di Napoli. Dopo aver tentato senza fortuna la carriera di giornalista di cronache mondane a Paese Sera, venne assunto come praticante nel giornale radio della Rai, allora diretto da Vittorio Veltroni. Dai primi anni cinquanta ai sessanta era gi\u00e0 presente in commedie e fantasie radiofoniche, all'interno della Compagnia di Prosa di Roma della Rai, alternando l'attivit\u00e0 specifica di attore a quella di imitatore. Garinei e Giovannini gli affidarono la trasmissione radiofonica \"Caccia al tesoro\" e, a partire dal 1953, sal\u00ec sui palcoscenici di mezza Italia con la compagnia Billi e Riva, lavorando con Diana Dei, attrice e compagna di vita di Mario Riva. Negli anni successivi reciter\u00e0 in teatro nella compagnia degli attori Tino Scotti e Nuto Navarrini, alternando successi teatrali a quelli radiofonici.\nFigur\u00f2 nel cast del primo sceneggiato televisivo trasmesso nel 1954, \"Il dottor Antonio\", e comparve successivamente come ospite in diverse trasmissioni. A met\u00e0 degli anni sessanta fu protagonista in teatro di due spettacoli di successo: \"Scanzonatissimo\" di Dino Verde e \"La voce dei padroni\" di Castaldo e Faele con la regia di Garinei e Giovannini. In questi due spettacoli speriment\u00f2 per la prima volta l'imitazione di personaggi politici ma, paradossalmente, sembr\u00f2 non destare irritazione o malcontento tra i politici imitati. Anzi, questi sembravano rallegrarsi per l'effetto di maggior visibilit\u00e0 che si andava creando loro grazie a Noschese. Il 31 dicembre 1968 present\u00f2 il programma di fine anno \"Ciao, '68!\".\nLa consacrazione a personaggio di primo piano dello spettacolo avvenne tuttavia nel 1969, grazie alla partecipazione al variet\u00e0 televisivo del sabato sera \"Doppia coppia\": in quella occasione Alighiero Noschese riusc\u00ec a ottenere l'autorizzazione a imitare in televisione i personaggi politici, cosa fino ad allora proibita. Determinante sembra sia stato il consenso del futuro Presidente della Repubblica Giovanni Leone, che tra l'altro era stato suo docente alla facolt\u00e0 di Giurisprudenza dell'Universit\u00e0 di Napoli, e che incoraggi\u00f2 Noschese a proseguire in questo senso.\nDa quel momento, a detta dello stesso Noschese, pare che molti personaggi del campo dello spettacolo e della politica gli abbiano espressamente chiesto di essere imitati, sia per acquisire maggior visibilit\u00e0 sia per non essere considerati come personaggi di secondo piano: paradossalmente essere imitati da Noschese diventava sinonimo di massima notoriet\u00e0. La brillante carriera di Noschese prosegu\u00ec con una edizione di \"Canzonissima\" (1971, presentata da Corrado Mantoni e Raffaella Carr\u00e0) come ospite fisso, e successivamente lavorando con Loretta Goggi in \"Formula due\" (1973).\nLo stile e le imitazioni.\nIspirato dai modi dell'imitatore e cantante romano Marco Ciarmatore chiamato \"Marcolino il piccolo intrattenitore\", oltre alla capacit\u00e0 di riprodurre in modo pressoch\u00e9 perfetto voce, atteggiamenti e caratteristiche fisiche dei soggetti delle sue imitazioni, Alighiero Noschese riusciva a satireggiare in modo sottile e mai volgare, creando gag e battute pungenti. La sua comunque non \u00e8 mai stata una vera e propria satira spietata del potere, bens\u00ec piuttosto una serie di camaleontiche caricature di numerosissimi personaggi famosi di cui coglieva magistralmente i cosiddetti \"tic\". Per la sua eccezionale capacit\u00e0 di rifare le voci di tutti, poi, era soprannominato \"\"il Fregoli delle voci\". L'autore dei testi di Noschese era il grande sceneggiatore napoletano Dino Verde. L'artefice delle sue eccezionali ed esasperate somiglianze fisiche con i personaggi imitati era invece la famosa truccatrice Ida Montanari. \nRestano memorabili tra le tante le sue caratterizzazioni del telegiornalista Rai Mario Pastore, che di fronte a una telefonata dalla regia di smentita di una notizia faceva la faccia smarrita e con gli occhi spiritati diceva \"Mi dicono che non \u00e8 vero\", del giornalista Rai Jader Jacobelli che giustificava la messa in onda delle tribune elettorali con il bisogno di \"di...sputare\"\" sui problemi del nostro Paese, dell'annunciatrice Mariolina Cannuli, di cui enfatizzava l'atteggiamento sensuale, e del politico Amintore Fanfani, di cui sottolineava la toscanit\u00e0. Noschese si \u00e8 poi anche \"occupato\" dei giornalisti Paolo Cavallina, Ruggero Orlando (il cui gesticolare veniva esagerato tanto da fargli dire \"Da Nuova York, si dimena Ruggero Orlando\"), Tito Stagno, Ugo Zatterin (moderatore di tribune elettorali, di cui Noschese \"caricava\" l'accento veneto), di Mike Bongiorno, Gianni Morandi, Alberto Sordi, dei politici Ugo La Malfa, Giovanni Leone, Marco Pannella, Luigi Preti e di molti altri. Le cronache raccontano addirittura che la madre di Giulio Andreotti avesse visto alla televisione un'imitazione del figlio da parte di Alighiero Noschese cos\u00ec ben eseguita da non accorgersi della finzione, tanto che telefon\u00f2 pure al figlio per rimproverarlo: \"Ma come ti \u00e8 venuto in mente di andare a cantare in televisione?\".\nDepressione e declino.\nSposato dal 1963 con Edda De Bellis, un'ex impiegata del teatro Parioli, aveva avuto da lei due figli: Antonello, il primogenito, e Chiara, attrice teatrale e cinematografica, cantante e doppiatrice. La moglie, a cui era molto affezionato, decise per\u00f2 nel 1974 di lasciarlo. Il divorzio e il conseguente allontanamento dalla sua amata famiglia fu per Noschese un brutto colpo, che contribu\u00ec a farlo sprofondare nella depressione. Nello stesso 1974, per motivi ignoti, i rapporti con la Rai si interruppero bruscamente e l'attore decise di uscire dalla loggia massonica di Piazza del Ges\u00f9, alla quale era iscritto dal 1967 e dove aveva raggiunto il 30\u00ba grado di Cavaliere Kadosh nel Rito scozzese antico e accettato, per entrare nel Grande Oriente d'Italia; nello stesso periodo entr\u00f2 nella loggia coperta P2 di Licio Gelli.. Figlio di massone, cattolico e socialdemocratico, due giorni dopo la lettera di dimissioni \"per motivi strettamente personali\" dalla Gran Loggia d'Italia, \u00e8 affiliato col grado di Maestro nel Grande Oriente d'Italia. Negli anni seguenti partecip\u00f2 ad alcune trasmissioni sulle neonate televisioni private. Tenne a battesimo Tele Piombino, lavor\u00f2 per TeleLazio, dove condusse \"A letto con...\", e lavor\u00f2 per l'emittente romana Quinta Rete di Rusconi (la futura Italia 1), proponendo alcune parodie di noti personaggi della politica non trasmesse dalla Rai, perch\u00e9 bocciate dalla rigida censura dell'emittente di Stato.\nL'ultimo programma televisivo a cui partecip\u00f2, \"Ma che sera,\" condotto da Raffaella Carr\u00e0 nel 1978, avrebbe dovuto segnare il suo rientro dopo quattro anni di silenzio e il suo ritorno alla satira politica, ma and\u00f2 in onda proprio durante i giorni del rapimento di Aldo Moro. Il caso volle che Noschese avesse gi\u00e0 registrato nel dicembre del 1977 delle divertenti gag, imitando tra l'altro lo stesso Moro (oltre a numerosi altri uomini politici): quel materiale, per ovvi motivi, non pot\u00e9 andare in onda, con il Paese non certo nello \"spirito giusto\" per ridere della politica in quelle settimane cos\u00ec tormentate. Il declino di Alighiero Noschese, umano e ora anche professionale, si fece ancora pi\u00f9 acuto, tanto che il 12 novembre 1979 egli decise di sospendere le prove del suo spettacolo teatrale con Maria Rosaria Omaggio, dal titolo \"L'inferno pu\u00f2 attendere\", e si fece ricoverare per curare la depressione.\nLa morte.\nLa mattina del 3 dicembre 1979, a 47 anni, Noschese si tolse la vita sparandosi un colpo di pistola alla tempia nella cappella del giardino della clinica romana Villa Stuart, dove era ricoverato. \nIl suicidio dest\u00f2 scalpore e dubbi: risultava strano, infatti, che un malato di depressione - per giunta ricoverato - avesse con s\u00e9 una Smith &amp; Wesson calibro .38. Secondo una versione, Noschese, per uno scherzo, avrebbe simulato al telefono la voce del neurologo che lo aveva in cura, chiamando l'internista, per chiedergli i risultati degli esami clinici e cos\u00ec avrebbe appreso dal sanitario di essere affetto da un cancro inguaribile che lo destinava a vicina agonia. Sarebbe quindi uscito dalla clinica per andare a casa a prendere la pistola: tornato in clinica si sarebbe ucciso davanti alla grotta-cappella con la statuetta della Madonna di Lourdes. Nello stesso giorno, e nella stessa clinica, si trovavano pure ricoverati l'ex Presidente del Consiglio dei ministri Giulio Andreotti per un'operazione alla cistifellea e, per un altro intervento chirurgico, l'annunciatrice Mariolina Cannuli.\nGli furono celebrati due funerali: il 5 dicembre presso la chiesa di Santa Maria delle Grazie al Trionfale a Roma e il giorno dopo presso la basilica del Carmine a piazza Mercato a Napoli. La salma fu poi tumulata nel cimitero di San Giorgio a Cremano, come aveva chiesto. Era infatti proprio a San Giorgio che durante i periodi di depressione amava ritirarsi in meditazione presso un istituto religioso. Nei giorni seguenti il giornalista Enzo Biagi scrisse un editoriale sul \"Corriere della Sera\" dedicato a Noschese, alla sua vita, al suo successo e alla sua fine. Il 17 marzo 1981, due anni dopo la sua scomparsa, il nome di Alighiero Noschese fu rinvenuto nella lista degli appartenenti alla loggia massonica P2 (tessera numero 1777).\nPersonaggi imitati.\nAlighiero Noschese aveva personalmente censito nel suo repertorio oltre 1.000 voci (in un'intervista radiofonica le aveva quantificate in un totale di 1.156), alcune delle quali erano tuttavia di fantasia, legate cio\u00e8 a tipi comuni (impiegati, dirigenti ministeriali, sacerdoti) utilizzati nelle varie caratterizzazioni, mentre nella biografia scritta nel 2013 da Andrea Jelardi sono riportati 370 personaggi pubblici, per la maggior parte dei quali il grande imitatore riprodusse - com'era sua consuetudine - anche le fattezze fisiche.\nI suoi pi\u00f9 conosciuti cavalli di battaglia (in ordine alfabetico) furono:\nGiulio Andreotti, Maurizio Barendson, Lucio Battisti, Enrico Berlinguer, Mike Bongiorno, Rossano Brazzi, Mariolina Cannuli, Francesco Cossiga, Eduardo De Filippo, Amintore Fanfani, Federico Fellini, Nunzio Filogamo, Giorgio Gaber, Jader Jacobelli, Ugo La Malfa, Giovanni Leone, Domenico Modugno, Richard Nixon, Ruggero Orlando, Marco Pannella, Gino Paoli, Mario Pastore, Nilla Pizzi, Patty Pravo, Marisa Sannia, Alberto Sordi, Tito Stagno, il Telegiornale (la parodia del telegiornale era il \"Telenoschese\"), Ugo Zatterin.\nProgrammi televisivi.\nPartecip\u00f2 inoltre ad alcune serie di \"sketch\" della rubrica pubblicitaria televisiva \"Carosello\":"}
{"id": "89672", "revid": "124908398", "url": "https://it.wikipedia.org/wiki?curid=89672", "title": "Multigrafo", "text": "In matematica e in particolare in teoria dei grafi, per multigrafo si intende una struttura che pu\u00f2 dirsi costituita da un insieme finito di vertici e da spigoli che collegano due vertici o un vertice con s\u00e9 stesso (in tal caso lo spigolo si dice cappio), con la possibilit\u00e0 che due vertici siano collegati da pi\u00f9 spigoli distinti (e che un vertice presenti pi\u00f9 cappi distinti).\nI multigrafi servono come modelli di sistemi di localit\u00e0 e di strade che li collegano per trattare problemi di trasporto; in tali modelli i cappi potrebbero essere inutili, oppure potrebbero indicare strade che da una localit\u00e0 maggiore portano a localit\u00e0 minori e tornano al centro di partenza. Nelle applicazioni effettive i multigrafi vengono arricchiti con parametri che potrebbero indicare lunghezze di strade o importanza delle localit\u00e0.\nLe formule di struttura delle molecole, in particolare di quelle organiche, sono dei multigrafi con i vertici muniti di etichette che sono simboli di elementi chimici o di gruppi di atomi.\nDefinizioni.\nFormalmente definiamo multigrafo una struttura relazionale della forma\ndove Q \u00e8 un insieme finito chiamato insieme dei vertici di M, A \u00e8 un insieme finito chiamato \"insieme delle etichette degli spigoli\" di M,\ne formula_2;\nqui con formula_3 denotiamo la collezione dei sottoinsiemi di Q costituiti da uno o due vertici.\nQuando si studiano i multigrafi per le loro propriet\u00e0 generali, gli elementi di A sono oggetti semplici che servono solo per distinguere i diversi spigoli. Non cos\u00ec nelle applicazioni.\nLe coppie formula_4 si dicono spigoli del multigrafo;\ndue spigoli formula_4 e formula_6\ncon formula_7 si dicono spigoli paralleli del multigrafo;\nquesta relazione di parallelismo \u00e8 chiaramente una relazione di equivalenza;\nuno spigolo formula_8 con formula_9 si dice cappio del multigrafo. Uno spigolo privo di altri spigoli paralleli si dice spigolo semplice.\nEsempi e raffigurazioni.\nConsideriamo il multigrafo formula_10 corrispondente a\nformula_12\nNella indicazione tabellare della funzione abbiamo abbreviato formula_13 con formula_14 e formula_15 con formula_16.\nUna struttura come questa si esamina agevolmente attraverso una sua raffigurazione, ovvero attraverso una sua immersione nel piano.\nSi trova che gli spigoli etichettati da formula_17 e formula_18 sono paralleli; le altre classi di parallelismo di spigoli del multigrafo sono quella relativa alle etichette formula_19 ed formula_20 (formata da cappi paralleli), quella relativa a formula_16, formula_22 e formula_23 e le classi relative ai singoli spigoli rimanenti.\nSottomultigrafi e omomorfismi fra multigrafi.\nDati due multigrafi formula_24 ed\nformula_25 si dice che il secondo \u00e8 sottomultigrafo del\nprimo e si scrive formula_26 se e solo se\nqui formula_28 denota la restrizione della funzione formula_29 al suo sottodominio formula_30.\nUn sottomultigrafo del precedente \u00e8\nSi dice omomorfismo di un multigrafo in un secondo multigrafo una funzione formula_32 dall'insieme dei vertici del primo nell'insieme dei vertici del secondo tale che l'insieme degli spigoli del secondo si ottiene trasformando con formula_32 l'insieme degli spigoli del primo.\nGrafo di un multigrafo.\nAd ogni multigrafo si associa facilmente un grafo non orientato confondendo i suoi spigoli paralleli.\nPi\u00f9 formalmente si dice grafo sottostante a un multigrafo formula_1 il grafo\ndove cdm(f) denota il codominio della funzione f. Questo \u00e8 il grafo i cui spigoli\nsono le possibili coppie di vertici o i possibili cappi forniti dalla formula_29.\nAd esempio il grafo sottostante al multigrafo formula_37 dell'esempio iniziale \u00e8\nSi introduce inoltre il grafo semplice sottostante a un multigrafo, grafo\nottenuto eliminando i cappi del suo grafo sottostante.\nMolte caratteristiche di un multigrafo si possono introdurre a partire da caratteristiche del suo grafo sottostante, oppure con costruzioni analoghe a quelle adottate per i grafi. Talora queste costruzioni sono un po' pi\u00f9 complesse di quelle relative ai grafi.\nCammini di un multigrafo.\nSu un multigrafo si possono definire cammini e percorsi come per i grafi, con la possibilit\u00e0 di scegliere tra pi\u00f9 spigoli quando si collegano talune coppie di vertici o taluni vertici con se stessi.\nAnche per le coppie di vertici dei multigrafi si pu\u00f2 stabilire se sono\nconnessi o meno. Si possono quindi distinguere i multigrafi connessi dai non connessi e si possono introdurre le componenti connesse dei multigrafi.\nSi possono inoltre distinguere i cammini chiusi, i cicli, i cammini euleriani\novvero i cammini iniettivi sugli spigoli e i cammini hamiltoniani ovvero i cammini iniettivi sui vertici.\nSi possono quindi introdurre nozioni come quelle di multigrafo connesso, multigrafo aciclico, multigrafo regolare. Similmente a quanto si fa per i grafi, anche per i multigrafi si definiscono i sottoalberi e i sottoalberi massimali.\nAltre caratteristiche di base dei multigrafi.\nAnche per i multigrafi pu\u00f2 servire distinguere i vertici con colori diversi. Per ogni \"k\" intero positivo si dice multigrafo k-colorabile un multigrafo ai cui vertici si assegnano \"k\" colori in modo tale che due vertici collegati presentino due colori diversi.\nSi osserva che tutte le propriet\u00e0 di colorabilit\u00e0 di un multigrafo si riducono alle propriet\u00e0 di colorabilit\u00e0 del suo grafo semplice sottostante. Quindi i problemi di colorabilit\u00e0 vanno posti sostanzialmente solo per i grafi semplici connessi.\nPer grado di un vertice di un multigrafo privo di cappi si intende il numero degli spigoli distinti che incidono su tale vertice. Ad es. per il multigrafo formula_37 privato dei cappi la funzione che associa i gradi ai vertici \u00e8\nSi dice multigrafo regolare un multigrafo i cui vertici hanno lo stesso grado.\nPi\u00f9 specificamente si dice multigrafo k-regolare, con \"k\" intero positivo, un multigrafo i cui vertici hanno tutti grado \"k\". Ciascuno dei due \"cicloesatrieni\" riguardanti la struttura del benzene si pu\u00f2 rappresentare con un multigrafo 3-regolare.\nMultigrafi planari.\nSi introduce anche la nozione di immersione di un multigrafo su una superficie di un qualsiasi genere e in particolare nel piano e nella sfera. Si hanno in particolare le immersioni planari e si definiscono multigrafoi planari quelli che posseggono tali immersioni.\nSi dimostra abbastanza facilmente che un multigrafo \u00e8 planare se e solo se lo \u00e8 il grafo semplice sottostante. Quindi i problemi di planarit\u00e0 vanno posti sostanzialmente solo per i grafi semplici connessi.\nOsservazioni su termini e notazioni.\nSi deve osservare che sull'uso del termine \"multigrafo\" si ha un accordo generale e vengono utilizzate anche varie alternative; sembra per\u00f2 opportuno per ragioni di chiarezza complessiva fare preciso riferimento a questo termine."}
{"id": "89677", "revid": "1723026", "url": "https://it.wikipedia.org/wiki?curid=89677", "title": "Partito di Centro Tedesco", "text": "Il Partito di Centro Tedesco (in tedesco: Deutsche Zentrumspartei, noto anche semplicemente come Zentrum, Centro) \u00e8 un partito politico tedesco centrista di dichiarata ispirazione cattolica. Molto attivo soprattutto sotto il regime imperiale e parte del governo di numerose coalizioni durante la Repubblica di Weimar, oggi \u00e8 per\u00f2 un partito marginale nella scena politica tedesca.\nStoria.\nFondato nel 1871 per proteggere i diritti dei cattolici, che erano numericamente in minoranza rispetto ai protestanti nella nuova Germania, il partito assunse una posizione contraria alla nuova strategia del Cancelliere Otto von Bismarck chiamata Kulturkampf: essa mirava a creare uno stato centralista e a ledere i diritti dei cattolici, chiamati in maniera dispregiativa \"papisti\".\nDopo la fine del Kulturkampf, il Centro cattolico riprese la sua normale attivit\u00e0 politica e partecip\u00f2 spesso, con ministri e deputati, alla formazione di governi di coalizione. A causa della non trascurabile massa che si proponeva di rappresentare nel Parlamento, pot\u00e9 sempre arrivare ad un numero consistente di voti.\nFu favorevole alla partecipazione tedesca nella Prima guerra mondiale, anche se non mancarono personalit\u00e0 pacifiste, come ad esempio Matthias Erzberger, che cercarono sempre la via della pace e del dialogo. Erzberger propose al Reichstag un trattato di pace da inviare a Francia, Regno d'Italia e Regno Unito, ma il parere del governo fu negativo.\nQuesto movimento centrista, i cui principii generalmente pragmatici lo hanno reso disponibile a sostenere una forma di governo sia monarchica sia repubblicana, sostenne con vigore tutti i governi della Repubblica di Weimar composti tra il 1919 e il 1932, compreso quello del socialdemocratico Friedrich Ebert, nonostante il forte calo di consensi in Baviera, dove i cittadini si distaccarono in massa dal Centro Cattolico per formare una lista regionale.\nL'elettorato del Centro Cattolico non si lasci\u00f2 inizialmente attrarre dal Partito Nazista, in quanto il movimento guidato da Adolf Hitler si dichiarava contrario ai privilegi di cui la Chiesa cattolica disponeva in Germania. Tuttavia, l'appartenenza borghese e l'ideologia capitalista dei suoi uomini politici permise un notevole numero di collusioni programmatiche con i nazisti.\nIl Centro Cattolico support\u00f2 il governo guidato dal moderato Heinrich Br\u00fcning ma la debolezza dell'azione dell'esecutivo nella risoluzione dei gravi problemi che soffocavano la popolazione tedesca in quel periodo (disoccupazione, inflazione, fiscalismo, mancanza di stabilit\u00e0 politica, ecc.), indussero lo stesso presidente Hindenburg a nominare cancelliere, nel maggio del 1932, Franz von Papen. Tuttavia von Papen, che guidava l'ala destra del partito, fu costretto a dimettersi poco dopo, favorendo la nomina di Adolf Hitler.\nIl Centro Cattolico si \u00e8 dimostrato inefficace nell'opporre resistenza al governo nazista, come la maggior parte degli altri partiti. I suoi delegati votarono s\u00ec alla Legge dei pieni poteri di Hitler, approvata nel marzo del 1933. In seguito a questa legge furono dichiarati illegali tutti i partiti tranne quello nazista, quindi, da quel momento in poi, il Centro fu dissolto e fino al 1945 non pot\u00e9 godere delle libert\u00e0 fondamentali.\nAl termine della Seconda guerra mondiale, il partito fu ricostruito, tuttavia non riusc\u00ec a riacquistare il ruolo che aveva prima della guerra a causa dell'emergere dell'Unione Cristiano-Democratica. Il partito fu rappresentato nel Bundestag fino al 1957. Oggi esiste come partito marginale, radicato soprattutto nel land Renania Settentrionale-Vestfalia.\nA gennaio 2022 L'ex parlamentare di AFD, Uwe Witt ha annunciato che entrer\u00e0 nello storico partito Zentrum. Zentrum torna quindi nel Bundestag per la prima volta dal 1957."}
{"id": "89684", "revid": "1305772", "url": "https://it.wikipedia.org/wiki?curid=89684", "title": "La Riunione", "text": "Lisola della Riunione o ufficialmente, e pi\u00f9 semplicemente, la Riunione (in francese \"\u00cele de la R\u00e9union\" o, ufficialmente, \"La R\u00e9union\") \u00e8 un'isola dell'oceano Indiano occidentale costituente un dipartimento e regione d'oltremare della Francia. Il suo capoluogo \u00e8 Saint-Denis.\nDi una superficie di 2\u00a0512 km\u00b2, la Riunione appartiene all'arcipelago delle Mascarene ed \u00e8 situata a circa 684 km a est del Madagascar e a 172 km a sud-ovest di Mauritius. Si tratta di un'isola di origine vulcanica creata dall'omonimo punto caldo; culminando a 3\u00a0071 m con il Piton des Neiges, la sua cima pi\u00f9 elevata, essa presenta un rilievo molto scosceso e caratterizzato da un'erosione molto marcata. Il Piton de la Fournaise, situato nel sud-est dell'isola, \u00e8 uno dei vulcani pi\u00f9 attivi al mondo. In virt\u00f9 del suo clima tropicale la Riunione vanta un eccezionale endemismo.\nVerosimilmente scoperta dagli arabi nel Medioevo e da loro chiamata \"Dina Morgabin\" (\"l\u2019isola che riposa\"), la Riunione venne popolata solamente a partire dalla met\u00e0 del XVII secolo, circa 150 anni dopo la sua prima apparizione nelle carte nautiche portoghesi. Divenne poi scalo della compagnia francese delle Indie orientali con il nome di \"isola Borbone\" e poi, a partire dal 1710, una vera e propria colonia francese con un'economia basata sulla coltivazione del caff\u00e8. Diventata una societ\u00e0 di piantagione, al termine delle guerre napoleoniche la sua produzione agricola venne convertita a quella della canna da zucchero. L'isola venne quindi definitivamente battezzata con il suo nome attuale nel 1848, anno in cui vi venne anche abolita la schiavit\u00f9.\nL'isola ha quindi conosciuto una rampante crisi economica a partire dagli anni settanta dell'Ottocento.\nLa Riunione diventa dipartimento francese nel 1946.\nNonostante la sua appartenenza alla zona euro il suo tessuto produttivo resta strutturalmente fragile e fortemente dipendente dalla Francia metropolitana. Vi si rileva un tasso di disoccupazione particolarmente elevato, dell'ordine del 29% (e del 60% presso i giovani). Il primo settore economico dell'isola \u00e8 oggi rappresentato dal turismo.\nSecondo l'ultimo censimento a gennaio del 2015 la popolazione era di 850.727 abitanti, principalmente concentrati lungo le coste dove si trovano i principali centri abitati tra cui il capoluogo Saint-Denis.\nLa societ\u00e0 locale \u00e8 caratterizzata da un'et\u00e0 media piuttosto bassa e da una spiccata multietnicit\u00e0, trovandovi infatti posto persone di origine europea, africana, malgascia, indiana, annamita, malese e cinese. Questa diversit\u00e0 influenza notevolmente la cultura della Riunione, di cui sono elementi distintivi la sua lingua, il creolo della Riunione, la sua cucina o ancora la sua musica.\nDal punto di vista amministrativo il territorio \u00e8 diviso in e 24 comuni. Ha come dominio di primo livello: .re, .fr e .eu.\nGeografia fisica.\nLocalizzazione.\nL'isola della Riunione \u00e8 situata circa 420 km a est del Madagascar, circa 200 km a ovest di Mauritius, a pi\u00f9 di 700 km a sud delle Seychelles e pochi gradi a nord del Tropico del Capricorno.\nTerritorio.\nLa Riunione \u00e8 un'isola vulcanica nata circa tre milioni di anni fa in seguito all'emersione del vulcano del monte Piton des Neiges, oggi il rilievo pi\u00f9 elevato delle Mascarene e di tutto l'oceano Indiano con i suoi 3071 metri d'altezza. Il settore orientale dell'isola \u00e8 invece occupato dal Piton de la Fournaise, un vulcano di origine molto pi\u00f9 recente (500000 anni), considerato come uno dei pi\u00f9 attivi dell'intero pianeta. La parte emersa dell'isola non rappresenta che una minima parte (circa il 3%) della montagna sottomarina che la forma.\nIn aggiunta al vulcanismo, la superficie dell'isola \u00e8 resa ancor pi\u00f9 accidentata da parte di fenomeni erosivi molto intensi. Il centro dell'isola ospita infatti tre vasti circhi cavi originati dall'erosione (quelli di Salazie, Mafate e Cilaos), mentre le pendici sono solcate da numerosi corsi d'acqua che hanno scavato altrettante gole e burroni, stimati in numero non inferiore a 60013, tanto che i torrenti che scorrono sui loro fondi si trovano anche a parecchie centinaia metri di profondit\u00e0.\nL'antico massiccio del Piton des Neiges \u00e8 quindi separato dal massiccio del Piton de la Fournaise dalla plaine des Palmistes e dalla plaine des Cafres, le quali costituiscono un passaggio naturale tra l'est e il sud dell'isola. Oltre che dalle piane centrali, le aree pianeggianti sono rappresentate dalle aree costiere, soprattutto quelle settentrionali e occidentali. Il selvaggio litorale meridionale \u00e8 invece maggiormente scosceso.\nTra la sottile fascia costiera e le cime dei rilievi si estende una ripida zona transitoria il cui dislivello varia considerabilmente prima di arrivare sulle creste che delimitano i circhi o al cosiddetto \"Enclos\", la caldera del Piton de la Fournaise.\nL'intera linea costiera dell'isola \u00e8 di 207 km.\nClima.\nIl clima \u00e8 caldo e umido caratteristico della fascia tropicale, con la stagione delle piogge che va da novembre ad aprile. Durante la stagione secca il clima \u00e8 mite, ma sulle alture del centro la temperatura pu\u00f2 scendere sottozero. Negli altopiani centrali il clima \u00e8 quasi alpino. Non \u00e8 raro assistere a precipitazioni di carattere nevoso. Nella stagione delle piogge il clima \u00e8 umido.\nSebbene le temperature massime siano attorno ai 30\u00b0, la temperatura soggettiva percepita \u00e8 elevata a causa dell'umidit\u00e0. Nella parte orientale dell'isola le precipitazioni sono abbondanti e spesso ricorrenti durante le ore centrali della giornata; nella regione occidentale il clima \u00e8 relativamente pi\u00f9 secco e le precipitazioni scarse.\nL'isola della Riunione si trova nella pericolosa fascia dei cicloni tropicali, la cui stagione va da dicembre a marzo. Sono caratterizzati da forti venti e precipitazioni estreme; il ciclone Gamede nel 2007 ha stabilito nuovi record mondiali di pluviometria (3929 mm in 72 ore).\nOrigine del nome.\nAl momento della presa di possesso dell'isola da parte della Francia nel XVII secolo l'isola venne battezzata \"Borbone\", nome della dinastia allora regnante. Per rompere con questo nome, troppo attaccato all'Ancien R\u00e9gime, la Convenzione nazionale decise il 23 marzo 1793 di rinominare il territorio \"isola della Riunione\". La scelta di questo nome deriva probabilmente dalla volont\u00e0 di rendere omaggio alla riunione dei federati di Marsiglia con le guardie nazionali parigine che ha preceduto l'insurrezione del 10 agosto 1792 e la marcia sul palazzo delle Tuileries, per quanto nessun documento lo confermi; pertanto la parola \"Riunione\" potrebbe avere un significato del tutto simbolico.\nL'isola cambi\u00f2 pi\u00f9 volte nome nel XIX secolo: nel 1806, sotto il primo impero francese, il generale Decaen la battezz\u00f2 \"isola Bonaparte\"; nel 1810, invasa dalla squadra navale britannica del commodoro Josias Rowley, ridivenne \"isola Borbone\"; riassunse quindi definitivamente il nome di \"Riunione\" in seguito alla caduta della monarchia di luglio per mezzo di un decreto del governo provvisorio del 7 marzo 1848.\nConformemente alla grafia originale e alle classiche regole ortografiche e tipografiche \u00abla R\u00e9union\u00bb va scritto con la minuscola all'articolo ma, con la fine del XX secolo, la grafia \u00abLa R\u00e9union\u00bb con la maiuscola \u00e8 stata sempre pi\u00f9 utilizzata per sottolineare l'integrazione dell'articolo nel nome dell'isola. Quest'ultima grafia \u00e8 pertanto quella raccomandata dalla Commissione nazionale francese di toponimia e figura per esempio nell'attuale costituzione della Repubblica francese agli articoli 72-3 e 73.\nStoria.\nPrime esplorazioni.\nI marinai arabi erano soliti chiamare quest'isola, un tempo disabitata, \"Dina Morgabin\" (\u201cisola dell'occidente\u201d). Il portoghese Pedro de Mascarenhas fu il primo europeo a visitarla nel 1513.\nOccupazione francese.\nQuando venne occupata dai francesi nel 1642, il re di Francia Luigi XIII la soprannomin\u00f2 \"\u00cele Bourbon\" (dal nome della famiglia regnante, i Borbone). Fu ribattezzata \"R\u00e9union\" durante la rivoluzione francese (1793), per ricordare la riunione dei federati di Marsiglia con la guardia nazionale francese durante la marcia sul palazzo delle Tuileries, nella storica giornata del 10 agosto 1792.\nDal XVII al XIX secolo le immigrazioni di francesi, africani, cinesi, malesi e indiani del Malabar diedero all'isola l'eterogeneit\u00e0 etnica che la caratterizza. L'apertura del canale di Suez nel 1869 ridusse l'importanza della Riunione quale tappa verso le Indie orientali.\nDipartimento d'oltremare francese.\nDivenne un dipartimento d'oltremare francese il 19 marzo 1946. A seguito del Referendum del 2009, la Riunione \u00e8 considerata parte integrante del territorio metropolitano della Repubblica francese, e in quanto tale \u00e8 rappresentata all'Assemblea nazionale (con cinque deputati), al Senato (tre senatori) e nel Consiglio economico e sociale francese, elegge i membri del Parlamento europeo e usa l'euro come valuta.\nPer via della posizione strategica nell'Oceano Indiano l'isola ospita una base navale della Marine nationale, con lo scopo di tutelare gli interessi della zona economica esclusiva francese.\nFauna e flora.\nFauna endemica.\nLa Riunione \u00e8 ricca di animali endemici, tra cui alcuni estinti in tempi recenti e altri in pericolo di estinzione.\nUccelli endemici.\nSono estinti (generalmente dal XVIII secolo) i seguenti uccelli endemici:\nSono invece ancora presenti, tra gli altri:\n(*) le specie indicate con l'asterisco sono endemiche delle Mascarene (Mauritius + Riunione), non della sola Riunione\nAltri animali endemici.\nTra i vertebrati di altre classi, endemici ed estinti, menzioniamo:\nSociet\u00e0.\nEvoluzione demografica.\nLa Riunione conta, a gennaio 2014, 842.767 abitanti. All'inizio del XX secolo la crescita della popolazione della Riunione \u00e8 moderata, e addirittura flebile in certi periodi. Del resto, le difficili condizioni di vita e le epidemie di malaria, colera e peste, tra le altre, che caratterizzano l'isola di certo non favoriscono una crescita demografica. \u00c8 pertanto all'indomani dell'ottenimento dello status di dipartimento che la crescita esplode: la popolazione si triplica nell'arco di cinquant'anni, fino a raggiungere il numero di 843.000 unit\u00e0 nel 2014. Secondo alcune proiezioni, il numero degli abitanti dovrebbe quindi raggiungere il milione verso il 2030.\nTra le questioni demografiche della Riunione, va anche citato il trasferimento di 1630 bambini dall'isola alla Francia metropolitana tra il 1963 e il 1982.\nLingua.\nLa lingua dell'amministrazione, dell'insegnamento e dei media \u00e8 il francese, ma circa il 90% della popolazione della Riunione parla il creolo della Riunione (\"cr\u00e9ole r\u00e9unionnais\" in francese), una lingua vernacolare strutturata sul francese ma con numerosi prestiti e influenze dalle lingue delle diverse etnie che la abitano.\nIl passaggio dal francese standard al creolo \u00e8 avvenuto lentamente nel corso dei secoli. Secondo l'autrice Annegret Boll\u00e9e, \u00abil creolo della Riunione si \u00e8 sviluppato gradualmente a partire da quella parte di popolazione impegnata nelle coltivazioni costituitasi in seguito all'introduzione, a partire dal 1720 circa, della coltura del caff\u00e8 nell'allora isola Borbone\u00bb.\nBeneficiando oggi di un maggiore riconoscimento, il creolo della Riunione pu\u00f2 essere insegnato nelle scuole secondarie dal 2001 nel quadro dell'opzione \u00abLingua e cultura regionali\u00bb.\nData la presenza di diverse etnie in seno alla popolazione dell'isola della Riunione, anche altre lingue minoritarie sono presenti sul territorio quali l'hakka, il cantonese, il gujarati, l'urdu, l'arabo, il tamil, il malgascio, il m\u0101ori e il comoriano.\nReligione.\nLa religione prevalente \u00e8 quella cattolica. La Chiesa cattolica \u00e8 organizzata in un'unica diocesi, la diocesi di Saint-Denis-de-La R\u00e9union (in latino \"Dioecesis S. Dionysii Reunionis\") che \u00e8 una sede della Chiesa cattolica immediatamente soggetta alla Santa Sede. Nel 2010 contava 644.000 battezzati su 806.000 abitanti. \u00c8 attualmente retta dal vescovo Gilbert Guillaume Marie-Jean Aubry. Sede vescovile \u00e8 la citt\u00e0 di Saint-Denis-de-La R\u00e9union, dove si trova la cattedrale di San Dionigi. Il territorio \u00e8 suddiviso in 71 parrocchie.\nCriminalit\u00e0.\nFra i dipartimenti d'oltremare francesi La Riunione presenta uno dei pi\u00f9 bassi tassi di criminalit\u00e0 in rapporto alla popolazione. Nel 2019 il tasso di furti \u00e8 stato meno di met\u00e0 di quello nella Francia metropolitana, quello di rapine inferiore del 30%. Pi\u00f9 alto, invece, del 40-50%, quello di omicidi e violenze sessuali; il tasso di omicidi \u00e8 comunque il pi\u00f9 basso fra tutti i dipartimenti d'oltremare.\nCultura.\nCucina.\nLa cucina riunionese o creola \u00e8 il risultato di una miscela di influenze delle cucine malgascia, francese, indiana, est africana e cinese, portate nell'isola dalle immigrazioni successive e modificate dalla cultura creola locale: pesce, cacciagione, formaggi, salumi tipici, pat\u00e9 particolari, e inoltre frutta, marmellate, cioccolato, spezie molto profumate, vini francesi di importazione. Il \"cari\" (una salsa di pomodori, cipolle, peperoncino e spezie con cui si condisce pollo, gamberi o altro tipo di pesce) \u00e8 il piatto che la popolazione indigena, ma non solo, cucina abitualmente. Si dice che alle ore 19, quando tutti accendono i bollitori elettrici, i consumi di corrente salgano alle stelle. Il \"cari\" si accompagna con riso bollito, lenticchie (particolarmente famose quelle di Cilaos) e verdure varie.\nSono apprezzati anche frutti da noi poco noti, come il Sicyos edulis, una cucurbitacea con frutti spinosi nota localmente come \"chouchou\" (in francese \"chayote\") utilizzata in cucina come le zucchine, e l'Artocarpus heterophyllus, un albero che produce frutti enormi, noti localmente come \"jaques\" (in italiano \"giaca\"). La cucina della Riunione \u00e8 particolarmente piccante.\nEconomia.\nL'economia del dipartimento \u00e8 dominata dalla produzione di canna da zucchero. I principali prodotti esportati sono lo zucchero, il rum, la vaniglia e varie essenze profumate. Il settore turistico ancora poco sviluppato \u00e8 in espansione, grazie agli incontaminati paesaggi naturali tra cui le numerose cascate e \"canyon\", meta ideale per gli appassionati di \"rafting\" e torrentismo. La Riunione non \u00e8 un'isola autosufficiente, per cui nella bilancia economica hanno un grande peso gli aiuti finanziari francesi, soprattutto tramite contributi per la disoccupazione e detassazioni.\nNella cultura di massa.\nNell'Isola della Riunione \u00e8 ambientato il film \"La mia droga si chiama Julie\" (1969) di Fran\u00e7ois Truffaut.\nIl libro di Michel Bussi \"Non lasciare la mia mano\" \u00e8 ambientato nell'isola della Riunione.\nNell'isola della Riunione \u00e8 ambientato l'inizio del secondo episodio della quarta stagione del programma televisivo The Grand Tour, chiamato \"The Grand Tour presents: A Massive Hunt.\""}
{"id": "89685", "revid": "1226", "url": "https://it.wikipedia.org/wiki?curid=89685", "title": "LGPL", "text": ""}
{"id": "89686", "revid": "1226", "url": "https://it.wikipedia.org/wiki?curid=89686", "title": "GNU Library General Public License", "text": ""}
{"id": "89687", "revid": "6923", "url": "https://it.wikipedia.org/wiki?curid=89687", "title": "Augustin Pyramus De Candolle", "text": ""}
{"id": "89695", "revid": "117575373", "url": "https://it.wikipedia.org/wiki?curid=89695", "title": "Kerkrade", "text": "Kerkrade (in limburghese \"Kirchroa\", in tedesco \"Kirchrath\") \u00e8 una municipalit\u00e0 dei Paesi Bassi di 47.681 abitanti situato nella provincia del Limburgo nel sud-est dei Paesi Bassi\n\u00c8 la parte occidentale di una citt\u00e0 divisa che comprende anche la citt\u00e0 tedesca di Herzogenrath. Le due citt\u00e0, tra cui gli insediamenti suburbani periferici, hanno una popolazione che si avvicina ai 100.000 abitanti. Il confine di Stato \u00e8 tracciato in prevalenza da una strada, la \"Nieuwstraat\" (letteralmente \"strada nuova\").\nStoria.\nLa storia del comune di Kerkrade \u00e8 strettamente legata a quella della citt\u00e0 adiacente di Herzogenrath, appena oltre il confine tedesco la quale nasce come insediamento, chiamata Rode, vicino al fiume Verme (Wurm in tedesco) nel XII secolo. Nel 1104 i monaci agostiniani fondarono un'abbazia, chiamata Kloosterrade, a ovest della citt\u00e0. Dopo il ducato di Brabante a prendere il controllo della regione, \u00e8 il duca francese \"Rolduc (Rode-le-duc).\" Come \u00e8 successo per molte regioni meridionali dei Paesi Bassi, la regione pass\u00f2 in mano di diverse casate negli ultimi secoli, stando sotto il dominio Spagnolo nel 1661, austriaco tra il 1713 e il 1785 e francese tra il 1795 e il 1813. Nel 1815, quando si form\u00f2 il regno dei Paesi Bassi, il confine \u00e8 stato stabilito attraverso Herzogenrath e la parte occidentale del comune di Kerkrade. Nel XVIII secolo i monaci del duca Rolduc aprirono su piccola scala delle miniere di carbone determinando di fatto, verso il 1860, lo sviluppo del comune di Kerkrade. Quando la miniera Willem Sophia \u00e8 stata aperta intorno al 1900, la citt\u00e0 \u00e8 cresciuta ancora pi\u00f9 rapidamente, assorbendo antichi villaggi come Ch\u00e8vremont. Nei decenni successivi al 1960, tutte le miniere di Limburg sono state chiuse. Uno degli edifici pi\u00f9 antichi del comune \u00e8 Erenstein, un castello le cui origini risalgono al XIV secolo."}
{"id": "89696", "revid": "599013", "url": "https://it.wikipedia.org/wiki?curid=89696", "title": "Museo di belle arti (Budapest)", "text": "Il Museo di belle arti di Budapest (in ungherese \"Sz\u00e9pm\u0171v\u00e9szeti M\u00fazeum\") \u00e8 ospitato in un monumentale palazzo sul lato occidentale della piazza degli Eroi (\"H\u0151s\u00f6k tere\" in ungherese), eretto in stile eclettico-neoclassico dagli architetti Albert Schickedanz e F\u00fcl\u00f6p Herzog all'inizio del Novecento. Al suo interno conserva una tra le pi\u00f9 importanti collezioni di dipinti del mondo, con opere che percorrono tutto l'arco di tempo che va dal Medioevo al Novecento e tutte le principali scuole europee.\nStoria.\nIl museo fu aperto al pubblico, nell'attuale sede, nel 1906. Il primo ampio nucleo delle collezioni che oggi il museo vanta venne acquisito grazie a donazioni e lasciti di nobili e prelati ungheresi che, tra Settecento ed Ottocento, avevano sviluppato una competente passione collezionistica.\nNel 1848, appena cessati i moti rivoluzionari indipendentisti, si occup\u00f2 personalmente dell'ampliamento della collezione (facendovi trasferire opere provenienti da molteplici edifici pubblici) Lajos Kossuth, il popolare eroe e padre della patria ungherese.\nIl suo fine era - come scrive Vittorio Sgarbi - \u00abcreare un vero tesoro nazionale che certificasse la legittimit\u00e0 dell'Ungheria di stare sullo stesso piano delle grandi nazioni europee (la Francia del Louvre, la Spagna del Prado, la Gran Bretagna della National Gallery), e servisse ai connazionali per trovare motivi di riconoscimento nella storia documentata da questo patrimonio, anche in rievocazione ideale del vecchio tesoro che i sovrani ungheresi avevano raccolto e che gli Ottomani avevano disperso nel Cinquecento\u00bb.\nDa allora la politica di ampliamento, attraverso donazioni ed acquisti, non ebbe sosta. Il pi\u00f9 importante ampliamento avvenne nel 1870, quando la famiglia dei principi Esterh\u00e1zy accett\u00f2 di vendere al governo la sua straordinaria raccolta comprendente 636 dipinti (con opere di pittori del calibro di Raffaello, Correggio, Veronese, Rubens, Van Dyck, Tiepolo e Goya).\nIl museo fu bombardato e saccheggiato dalle truppe naziste durante la seconda guerra mondiale. Le opere trafugate furono restituite nel dopoguerra. L'ampliamento delle collezioni continu\u00f2 con il governo comunista del Paese (con l'acquisto di capolavori di Poussin, El Greco, Monet, Corot e molti altri).\nLe collezioni.\nLe raccolte sono oggi articolate in sei sezioni:\nUna mostra dal titolo \"Da Raffaello a Goya. Ritratti dal Museo di belle arti di Budapest\", tenuta a Torino tra l'ottobre 2004 e il gennaio 2005, ha consentito al grande pubblico di apprezzare la straordinaria collezione di ritratti presenti nel museo (opere di Raffaello, Gentile Bellini, Tiziano, Tintoretto, Moroni, Veronese, El Greco, Rubens, Goya e molti altri)."}
{"id": "89699", "revid": "1684799", "url": "https://it.wikipedia.org/wiki?curid=89699", "title": "Stadio (disambigua)", "text": ""}
{"id": "89700", "revid": "1543377", "url": "https://it.wikipedia.org/wiki?curid=89700", "title": "Beatrix Potter", "text": "Le sue opere celebrano la vita e la natura nella campagna inglese attraverso il racconto delle avventure di animali antropomorfizzati come il celebre Peter Coniglio (\"Il racconto di Peter Coniglio\", \"The Tale of Peter Rabbit\", 1902). Potter \u00e8 una delle pi\u00f9 lette e amate scrittrici di letteratura per l'infanzia; i suoi 24 racconti sono stati tradotti in 35 lingue e hanno venduto oltre 100 milioni di copie. Le sue storie sono state adattate al cinema, rielaborate nella musica e nella danza; la sua vita raccontata in un lungometraggio cinematografico e televisivo. \nLa passione per la natura, per gli animali e per la pittura, in particolare ad acquerello, fu il tema conduttore della vita di Potter fin dall'infanzia, e si riflette nelle sue opere letterarie. I suoi libri illustrati ebbero un grande successo, e i corrispondenti introiti, uniti all'eredit\u00e0 ricevuta da una zia, le consentirono di comprare prima il terreno di Hill Top Farm a Near Sawrey, un villaggio nel Lake District, e poi quello di numerose fattorie adiacenti per preservare il paesaggio collinare di quel paese. Potter si impegn\u00f2 nella salvaguardia dell'ambiente naturale dei terreni di sua propriet\u00e0, che alla sua morte lasci\u00f2 in eredit\u00e0 al National Trust; questi terreni costituiscono gran parte dell'odierna area naturale protetta del Lake District National Park.\nInfanzia e giovinezza.\nI genitori di Beatrix appartenevano a famiglie benestanti. Il padre, Rupert William Potter (1832-1914), avvocato, nel 1863 spos\u00f2 Helen Leech (1839-1932), figlia di agiati mercanti di cotone e cugina di Lord Ashton. Nel 1883 Rupert Potter eredit\u00f2 una grande fortuna e smise di esercitare la professione. Dopo tre anni di matrimonio, quando Helen era in attesa del primo figlio, la coppia and\u00f2 a vivere a Bolton Garden, nella Kensington rurale, in una grande casa con la servit\u00f9, dove Beatrix Potter venne alla luce il 28 luglio 1866. \nQuella di Beatrix era una tipica famiglia vittoriana, nella quale i figli vivevano solo occasionalmente a stretto contatto con i genitori, mentre erano le governanti a occuparsi della loro educazione e istruzione. Beatrix trascorse un'infanzia piuttosto solitaria, era delicata e spesso malata; dedicava molta parte del suo tempo al disegno e alla pittura, incoraggiata dai genitori, dotati di talento artistico. Il padre frequentava regolarmente le mostre, i teatri e le gallerie d'arte, e fu un abile fotografo amatoriale. \nQuando Beatrix aveva sei anni, nacque il secondo figlio dei Potter, Walter Bertran. I due fratelli trascorsero l\u2019infanzia lontano dagli altri bambini della loro et\u00e0 e strinsero amicizia con pochi coetanei. Fin da piccoli dimostrarono un particolare interesse per gli animali che vivevano con loro o che trovavano in natura (topi, conigli, pipistrelli, ricci, farfalle e altri insetti); li osservavano con grande attenzione, per poi disegnarli e studiarli. All'et\u00e0 di sei o sette anni Beatrix ebbe una copia de \"Le avventure di Alice nel paese delle meraviglie\" e fu colpita dalle illustrazioni di Tenniel. Per curare l'educazione artistica della figlia, Rupert Potter assunse un'apposita insegnante, dalla quale Beatrix apprese il disegno a mano libera, la geometria, la prospettiva e la pittura di fiori ad acquerello. Beatrix disegnava di tutto: dal giardino della casa di Londra e i fabbricati agricoli di Camfield Place alle nature morte e alle illustrazioni dei libri che stava leggendo, mostrando per\u00f2 di prediligere fiori e animali, dipinti nei minimi dettagli. \nDurante i primi quindici anni della sua vita, Beatrix trascorse le vacanze estive a Dalguise, in un'elegante dimora affittata dai genitori sul fiume Tay nel Perthshire, in Scozia, e successivamente a Wray Castle, nel Lake Distrect. Qui incontr\u00f2 Hardwicke Rawnsley, vicario di Wray e poi segretario fondatore del National Trust, il cui interesse per la vita di campagna e la tutela del paesaggio fu di ispirazione costante per Beatrix. Il diretto contatto con la natura delle regioni scozzesi nutr\u00ec l'immaginazione e l'osservazione dei fratelli Potter, che fin da bambini mostrarono un forte interesse per le scienze naturali. \nCome era comune nell'et\u00e0 vittoriana, i genitori di Beatrix, pur non scoraggiando la sua istruzione, riservarono al figlio maschio l'iscrizione a una prestigiosa scuola e il proseguimento degli studi a Oxford, mentre assicurarono alla figlia maggiore solo una formazione privata. Nel 1884, quando Walter Bertrand, undicenne, inizi\u00f2 la sua carriera scolastica all'Eastbourne College, nel Sussex, Beatrix rimase sola con i genitori a Bolton Gardens, con la nuova governante Annie Carter, di soli tre anni pi\u00f9 vecchia di lei. \nSar\u00e0 l'ultima governante che la seguir\u00e0; quando nel giugno 1885 Annie si sposer\u00e0 con Edwin Moore, un ingegnere civile, non verr\u00e0 pi\u00f9 sostituita da altre insegnanti. Durante il breve periodo di permanenza nella casa dei Potter, le due ragazze intesseranno un sincero rapporto di amicizia, mantenuto in vita da una lunga corrispondenza epistolare. Annie svolger\u00e0 un ruolo importante anche per la carriera professionale di Beatrix. La maggior parte delle lettere che quest'ultima scriver\u00e0 ai figli dell'amica, contenevano infatti illustrazioni da lei create, e sar\u00e0 proprio Annie a consigliare Beatrix di trasformare queste lettere in raccolte di libri per bambini. \nDai 15 ai 30 anni, Beatrix tiene un diario, scritto in un codice da lei stessa inventato, probabilmente per tenerlo lontano dagli occhi indiscreti della madre, con cui non aveva un buon rapporto. Cesser\u00e0 di scrivervi nel 1897, quando verr\u00e0 assorbita dall\u2019interesse per gli studi di carattere scientifico e dagli sforzi di pubblicazione dei suoi disegni. Il diario non costituisce una puntuale autobiografia della scrittrice, n\u00e9 rivela particolari intimi della sua vita; terminato prima che venissero pubblicate le sue prime opere, \u00e8 piuttosto una scrittura privata occasionale, nella quale l'autrice registra le sue osservazioni sulla natura, i suoi interessi artistici e intellettuali, le sue impressioni sui luoghi e le mostre d'arte che ha visitato, raccogliendo aneddoti che coinvolgono i membri della famiglia o altre persone. Il codice con il quale Beatrix scrive il suo quaderno segreto, utilizzato anche come album da disegno, verr\u00e0 decodificato solo nel 1958, vent'anni dopo la sua morte, da un collezionista di suoi disegni, Leslie Linder.\nCarriera artistica e letteraria.\nFecero parte dell'educazione di Beatrix non solo le narrazioni di carattere religioso, come quelle contenute nell'Antico Testamento o in \"The Pilgrim\u2019s Progress\" (\"Il pellegrinaggio del cristiano\") di John Bunyan, ma anche le favole di Esopo, i racconti dei fratelli Grimm e Hans Christian Andersen, Charles Kingsley, alcune fiabe folcloristiche e mitologiche scozzesi, Shakespeare e i romanzi di Walter Scott. All\u2019et\u00e0 di otto anni rimase affascinata dal \"Book of Nonsense\" di Edward Lear e dalle avventure di Alice nel Paese delle Meraviglie. Tuttavia, sembrava pi\u00f9 interessata alle illustrazioni presenti in questi racconti piuttosto che ai testi narrati. Inizi\u00f2 a creare illustrazioni per libri sin da giovanissima, sviluppando una propria tecnica influenzata dall'esperienza di altri illustratori come Walter Crane, Kate Greenaway e Randolph Caldecott. Quando inizi\u00f2 a creare le sue prime illustrazioni per libri scelse di focalizzarsi su storie tradizionali come Cenerentola, La bella addormentata, Al\u00ec Bab\u00e0 e i quaranta ladroni e Cappuccetto Rosso, ma la maggior parte delle sue illustrazioni ritraevano i suoi animali domestici: topi, conigli, gattini e porcellini d\u2019India.\nA partire dal 1890, per guadagnare qualche soldo, Beatrix e il fratello iniziarono a creare e stampare biglietti di auguri di Natale e per altre occasioni speciali, usando come soggetti principali topi e conigli e distinguendosi per l'uso di uno stile del tutto personale. L\u2019impresa Hildesheimer and Faulkner acquist\u00f2 molti dei loro disegni, soprattutto quelli che rappresentavano Benjamin Bunny, utilizzando queste illustrazioni per accompagnare un componimento di Frederic Weatherly dal titolo \"A Happy Pair\". Nel 1893 la stessa azienda compr\u00f2 molte altre illustrazioni di Potter per una raccolta di versi intitolata \"Our Dear Relations\". L\u2019anno successivo Potter riusc\u00ec a vendere una serie di versi e illustrazioni sulle rane. Soddisfatta del proprio lavoro e del successo conseguito, decise di pubblicare un proprio libro di storie illustrate, offrendolo a un certo numero di editori di libri per bambini, tra i quali Frederick Warne, senza per\u00f2 ricevere risposte positive.\nIllustrazioni scientifiche e studi in micologia.\n Beatrix era interessata a ogni campo delle scienze naturali, fatta eccezione per l\u2019astronomia, e per ognuna di queste discipline realizz\u00f2 delle illustrazioni. A partire dal 1890 i suoi interessi scientifici si spostarono sulla micologia. La incuriosivano molto i funghi per la variet\u00e0 dei colori che presentavano. Il suo interesse per la materia aument\u00f2 in seguito all\u2019incontro con Charles Mclntosh, avvenuto nell\u2019estate del 1892 a Dunkeld nel Perthshire. Il naturalista e micologo amatoriale la aiut\u00f2 a migliorare l\u2019accuratezza delle sue illustrazioni e le insegn\u00f2 l\u2019arte della tassonomia. Lo zio Sir Henry Roscoe, noto chimico all'epoca, con l'intenzione di incoraggiare la nipote in questi studi, la present\u00f2 al direttore del Kew Gardens, William Thistleton-Dyer, perch\u00e9 le fosse concesso il permesso di frequentare e studiare in quel centro di ricerca botanica. Beatrix studi\u00f2 le spore al microscopio e prov\u00f2 a coltivarle, produsse diverse illustrazioni e dipinti e annot\u00f2 quando stava osservando. Le sue ricerche furono accolte con un certo scetticismo da parte della comunit\u00e0 scientifica, perch\u00e9 non faceva parte della cerchia ufficiale di studiosi, ma soprattutto perch\u00e9 era donna. \nNel 1897 la sua teoria sulla germinazione delle spore di fungo (agaricus), \"On the Germination of the Spores of the Agaricineae\", venne presentata alla Linnean Society, ma Beatrix non pot\u00e9 parteciparvi, perch\u00e9 la presenza a questi consessi era vietata alle donne. Il suo scritto non venne preso in seria considerazione, e in seguito Beatrix lo ritir\u00f2, probabilmente per modificarlo. Non venne mai pubblicato, e and\u00f2 perduto. Circa un secolo dopo, nel 1997, la Linnean Society avrebbe espresse le sue scuse per il sessismo che aveva guidato la valutazione dei contributi scientifici femminili.\nAlla sua morte nel 1943, Potter ha donato centinaia di suoi disegni e dipinti sui funghi all'Armitt Museum and Library di Ambleside; altri, grazie all\u2019intervento di Mclntosh, si trovano al Perth Museum and Art Gallery di Perth (Regno Unito). Nel 1967, il micologo WPK Findlay ha incluso nel suo \"Wayside &amp; Woodland Fungi\" molti dei disegni di funghi accuratamente disegnati da Potter, soddisfacendo cos\u00ec il desiderio della scrittrice che un giorno i suoi disegni sarebbero stati pubblicati in un libro. Tali illustrazioni sono ritenute degne di attenzione non solo per la loro bellezza e precisione, ma anche per l'aiuto fornito ai moderni micologi nell'identificare le variet\u00e0 di funghi.\nThe Tale of Peter Rabbit.\nAll'et\u00e0 di trent'anni Potter manteneva un carattere piuttosto riservato, vestiva in modo poco conforme alle altre donne del suo tempo ed era ancora nubile. Continuava a vivere con la madre e a occuparsi di lei. Helen Leech era una donna piuttosto conformista e molto esigente nei confronti della figlia. Questa convivenza piuttosto infelice rappresenta una delle probabili cause della salute precaria di Beatrix, che era spesso soggetta a debolezza, malattie reumatiche e disturbi depressivi. \nLa svolta nella carriera artistica di Beatrix matur\u00f2 lentamente; pu\u00f2 essere contrassegnata da una lettera che scrisse il 4 settembre 1893 e che sette anni dopo ebbe degli sviluppi imprevisti. Inviata a Noel Moore, il figlio maggiore della sua ex governante Annie Carter, spesso malato, raccontava \"la storia di quattro piccoli conigli i cui nomi erano Flopsy, Mopsy, Coda di cotone e Peter ...\". Stimolata dall'incoraggiamento rivoltole da Annie di sfruttare la sua abilit\u00e0 nel raccontare e disegnare storie, Beatrix utilizz\u00f2 le lettere e il materiale illustrativo contenuto per realizzare il suo primo libro per bambini, dal titolo \"The Tale of Peter Rabbit\". Il libro venne rifiutato da ben sei case editrici, ma Beatrix non si arrese e decise di stampare lei stessa 250 copie che riusc\u00ec a vendere in breve tempo. L'anno dopo, il 2 ottobre del 1902, il libro fu apprezzato e pubblicato dalla Frederick Warne &amp; Company, che pose a Beatrix come condizione di realizzare illustrazioni a colori e non pi\u00f9 in bianco e nero.\n\"The Tale of Peter Rabbit\" rappresentava un'innovazione per il mondo dell'infanzia. Il libro infatti era stato realizzato in un formato piuttosto piccolo, adatto alle dimensioni delle mani dei bambini. Un'altra novit\u00e0 era costituita dal prezzo di quest'opera: a differenza di molti altri libri illustrati, molto costosi e che la maggioranza delle famiglie difficilmente poteva permettersi, \"The Tale of Peter Rabbit\" costava solo uno scellino. Potter inoltre si rifiut\u00f2 di sottovalutare i bambini adoperando un linguaggio troppo semplice e superficiale, e decise di inserire anche qualche termine complesso e talvolta ricercato in ciascuno dei suoi libri, per favorire il loro apprendimento e suscitarne la curiosit\u00e0.\nTrama.\n\"The Tale of Peter Rabbit\" ha come protagonista un coniglietto di nome Peter e la sua famiglia, costituita dalla madre e da tre fratelli: Flopsy, Mopsy e Cotton-tail. Un giorno la madre si allontana per prendere provviste e raccomanda ai quattro coniglietti, durante la sua assenza, di giocare all'aperto senza avvicinarsi al giardino del loro vicino, Mr. McGregor, che aveva in precedenza catturato e poi mangiato pap\u00e0 coniglio. Mentre Flopsy, Mopsy e Cotton-tail restano vicini al sentiero per cogliere dei frutti, Peter incurante delle raccomandazioni della madre si dirige verso il giardino del signor McGregor per mangiare alcune verdure. Improvvisamente incontra il padrone di casa che, non appena lo vede, lo rincorre dandogli del ladro. Peter riuscir\u00e0 a sfuggirgli ma, durante questa disavventura, perder\u00e0 gli indumenti. Al rientro a casa, mamma coniglio, dopo aver capito cos'\u00e8 successo, lo mander\u00e0 a dormire solo con un cucchiaio di camomilla per cena..\nMaturit\u00e0.\nNel 1902 si sposa clandestinamente il fratello di Beatrix, diventato un artista a tempo pieno dopo aver abbandonato gli studi di Oxford. Anche nella vita sentimentale di Beatrix cambia qualcosa. Nell'ufficio dell'editore conosce Norman Warne, uno dei figli del fondatore della societ\u00e0, Frederick Warne, scomparso nel 1901. In attesa della pubblicazione del suo primo libro, Beatrix decide di produrre in proprio la sua seconda opera: nel dicembre 1902 stampa 500 copie di \"The Tailor of Gloucester (Il sarto di Gloucester),\" a cui seguir\u00e0 la storia di uno scoiattolo, \"The Tale of Squirrel Nutkin (La storia di Nutkin lo scoiattolo),\" che trae spunto anch'essa da una lettera inviata un anno prima a Noel Moore. Entrambe queste storie verranno pubblicate dall'editore Warne nel Natale 1903. Nel frattempo, arrivarono a 50.000 le copie vendute di \"The Tale of Peter Rabbit\". \nA partire dal 1903, Potter si riveler\u00e0 molto abile anche nel campo degli affari, promuovendo la creazione di un pupazzo con le sembianze di Peter Rabbit. Negli anni successivi verranno immessi nel mercato anche altri prodotti come libri, giochi da tavolo, carta da parati, figurine, coperte per bambini e servizi da t\u00e8. La vendita di tutti questi prodotti venne autorizzata da Frederick Warne &amp; Company e garant\u00ec a Potter un reddito indipendente, cos\u00ec come enormi profitti all'editore. La grande popolarit\u00e0 dei libri di Potter risiedeva nella vivace qualit\u00e0 delle sue illustrazioni, la natura non didascalica delle sue storie, la raffigurazione del paesaggio rurale, e le qualit\u00e0 fantasiose assegnate agli animali protagonisti delle storie. \nNel 1905, Potter e Norman Warne iniziarono a frequentarsi nonostante il disaccordo dei genitori della giovane donna, contrari ad avere come genero un commerciante. Tuttavia, la loro relazione dur\u00f2 solamente un mese a causa dell'improvvisa morte di Warne, avvenuta all'et\u00e0 di 37 anni a causa di una leucemia. Dopo la sua scomparsa, Potter impieg\u00f2 parte dei suoi guadagni e una piccola somma dell'eredit\u00e0 lasciatagli da una zia per acquistare Hill Top Farm, in Near Sawrey, vicino a Lake District. Beatrix e Warne avevano sperato che quel luogo sarebbe diventato la loro residenza per le vacanze, e Beatrix decise di portare a termine questo progetto. Questo luogo la ispir\u00f2 nella scrittura di altre opere illustrate per bambini, fra cui \"The Tale of Jemima Puddle-Duck\" e \"The Tale of Tom Kitten,\" che rappresentano Hill Top Farm e la sua vita agricola e riflettono la sua felicit\u00e0 nella vita di campagna\".\"\nA sette anni dal suo trasferimento nel Lake Distrect, Beatrix ricevette una proposta di matrimonio da parte dell'avvocato del paese, William Heelis, che curava i suoi interessi nella gestione della fattoria. Il 15 ottobre 1913 i due si sposarono a Londra nella chiesa di St. Mary Abbots e vissero trent'anni di felice unione, continuando a gestire con fatica e dedizione la propriet\u00e0 di Hill Top. \nIl padre, Rupert Potter, mor\u00ec nel 1914 con lo scoppio della prima guerra mondiale. Beatrix era ormai diventata una donna ricca; persuase sua madre a trasferirsi nel distretto dei laghi dove trov\u00f2 per lei una propriet\u00e0 in affitto a Sawrey, che per\u00f2 successivamente abbandon\u00f2 per una grande casa a Bowness, nella contea di Cumbria, usata in precedenza come residenza estiva.\nPotter continu\u00f2 a scrivere storie e a disegnare, soprattutto per il proprio piacere. Dall'inizio della sua collaborazione con l'editore Warne, pubblic\u00f2 ogni anno due o tre piccoli libri, 23 in tutto. L'ultimo libro in questo formato fu il \"Cecily Parsley's Nursery Rhymes,\" una raccolta di filastrocche tradizionali pubblicata nel 1922.\nAlla fine degli anni venti scrisse dei libri per il pubblico americano: \"The Fairy Caravan (1929)\", un libro molto diverso dai precedenti, costituito da pi\u00f9 storie legate dalla cornice narrativa di un circo itinerante di animali, raccontato da diversi narratori (cani, pecore, ecc.) che ricordavano l'ambiente della sua fattoria; \"Sister Anne (1932)\", una rivisitazione della storia Barbabl\u00f9, narrata da topolini ma con protagonisti esseri umani adulti. Entrambi questi libri vennero pubblicati solamente negli Stati Uniti. La sua ultima fatica, \"Wag by Wall\", venne pubblicata postuma nel 1944 dal periodico di letteratura per l'infanzia, con sede a Boston, \"The Horn Book Magazine\". \nDopo il suo trasferimento a Hill Top Farm, gli interessi di Beatrix si erano spostati verso l'agricoltura, l'allevamento delle pecore e la conservazione dell'ambiente. Potter acquist\u00f2 nel 1923 una grande fattoria nella Valle di Troutbeck e divenne una dei pi\u00f9 importanti allevatori di ovini nella contea, molto apprezzata dai pastori e dagli imprenditori agrari per la sua disponibilit\u00e0 a sperimentare gli ultimi rimedi biologici per le malattie comuni delle pecore. \nNel 1942 fu la prima donna eletta come Presidente dell'associazione Herdwick Sheepbreeders, ma mor\u00ec prima di assumere la carica. \nMor\u00ec al Castle Cottage il 22 dicembre 1943 a causa di una polmonite e di complicazioni cardiache, e i suoi resti furono cremati. \nHa lasciato al National Trust quasi tutta la sua propriet\u00e0, ora inclusa nel National Park of Lake District, comprendente oltre 4.000 acri (circa 1600 ettari) di terre, sedici fattorie, cottage e mandrie di bestiame e pecore Herdwick. Il marito William Heelis ha continuato a gestire le propriet\u00e0 e l'eredit\u00e0 letteraria e artistica di Beatrix per i diciotto mesi durante i quali le \u00e8 sopravvissuto. Alla sua morte nell'agosto del 1945 ha lasciato i beni al National Trust.\nEredit\u00e0.\nDal 1\u00ba gennaio 2014 le opere originali di Beatrix Potter sono diventate di pubblico dominio in Europa e negli altri paesi in cui il copyright decade a 70 anni dalla morte dell'autore. \nPotter ha donato tutti i suoi disegni micologici alla Biblioteca del Museo di Armitt ad Ambleside prima della sua morte.\nLa pi\u00f9 grande collezione pubblica delle sue lettere e disegni \u00e8 il Lascito Leslie Linder e la Leslie Linder Collection presso il Victoria and Albert Museum di Londra. Negli Stati Uniti, le pi\u00f9 grandi collezioni pubbliche sono quelle della Free Library of Philadelphia e la Biblioteca per bambini Cotsen alla Princeton University.\nNel 2015 l'editore Jo Hanks ha scoperto nell'archivio del Victoria and Albert Museum, dove sono conservati tutti i manoscritti di Beatrix Potter, un testo inedito della scrittrice. Inviato nel 1914 all'editore Warne con la promessa di completarlo con le relative illustrazioni, questo lavoro sarebbe invece rimasto incompiuto, a causa dello scoppio della prima guerra mondiale e degli eventi personali che interessarono la vita della scrittrice, come il suo matrimonio e la malattia. Il libro, \"The Tale of Kitty-in-Boots (La gatta con gli stivali),\" con le illustrazioni di Quentin Blake, storico illustratore dei libri di Roald Dahl, \u00e8 stato pubblicato il 1\u00ba settembre 2016, in occasione del 150\u00ba anniversario di nascita della scrittrice.\nAdattamenti.\nNel 1982, la BBC produsse \"The Tale of Beatrix Potter,\" un'opera sulla vita dell'illustratrice scritta da John Hawkesworth, diretta da Bill Hayes, con protagonisti Holly Aird e Penelope Wilton rispettivamente nei ruoli di Beatrix da giovane e da adulta.\nTra il 1992 e il 1995 la BBC ha trasmesso la serie d'animazione \"Il mondo di Peter Coniglio e dei suoi amici\", i cui disegni si rifanno allo stile delle illustrazioni della Potter. La serie \u00e8 arrivata in Italia come \"home video\" nel 1995. Ogni episodio \u00e8 preceduto da un'introduzione \"live action\" in cui Beatrix Potter \u00e8 interpretata dall'attrice Niamh Cusack.\nNel 2006, Chris Noonan ha diretto Miss Potter, un nuovo film sulla vita di Beatrix Potter, la sua carriera e le sue opere. Nel cast sono presenti fra gli attori Ren\u00e9e Zellweger, Ewan McGregor ed Emily Watson.\nIl 14 dicembre 2012 negli Stati Uniti, nel Regno Unito e in Irlanda sono stati trasmessi i primi episodi di un cartone dal titolo \"Peter Rabbit\" ispirato al personaggio creato da Beatrix Potter. Nel 2013 il programma ha cominciato a essere trasmesso anche in Italia con il titolo di Peter Coniglio su Rai Yoyo.\nIl 9 febbraio 2018 viene distribuito negli Stati Uniti (il 22 marzo in Italia) il film \"Peter Rabbit\", che mescola riprese dal vivo e computer grafica. Nell'aprile 2020 \u00e8 stato distribuito il sequel, \"Peter Rabbit 2 - Un birbante in fuga\".\nPubblicazioni.\nI 24 racconti\nAltre opere"}
{"id": "89705", "revid": "123550117", "url": "https://it.wikipedia.org/wiki?curid=89705", "title": "Wanda Capodaglio", "text": "Biografia.\nProveniente da una celebre famiglia teatrale iniziata dal nonno Luigi e proseguita dai genitori Tullio Capodaglio e Ida Secorini, nonch\u00e9 dai quattro zii e dai quattro fratelli, tra cui il celebre Ruggero Capodaglio, inizia a calcare le scene giovanissima come \"amorosina\" nella Compagnia di Paladini, poi attrice giovane con Irma Gramatica, con la Severi-Zoncada, quindi nel 1910 con la Gandusio-Borelli-Piperno dove fu diretta da Flavio And\u00f2 e, alla sua morte avvenuta nel 1915, passa con Ruggero Ruggeri per tornare infine con Irma Gramatica. Nel 1919 Wanda Capodaglio sposa l'attore Pio Campa, col quale, assieme a Uberto Palmarini, crea una compagnia che per dieci anni porta in scena con successo testi di \u010cechov e Lenormand.\nDi bassa statura e con un viso dai lineamenti irregolari, il suo temperamento drammatico viene molto apprezzato, e a cavallo tra gli anni venti e trenta, crea una propria compagnia allestendo riuscite interpretazioni di piece di Pirandello, Evreinov e Moln\u00e1r. La sua interpretazione dello spettacolo \"Topaze\" di Pagnol le fa guadagnare ampi consensi.\nNegli anni trenta ottiene successo anche all'estero al fianco di Alessandro Moissi, attore italo-tedesco con cui recita con successo anche in Germania. Sin dal 1939 l'attrice sar\u00e0 apprezzata insegnante presso l'Accademia nazionale d'arte drammatica di Roma; tra i suoi allievi vi saranno nomi destinati a diventare dei miti del teatro e del cinema, tra i quali ricordiamo Vittorio Gassman, Tino Buazzelli, Rossella Falk, Gian Maria Volont\u00e9, Monica Vitti e Raoul Grassilli.\nA partire dai primi anni trenta diventa una delle protagoniste della prosa radiofonica EIAR e successivamente RAI, sia nelle commedie classiche che nei radiodrammi originali. Lavorer\u00e0 spesso nella prosa televisiva: memorabile resta la sua interpretazione dell'arcigna ma benevola zia Betsey nello sceneggiato \"David Copperfield\" (1965), diretto Anton Giulio Majano, con protagonista Giancarlo Giannini.\nSceneggiati televisivi.\nIn televisione ha partecipato a diversi sceneggiati televisivi:"}
{"id": "89708", "revid": "466539", "url": "https://it.wikipedia.org/wiki?curid=89708", "title": "Flora Carabella", "text": "Biografia.\nFiglia del compositore Ezio Carabella, inizi\u00f2 la sua formazione all'Accademia nazionale d'arte drammatica, per poi passare alla Compagnia del Teatro di Roma diretta da Orazio Costa, recitando sulle scene diretta da Luchino Visconti.\nInterpretando \"Sei personaggi in cerca d'autore\" di Luigi Pirandello conobbe Marcello Mastroianni, che spos\u00f2 nel 1950 e dal quale ebbe una figlia, Barbara (1951-2018), che lavor\u00f2 nel mondo dello spettacolo come costumista. La coppia si separ\u00f2 nel 1970, senza per\u00f2 mai divorziare ufficialmente.\nAl cinema fu diretta da Roberto Rossellini (\"Il Messia\"), Lina Wertm\u00fcller (\"I basilischi\", \"La fine del mondo nel nostro solito letto in una notte piena di pioggia\") e Sergio Citti (\"Casotto\"), fino alla sua ultima apparizione sul grande schermo in \"Quando finiranno le zanzare\" (1994) di Giorgio Pandolfi.\n\u00c8 morta a Roma dopo una lunga malattia, il 20 aprile 1999."}
{"id": "89711", "revid": "1641266", "url": "https://it.wikipedia.org/wiki?curid=89711", "title": "Benzopireni", "text": "I benzopireni sono idrocarburi (formula molecolare C20H12) della serie aromatica, policiclici a cinque anelli benzenici condensati. Strutturalmente parlando, essi sono formati da un pirene condensato con un gruppo fenile. I due isomeri pi\u00f9 comuni sono il benzo[\"a\"]pirene e il meno comune benzo[\"e\"]pirene.\nCaratteristiche.\nSono contenuti nel catrame di carbone fossile e in molti carboni fossili stessi. Hanno azione cancerogena e vengono utilizzati nello studio dei tumori. I benzopireni sono tra gli scarti della combustione di molti prodotti contenenti molecole pesanti. Si ritrovano quindi nel fumo di sigaretta, nella combustione dei rifiuti indifferenziati, nello scarico dei motori Diesel e di tutti i motori alimentati con combustibili \"pesanti\" (pi\u00f9 pesanti della comune frazione delle benzine quindi nafte, cherosene, carbone, oli combustibili), possono formarsi anche nella combustione del legname. Il benzopirene viene a formarsi anche durante la carbonizzazione dei cibi nelle cotture alla griglia, ed \u00e8 altamente nocivo per la salute umana."}
{"id": "89712", "revid": "228587", "url": "https://it.wikipedia.org/wiki?curid=89712", "title": "Ciclope (disambigua)", "text": ""}
{"id": "89717", "revid": "123288920", "url": "https://it.wikipedia.org/wiki?curid=89717", "title": "Ciro Menotti", "text": "Esordi.\nAffiliato alla Carboneria gi\u00e0 dal 1817, matur\u00f2 fin da giovane forti sentimenti democratici e patriottici, che lo portarono a rifiutare la dominazione austriaca in Italia. Dal 1820 tenne frequenti contatti con i circoli liberali francesi e con gli esuli democratici italiani, come Cristina Trivulzio di Belgiojoso e sua madre Vittoria dei Gherardini, con l'obiettivo di liberare il Ducato di Modena e Reggio dal giogo dell'Austria.\nLa Modena di Francesco IV.\nModena era allora governata dal duca Francesco IV d'Austria-Este, arciduca d'Austria, che reputava il Ducato di Modena e Reggio troppo piccolo per le sue ambizioni: aveva continui rapporti diplomatici con i diversi stati europei e manteneva una corte sfarzosa come fosse un grande sovrano. Da ci\u00f2 il suo interessamento per i movimenti rivoluzionari che agitavano l'Italia, da un lato temendoli e agendo duramente contro di loro, dall'altro lusingandoli nella speranza di potere sfruttare la loro azione a vantaggio dei propri interessi personali. In quegli anni egli era particolarmente interessato alla questione della successione sabauda: era infatti marito di Maria Beatrice di Savoia, figlia primogenita di Vittorio Emanuele I, re di Sardegna. A Vittorio Emanuele I successe, tuttavia, il fratello Carlo Felice e venne nominato erede Carlo Alberto, del ramo cadetto dei Savoia-Carignano.\nI contatti con Francesco IV.\nAvvicinato da Menotti, inizialmente Francesco IV non reag\u00ec al progetto rivoluzionario. Forse, infatti, c'erano accordi precisi fra i due, tramite anche un altro liberale, l'avvocato Enrico Misley, frequentatore abituale della corte ducale. Non si capisce altrimenti perch\u00e9 Francesco IV, che conosceva a fondo Menotti, non lo avesse fatto subito arrestare come aveva fatto nel 1820 con quarantasette carbonari, o presunti tali, processati e condannati, come il sacerdote Giuseppe Andreoli, condannato a morte.\nLa sollevazione del 1831.\nNel gennaio del 1831 Ciro Menotti organizz\u00f2 nei minimi dettagli la sollevazione, cercando il sostegno popolare e l'approvazione dei neonati circoli liberali che stavano proliferando in tutta la Penisola. Il 3 febbraio 1831, dopo aver raccolto le armi, Menotti radun\u00f2 cinquantasette congiurati nella propria abitazione, poco distante dal Palazzo Ducale, per organizzare la rivolta. Francesco IV, tuttavia, con un brusco voltafaccia impostogli dal governo austriaco, decise di ritirare il suo appoggio alla causa menottiana ed anzi chiese l'intervento restauratore della Santa Alleanza. Gli storici si sono sempre chiesti il motivo di questo doppio gioco del duca: certi pensano che il rampollo della famiglia Austria-Este avesse capito che il progetto di un Regno dell'Alta Italia fosse solo un'utopia, alcuni invece sostengono che Francesco fosse geloso del carisma di Menotti, altri ancora credono che il duca abbia avuto paura di perdere, dopo la rivoluzione, molti dei suoi poteri.\nIl duca fece circondare dalle sue guardie la casa; seguirono alcuni spari e i congiurati cercarono di fuggire. Alcuni ci riuscirono, altri no e fra questi Ciro Menotti, che, saltato da una finestra nel giardino retrostante la casa, rimase ferito e fu catturato. Intanto per\u00f2 i disordini erano cominciati, soprattutto nella vicina Bologna. Il duca scrisse subito un ordine al governatore di Reggio: \u00abQuesta notte \u00e8 scoppiata contro di me una terribile congiura. Mandatemi il boia\", ma poi pens\u00f2 bene di riparare a Mantova, allora parte dei domini austriaci in Italia, portando per\u00f2 con s\u00e9 Menotti. Il 6 febbraio molti dei congiurati, fra i quali Buffagni, Giberti di Sassuolo, Golfieri, Ruini ed altri furono liberati dalle carceri dov'erano stati rinchiusi. Fallita la rivolta, il duca, rassicurato, il 9 marzo rientr\u00f2 a Modena, sempre portandosi dietro il Menotti prigioniero.\nDue mesi dopo fece celebrare il processo, che si concluse con la condanna a morte mediante impiccagione. Altri cospiratori (Luigi Adami, Giuseppe Brevini e Antonio Giacomozzi) furono dapprima condannati a morte, pena successivamente commutata in dodici anni di carcere da Francesco IV.&lt;br&gt; Il 28 febbraio 1831 un tentativo di far evadere Menotti fall\u00ec. Nonostante le numerose suppliche che gli pervennero da pi\u00f9 parti perch\u00e9 concedesse una commutazione della pena, il duca fu irremovibile e la sentenza venne eseguita nella Cittadella, assieme a quella del notaio Vincenzo Borelli, reo di aver redatto l'atto di decadenza di Francesco IV dopo la sua fuga dal ducato e per questo condannato a morte. Menotti pass\u00f2 la notte prima dell'esecuzione con un sacerdote, al quale consegn\u00f2 una nobilissima lettera per la moglie, lettera che le guardie confiscarono e che fu consegnata alla vedova solo nel 1848, due anni dopo la morte del Duca e alla cacciata degli Austria-Este. La sentenza di morte venne pubblicata solo dopo l'esecuzione, allo scopo di evitare possibili disordini e rivolte.\nLa figura del Menotti.\nCiro Menotti, figura di rivoluzionario impavido e di eroe romantico, sarebbe diventato nella coscienza degli italiani dell'Ottocento un grande patriota: fu infatti considerato un precursore non solo dei moti del 1831, ma anche dell'intero Risorgimento, tanto che Giuseppe Garibaldi volle usare il suo cognome come nome per il proprio figlio primogenito. In questo senso, fin dalle prime classi delle scuole si parlava del suo sacrificio e si leggeva la sua lettera alla moglie piena di buoni sentimenti e amor patrio.\nPer anni il Comune di Modena non ha curato la buona conservazione del posto dove fu innalzata la forca cui Menotti fu impiccato. Recintato da una semplice cancellata, il luogo \u00e8 nella Cittadella (oggi zona residenziale di Modena, al tempo fortezza militare all'interno delle mura della citt\u00e0), della quale rimangono soltanto alcuni resti a seguito del bombardamento dell'ultima guerra con il quale la vecchia fortezza fu distrutta. La lapide posta sulla sua casa, oggi al numero civico 90 di corso Canal Grande, in ricordo di lui e di tutti i suoi compagni patrioti catturati, \u00e8 stata restaurata nel 2007, come anche il palazzo stesso. Il Comune di Modena ha ristrutturato anche il luogo dove Menotti e Borelli vennero giustiziati tramite impiccagione. Infatti il 20 ottobre 2007, alla presenza del sindaco di Modena e di due pronipoti di Ciro Menotti, si \u00e8 inaugurato il nuovo monumento. L'opera, in pietra nuda, riprende alcuni scalini del patibolo e, tutto intorno, faretti con luci bianco, rosso e verde illuminano la scena. La sua persona nel passato \u00e8 stata immortalata da numerosi libri, canzoni e opere teatrali ispirati alle sue gesta.\nUn monumento a Menotti venne commissionato da un comitato di cittadini allo scopo di ricordare gli avvenimenti della notte del 3 febbraio 1831. Fu realizzato dallo scultore modenese Cesare Sighinolfi ed eretto nel 1879 proprio di fronte all'ingresso del Palazzo Ducale, con lo sguardo rivolto verso la stanza dove venne firmata la sua condanna a morte (altri documenti testimoniano invece sia stata firmata il 21 maggio al castello del Catajo presso Padova, luogo di villeggiatura della famiglia arciducale), che era, al tempo dei duchi, il centro del potere. Recentemente si \u00e8 tenuto a Modena un convegno di storici sulla congiura del 1831 nell'intento di chiarire soprattutto il comportamento di Francesco IV e il Comune ha dedicato a Ciro Menotti una piccola mostra di documenti, fra i quali la famosa \"lettera alla moglie\".\nI resti di Ciro Menotti riposano nella cappella mortuaria della famiglia all'interno della chiesa di San Giovanni di Fiorano Modenese, a Spezzano.\nI cinquantasette congiurati.\nI cinquantasette congiurati venivano da diverse estrazioni della societ\u00e0 dell'epoca: l'impresa di Ciro Menotti un\u00ec nobili, proprietari terrieri, borghesi, studenti e gente del popolo. I loro nomi e le loro qualifiche, ove esse ci sono arrivate, meritano di essere ricordati in questa sede:\nAngelo Usiglio e Giambattista Ruffini, medici; Luigi Adani e Giuseppe Brevini, fabbri; Silvestro Castiglioni e Giuseppe Vecchi, ex-ufficiali del Regno Italico; Luigi Bassoli, Gaetano Bennati, Federico Bonetti, Carlo Brevini, Andrea Cappi, Francesco Casali, Gaetano Fanti e Sigismondo Giberti di Sassuolo, possidenti; Filippo Cavani, Federico della Casa, Nicola Manzini e Giovanni Ruini, studenti; Luigi Fabrizi, Carlo Fabrizi, Pasquale Ferrari, Francesco Fongarezzi, Gaetano Golfieri, Bernardo Giugni e Francesco Malagoli, Giorgio Rea, artigiani; Giuseppe Manfredini, Domenico Martinelli, Pellegrino Mattioli, Luigi Palla, Ignazio Righi, Andrea Saetti, Giuseppe Storchi detto Parisone, Felice Vecchi, Carlo Vitali, Giuseppe Zoboli, Lorenzo Zoboli, artigiani, Manfredo Fanti e Paolo Martinelli, ingegneri; Giuseppe Franchim, Angelo Gibertoni detto Coleffi, domestico di Menotti, Luigi Toschi, Giacomo Franchini, Lorenzo Ferrari, Francesco Melli, Costante Buffagni, Pietro Casali, Pietro Cavani, Giuseppe Castelli, Celeste Revelli, Michele Carami, Felice Leonelli, Angelo Mani, Giuseppe Savini, Raimondo Vanelli, Giuseppe Veroni, Sante Volpi e Antonio Giacomozzi."}
{"id": "89718", "revid": "125644371", "url": "https://it.wikipedia.org/wiki?curid=89718", "title": "Compagnia di Ges\u00f9", "text": "La Compagnia di Ges\u00f9 (in latino \"Societas Iesu\") \u00e8 un istituto religioso maschile di diritto pontificio: i membri di questo ordine di chierici regolari, detti gesuiti, pospongono al loro nome la sigla S.I.\nL'ordine fu fondato da Ignazio di Loyola che, con alcuni compagni, a Parigi nel 1534 fece voto di predicare in Terra Santa (progetto abbandonato nel 1537) e di porsi agli ordini del papa: il programma di Ignazio fu approvato da papa Paolo III con la bolla \"Regimini militantis ecclesiae\" (27 settembre 1540).\nEspulso da vari paesi europei nella seconda met\u00e0 del XVIII secolo, l'ordine fu soppresso e dissolto da papa Clemente XIV nel 1773 (la Compagnia sopravvisse per\u00f2 nei territori cattolici della Russia, perch\u00e9 la zarina Caterina II non concesse l\"exequatur\" al decreto papale di soppressione); fu ricostituito da papa Pio VII nel 1814.\nI gesuiti osservano il voto di totale obbedienza al papa e sono particolarmente impegnati nelle missioni e nell'educazione.\nIl 13 marzo 2013 \u00e8 stato eletto papa Francesco (Jorge Mario Bergoglio), il primo pontefice proveniente dalla Compagnia di Ges\u00f9.\nLe origini.\nIl fondatore.\n\u00cd\u00f1igo L\u00f3pez de Loyola nacque, ultimo di tredici figli, attorno al 1491 da una nobile famiglia basca. A tredici anni fu inviato ad Ar\u00e9valo come paggio del primo tesoriere di Ferdinando II d'Aragona, Juan Vel\u00e1zquez de Cu\u00e9llar, e nel 1517 si arruol\u00f2 nelle truppe del vicer\u00e9 di Navarra, il duca di N\u00e1jera Antonio Manrique de Lara, prendendo parte alle guerre di Carlo V contro Francesco I: durante la difesa di Pamplona, assediata dai francesi, fu colpito da una palla di cannone che gli sfracell\u00f2 la gamba destra e gli fer\u00ec la sinistra, costringendolo a claudicare per tutta la vita.\nDurante il periodo di convalescenza nel castello di Loyola, che trascorse leggendo la \"Vita Christi\" di Ludolfo di Sassonia e la \"Legenda Aurea\" di Jacopo da Varazze, maturarono in lui i germi di una profonda crisi spirituale e si convert\u00ec: deciso a recarsi in pellegrinaggio a Gerusalemme, sost\u00f2 presso il monastero benedettino di Montserrat e, trascorsa una notte in preghiera davanti all'immagine della Madonna nera, depose le sue armi ai piedi dell'immagine sacra e prese l'abito e il bastone da pellegrino. Si diresse quindi a Manresa, dove rimase un anno, vivendo ricche esperienze interiori: lesse l\"Imitazione di Cristo\", testo a cui rimase legato per tutta la vita e cominci\u00f2 a cercare la pace dell'anima attraverso opere straordinarie di penitenza, poi ritrov\u00f2 la serenit\u00e0 d'animo e attenu\u00f2 le sue austerit\u00e0; durante il soggiorno a Manresa cominciarono a prendere forma gli elementi essenziali dei suoi \"Esercizi spirituali\".\nNel 1523 raggiunse Venezia e si imbarc\u00f2 per Gerusalemme, dove visit\u00f2 i luoghi santi. Dovette per\u00f2 abbandonare il progetto di stabilirsi in Palestina per il divieto di soggiorno impostogli dai frati francescani dalla Custodia di Terra Santa. Tornato in Spagna con il desiderio di abbracciare il sacerdozio, riprese gli studi a Barcellona, poi presso l'universit\u00e0 di Alcal\u00e1 dove, per il suo misticismo, fu sospettato di essere un \"alumbrado\" e fu tenuto in carcere dall'Inquisizione per quarantadue giorni. Si trasfer\u00ec quindi a Salamanca e poi, per completare la sua formazione, a Parigi, dove arriv\u00f2 il 2 febbraio 1528.\nA Parigi \u00cd\u00f1igo cominci\u00f2 a farsi chiamare Ignazio, che pensava essere una variante del suo nome: in realt\u00e0, \u00cd\u00f1igo era la forma basca del nome Innico o Enecone, che gli era stato imposto in omaggio a sant'Enecone, abate benedettino di O\u00f1a, il cui culto era particolarmente sentito nella sua terra.\nI primi compagni di Ignazio.\nIscrittosi al Coll\u00e8ge Saint-Barbe, ebbe come compagni di stanza Pietro Favre, figlio di un umile pastore della Savoia, e Francesco Saverio, di nobile famiglia della Navarra; nel 1533 incontr\u00f2 Diego La\u00ednez e Alfonso Salmer\u00f3n, anch'essi spagnoli e provenienti dall'universit\u00e0 di Alcal\u00e1 che, essendo appena giunti in Francia e non conoscendo bene la lingua del posto, si legarono molto a lui. Nel 1534 si unirono al gruppo di compagni di Ignazio il portoghese Sim\u00e3o Rodrigues e lo spagnolo Nicol\u00e1s Bobadilla, che aveva studiato teologia e filosofia ad Alcal\u00e1 e Valladolid.\nFavre fu ordinato sacerdote agli inizi del 1534. Il 15 agosto 1534 (festa dell'Assunzione di Maria), nella cripta sorta sul luogo tradizionale del martirio di san Dionigi e dei suoi compagni a Montmartre, Favre celebr\u00f2 l'eucaristia e, prima della comunione, accolse i voti di Ignazio, Saverio, La\u00ednez, Salmer\u00f3n, Rodrigues e Bobadilla; poi pronunci\u00f2 i suoi voti e si comunic\u00f2. Non si conosce il testo della formula del voto emesso dai compagni, ma doveva trattarsi di quelli di povert\u00e0, di recarsi a Gerusalemme e mettersi a disposizione del papa (la promessa di castit\u00e0 era implicita, essendo tutti aspiranti al sacerdozio).\nPrima di partire da Parigi per Gerusalemme, ai sei si unirono tre francesi, Claude Jay, Paschase Bro\u00ebt e Jean Codure, e giunti a Venezia per imbarcarsi si aggreg\u00f2 alla comunit\u00e0 anche il prete andaluso Diego Hoces.\nLa nascita dell'ordine.\nPoich\u00e9 imbarcarsi per la Palestina in inverno non era possibile, i compagni trascorsero l'attesa lavorando gratuitamente presso gli ospedali veneziani degli Incurabili e dei Santi Giovanni e Paolo; si recarono poi a Roma, dove furono accolti favorevolmente da papa Paolo III, che benedisse il loro pellegrinaggio, don\u00f2 loro del denaro per pagarsi il viaggio e diede a tutti il permesso di farsi ordinare sacerdoti da un vescovo a loro scelta (fino ad allora, solo Favre e Hoces erano preti).\nI compagni emisero i voti di povert\u00e0 e castit\u00e0 nelle mani di Girolamo Verallo, legato pontificio a Venezia; Ignazio (assieme a Saverio, La\u00ednez, Rodrigues, Bobadilla e Codure) fu ordinato sacerdote il 24 giugno 1537 da Vincenzo Nigusanti, vescovo di Arbe in Dalmazia, nella cappella privata della residenza del presule a Venezia. Subito dopo si divisero in gruppi di due o tre individui e si stabilirono in diverse citt\u00e0 (Verona, Vicenza, Treviso, Monselice, Bassano) dove si dedicarono alla predicazione per le strade, vivendo di elemosina e alloggiando dove capitava. Avvicinandosi l'inverno, il gruppo si riun\u00ec a Vicenza e, preso atto che il desiderato viaggio a Gerusalemme non era fattibile, decisero di stabilirsi in nuove citt\u00e0 (soprattutto universitarie, dove avrebbero potuto trovare nuovi giovani aspiranti a unirsi alla comunit\u00e0).\nPrima di lasciarsi, decisero di chiamarsi Compagnia di Ges\u00f9, perch\u00e9 Cristo era il loro unico modello, colui a cui essi dedicavano tutta la vita. Il termine compagnia era molto utilizzato nel nome delle confraternite e di altre societ\u00e0 ecclesiastiche: diversamente da quanto tradizionalmente si ritiene (anche gli storici gesuiti Jer\u00f3nimo Nadal e Juan Alfonso de Polanco sposarono l'idea) la parola \"compagnia\" non fu adottata per la sua connotazione militare.\nNel novembre del 1537, Ignazio, Favre e La\u00ednez si recarono nuovamente a Roma. Secondo la tradizione, presso La Storta, a nove miglia dalla citt\u00e0, Ignazio ebbe una delle sue pi\u00f9 celebri esperienze mistiche: ricevette la visione di Dio Padre insieme a Cristo con la Croce, che lo invitavano a essere loro servo e gli assicuravano sostegno a Roma. Paolo III accolse calorosamente i gesuiti e diede a Favre e La\u00ednez l'incarico di insegnare teologia e sacre scritture alla Sapienza. I tre divennero celebri dando gli Esercizi spirituali, predicando per l'avvento e la quaresima in Trinit\u00e0 dei Monti e per le strade e assistendo la popolazione colpita dalla carestia.\nL'approvazione pontificia.\nIgnazio e i compagni cominciarono a essere richiesti dagli alti prelati della Curia che diedero loro incarichi importanti (il cardinale Carafa affid\u00f2 loro la riforma di alcuni monasteri). Crescendo la loro importanza, nei primi mesi del 1539 i membri della Compagnia si riunirono spesso per discutere del futuro della comunit\u00e0 e il 15 aprile, durante una messa presieduta da Favre, furono interrogati sulla loro disponibilit\u00e0 ad andare a costituire un ordine e a farne parte. Le loro discussioni si protrassero fino al 24 giugno e portarono alla stesura dei \"Cinque capitoli\", il testo base della \"Formula instituti\".\nLa \"Formula\", approvata da Paolo III il 3 settembre 1539, conteneva i principali fondamenti della Compagnia: il carattere apostolico, il fine di far progredire gli uomini nella fede e nella cultura religiosa, la povert\u00e0, l'obbedienza alla Santa Sede e al preposito, l'abolizione degli uffici corali, la promessa di recarsi ovunque il papa avesse indicato.\nIl testo fu sottoposto all'esame di una commissione di cardinali. Gasparo Contarini appoggi\u00f2 incondizionatamente la formula; Girolamo Ghinucci, vedendo nell'abolizione del coro una concessione al luteranesimo, manifest\u00f2 forti riserve; Bartolomeo Guidiccioni, ostile al clero regolare, cerc\u00f2 di ostacolare la nascita dell'ordine. Alla fine la commissione diede il suo parere favorevole, ma Guidiccioni concesse il suo voto favorevole solo in cambio dell'imposizione alla Compagnia di un limite massimo di sessanta membri (all'epoca, i gesuiti erano circa venti). Papa Paolo III concesse l'approvazione pontificia con la bolla \"Regimini militantis Ecclesiae\" del 27 settembre 1540.\nLa Compagnia di Ges\u00f9 divenne un ordine riconosciuto dalla legge canonica: Ignazio fu eletto all'unanimit\u00e0 preposito generale e il 22 aprile 1541, nella basilica di San Paolo fuori le mura, il fondatore e i suoi compagni pronunciarono i loro voti solenni. Il limite di sessanta membri fu abolito nel 1544 (bolla \"Iniunctum nobis\") e il 21 luglio 1550, con la bolla \"Exposcit debitum\", l'ordine fu confermato da papa Giulio III.\nI primi successori di Ignazio.\nIgnazio mor\u00ec nel 1556; a causa di un conflitto tra papa Paolo IV e il re di Spagna Filippo II, il suo successore alla guida della Compagnia fu eletto solo nel 1558 nella persona di Diego La\u00ednez, al quale succedettero Francesco Borgia (nel 1565), Everardo Mercuriano (nel 1573) e Claudio Acquaviva (nel 1581).\nSotto il loro governo l'ordine crebbe rapidamente fino a superare i 10.000 membri: i teologi gesuiti svolsero un'importante attivit\u00e0 come consiglieri di cardinali (al concilio di Trento) e accompagnatori di nunzi durante le diete imperiali o i colloqui di religione (al sinodo di Poissy); i missionari della Compagnia ebbero un ruolo determinante nel contrasto alla diffusione delle dottrine protestanti e nella \"ricattolicizzazione\" dei paesi dell'Europa centro-orientale dove si era diffuso il luteranesimo (fu determinante il ruolo di Pietro Canisio, il cui catechismo fu utilizzato a lungo come testo base per l'insegnamento della dottrina cattolica nei paesi di lingua tedesca).\nI missionari gesuiti penetrarono in Irlanda e Inghilterra (dove Ogilvie e Campion subirono il martirio); proseguirono l'opera cominciata da Francesco Saverio nell'Estremo Oriente (Valignano, Ricci, Schall, Verbiest) e cominciarono a propagare il cattolicesimo nelle Americhe.\nI teologi della Compagnia furono per\u00f2 protagonisti di aspri conflitti dottrinali (la disputa di Luis de Molina con i domenicani sul rapporto tra grazia e libero arbitrio; la controversia dei riti cinesi; l'accusa di lassismo rivolta ai gesuiti dai giansenisti) che si trascinarono fino al XVIII secolo.\nL'ordinamento degli studi seguito dai gesuiti nei loro collegi (definitivamente fissato da Acquaviva con la pubblicazione della \"Ratio studiorum\" del 1599) esercit\u00f2 una grande influenza in campo educativo.\nLa rapida crescita dell'ordine si arrest\u00f2 sotto il generalato di Muzio Vitelleschi, successore di Acquaviva, che si adoper\u00f2 a favore della pacificazione interna e sotto il cui governo si celebr\u00f2 il centenario della fondazione della Compagnia.\nIl ministero dei gesuiti.\nLa cura d'anime.\nTra i ministeri ai quali dovevano attendere i gesuiti la \"Formula\" del 1550 citava (insieme alla catechesi, alla predicazione, alle lezioni sacre e al servizio della parola di Dio) la \"consolazione spirituale dei credenti, con l'ascoltarne le confessioni e con l'amministrazione degli altri sacramenti\".\nI gesuiti, del tutto indifferenti alle questioni sollevate dai protestanti sulle origini e sulla forma del sacramento della penitenza, promossero il ricorso frequente alla confessione. Diffusero anche la pratica della confessione generale, raccomandata dagli \"Esercizi spirituali\", ovvero la revisione di tutta la propria vita fatta con un confessore al fine di raggiungere una migliore conoscenza di s\u00e9 stessi e cominciare un nuovo modo di vita.\nLa legislazione riguardante la confessione era estremamente intricata e l'assoluzione da alcuni peccati era riservata ai vescovi o alla Santa Sede. Nel 1545 papa Paolo III concesse ampi privilegi alla Compagnia in materia di assoluzione: papa Giulio III nel 1552 concesse ai gesuiti la facolt\u00e0 di assolvere i penitenti addirittura dal peccato di eresia.\nIn connessione con l'aumento dello spazio riservato al sacramento della penitenza, i gesuiti affrontarono sempre pi\u00f9 largamente lo studio dei casi di coscienza (casuistica): la casuistica nacque come riflessione su quello che, nelle varie circostanze concrete, poteva essere ritenuto l'orientamento morale pi\u00f9 corretto. Per giudicare la colpevolezza di un atto, i gesuiti privilegiarono la teoria del \"probabilismo\": vi era una molteplicit\u00e0 di opinioni su quello che doveva essere il modo giusto di agire in una determinata situazione e il confessore poteva sceglierne una probabile (non necessariamente la pi\u00f9 probabile) se questa era favorevole al penitente.\nA questa morale, ritenuta \"lassista\", i giansenisti ne contrapponevano una estremamente rigorista, che arrivava a rifiutare l'assoluzione ai fedeli fino alla loro totale e irrevocabile conversione. Blaise Pascal si inser\u00ec nella polemica tra gesuiti e giansenisti nelle sue \"Le provinciali\", accusando i primi di tradire i principi eterni della morale evangelica e compromettere i veri interessi della religione adattandoli disinvoltamente ai vizi del secolo. Le \"Lettres\" conobbero una grande diffusione e suscitarono un acceso dibattito: in un testo di autore anonimo pubblicato a Venezia nel 1698 (\"Lettere d'un direttore\") si affermava che l'accusa di lassismo mossa alla morale gesuita era contraddetta dalla \"severa virt\u00f9\" che era possibile constatare nei penitenti della Compagnia e nel fatto che molti fuggissero la loro direzione spirituale ritenendola troppo rigorosa.\nLa Compagnia di Ges\u00f9 si specializz\u00f2 nella direzione spirituale di personaggi di rango elevato, anche di sovrani (Pierre Coton, Fran\u00e7ois Annat e La Chaise furono confessori dei re di Francia Enrico IV e Luigi XIV).\nLe opere di carit\u00e0.\nSe nella versione della \"Formula\" del 1540, tra le opere di carit\u00e0 cui intendevano dedicarsi i gesuiti, comparivano solo l'insegnamento del catechismo e l'ascolto delle confessioni, in quella del 1550 furono inseriti anche la riconciliazione dei litiganti e il servizio ai carcerati e ai malati negli ospedali.\nChiamati a predicare e a confessare nelle zone pi\u00f9 remote delle penisole italiana e iberica, i gesuiti le trovavano spesso sconvolte da lotte tra fazioni rivali e faide sanguinose che infuriavano da anni: i padri organizzavano nelle chiese vere e proprie liturgie di riconciliazione alle quali venivano invitati gli esponenti dei gruppi in lotta e, dopo la predica, venivano invitati a perdonarsi reciprocamente. L'azione pacificatrice era rivolta anche agli sposi separati e a comporre dispute, per esempio, tra monaci e clero secolare.\nL'opera di assistenza agli ammalati, molto importante alle origini, cominci\u00f2 a declinare quando i gesuiti cominciarono a specializzarsi nell'insegnamento (sotto il generalato di La\u00ednez). Il ministero dei prigionieri, ai quali i religiosi offrivano grosso modo gli stessi servizi offerti agli ammalati, continu\u00f2 perch\u00e9 i carcerati non richiedevano cure continue come gli ammalati e il loro servizio era quindi compatibile con l'insegnamento. I prigionieri erano in massima parte debitori o detenuti in attesa di processo, quindi non criminali recidivi. Nelle prigioni i gesuiti predicavano, confessavano e insegnavano il catechismo, distribuivano le elemosine raccolte per i detenuti; spesso trattavano con i creditori e con le autorit\u00e0 per ottenere la mitigazione o la sospensione delle condanne.\nNel 1543 Ignazio fond\u00f2 a Roma la Casa di Santa Marta, per aiutare le prostitute desiderose di abbandonare il loro mestiere a reinserirsi nella societ\u00e0, e anche altrove i gesuiti si impegnarono in vari modi in tale ministero. Nel 1546 fu anche creato il conservatorio delle Vergini Miserabili, presso la chiesa di Santa Caterina dei Funari, dove alle figlie delle prostitute veniva fornita un'educazione e una dote: istituzioni simili furono promosse dai gesuiti a Venezia (conservatorio delle Vergini Periclanti) e Firenze (istituto delle Fanciulle della Piet\u00e0).\nL'impegno dei gesuiti fu notevole anche in favore degli ebrei e dei musulmani convertiti al cattolicesimo (Ignazio fu tra i primi a consentire a \"moriscos\" e \"marranos\" l'accesso a un ordine religioso).\nL'attivit\u00e0 educativa.\nDiego La\u00ednez e Pierre Favre furono i primi gesuiti a dedicarsi all'insegnamento (ricevettero l'incarico da Paolo III nel 1537); Jay nel 1543 ottenne una cattedra a Ingolstadt e nel 1545 Rodr\u00edguez divenne precettore dei figli di Giovanni III del Portogallo.\nTra il 1540 e il 1544 furono creati dei collegi per la formazione dei futuri membri dell'ordine a Parigi, Lovanio, Colonia, Padova, Alcal\u00e1, Valencia e Coimbra: queste istituzioni erano semplici residenze, senza attivit\u00e0 didattiche, destinate a dare alloggio agli scolastici che studiavano presso le locali universit\u00e0.\nIl ministero dell'insegnamento, inizialmente non previsto dal fondatore, si svilupp\u00f2 fino a divenire una delle principali attivit\u00e0 dell'ordine e uno dei principali strumenti della sua diffusione.\nI collegi di Gand\u00eda e Messina.\nNel 1544 Francesco Borgia, che aveva gi\u00e0 contribuito alla nascita del collegio di Valencia, ottenne da Paolo III il permesso di fondare un collegio a Gand\u00eda: fu il primo collegio in cui i gesuiti impartivano anche l'insegnamento e dove erano ammessi anche studenti non destinati a entrare nella Compagnia (nelle intenzioni di Borgia, era destinato all'educazione dei figli dei moriscos).\nEssendo venuto al corrente di quello che era accaduto a Gand\u00eda, Jer\u00f3nimo Dom\u00e9nech pens\u00f2 di fondare un collegio a Messina, dove aveva trovato un'immensa ignoranza nel clero: fece interessare all'iniziativa anche Eleonora Osorio, moglie del vicer\u00e9 di Sicilia, e il 19 dicembre 1547 le autorit\u00e0 cittadine chiesero a Ignazio l'invio di insegnanti, ai quali si garantiva cibo, vestiario e alloggio.\nDopo l'apertura del collegio di San Niccol\u00f2 a Messina (1548), il senato di Palermo chiese a Ignazio l'apertura di un collegio anche nella capitale siciliana; in breve tempo, la Compagnia si mise all'opera per aprire collegi a Napoli, Venezia e Colonia. Il 22 febbraio 1551, con il sostegno economico del duca di Gand\u00eda, fu aperto il Collegio Romano.\nLa Ratio studiorum.\nLe scuole divennero strumenti per confermare i cattolici dubbiosi, per ottenere la conversione dei giovani dal protestantesimo e influire sui loro genitori. I collegi divennero in breve il centro principale di tutti i ministeri gesuitici: a questi era collegata una chiesa in cui scolastici e docenti della Compagnia svolgevano i loro consueti ministeri.\nA partire dalla fondazione dei primi collegi, negli anni quaranta e cinquanta del Cinquecento, fu elaborata la \"Ratio atque institutio studiorum Societatis Iesu\", messa a punto da una commissione tra il 1581 e il 1599, anno della sua pubblicazione. Questo manuale sul metodo educativo e l'ordinamento delle scuole, composto da 463 regole, codificava un metodo pedagogico imperniato sull'insegnamento del latino e dei classici, emulazione tra studenti e severa disciplina.\nLe caratteristiche che portarono al successo dei collegi gesuiti e imposero un nuovo stile di educazione furono la gratuit\u00e0, l'apertura a studenti di tutte le classi sociali (almeno in linea di principio), l'insegnamento delle \"umane lettere\" unito a quello delle scienze, la divisioni in classi con insegnanti propri e la progressione da una classe all'altra in base a obiettivi curricolari predefiniti, l'adozione di un programma chiaro e coerente.\nI collegi, diversamente dalle case professe, che non potevano possedere beni, erano dotati di rendite e benefattori: si specializzarono nell'educazione dei giovani di nascita aristocratica e alto borghese e i gesuiti si specializzarono nella formazione delle classi dirigenti. I collegi della Compagnia erano 48 nel 1556, 144 nel 1580 e nel 1640 521.\nLe missioni.\nI gesuiti non solo contribuirono ad arrestare il diffondersi del protestantesimo nell'Europa centrale, ma gi\u00e0 durante la vita di Ignazio intrapresero anche intensa attivit\u00e0 missionaria nei paesi da poco scoperti.\nLe missioni estere.\nL'apostolo delle Indie.\nL'impegno missionario della Compagnia fu conseguenza del desiderio del re di Portogallo Giovanni III di evangelizzare le popolazioni nei suoi domini d'oltremare. Il sovrano si rivolse a Ignazio che decise di inviare in Portogallo Rodrigues e Bobadilla: poich\u00e9 Bobadilla era indisposto, lo sostitu\u00ec Francesco Saverio. Rodrigues rimase a Lisbona per impiantarvi la Compagnia, mentre Saverio part\u00ec dalla capitale portoghese il 7 aprile 1541 insieme a due compagni (un prete romano e un seminarista portoghese) sulla nave Santiago; giunse a Goa il 6 maggio 1542.\nI primi destinatari dell'opera di Francesco Saverio furono i pescatori di perle della zona di capo Comorin, per i quali tradusse in tamil le principali preghiere cristiane; dopo due anni torn\u00f2 a Goa, dove fu raggiunto da altri confratelli, e trascorse i successivi quattro anni in viaggi di ricognizione che lo portarono fino nelle Molucche. Il 15 agosto 1549 sbarc\u00f2 in Giappone, dove riusc\u00ec a stabilire contatti con la classe colta e arriv\u00f2 a convertire alcune migliaia di indigeni.\nFrancesco infine cerc\u00f2, inutilmente, di penetrare in Cina, ma mor\u00ec sull'isola di Sancian il 3 dicembre 1552.\nIndia.\nDopo la morte di Francesco Saverio, che aveva fondato la provincia indiana della Compagnia con sede a Goa (alla quale si aggiunse poi quella di Cochin o Malabar), l'apostolato missionario dei gesuiti in India si rivolse particolarmente a tre terre che si erano mostrate ricche di prospettive per l'attecchimento del cattolicesimo: il regno del gran mogol, che si estendeva da Kabul, all'Iran, al Bengala meridionale, il Malabar, nel sud-ovest della penisola indiana, e la regione attorno alla citt\u00e0 di Madurai.\nIl gran mogol Akbar nel 1579 invi\u00f2 un'ambasceria ai gesuiti invitandoli a corte per esporre i principi del cristianesimo. La Compagnia invi\u00f2 tre missionari: Rodolfo Acquaviva, nipote di Claudio, Francisco Henriquez, un persiano convertito al cattolicesimo dall'Islam, e il catalano Antoni de Montserrat (Antonio de Monserrate in spagnolo). I tre lasciarono Goa diretti a Fatehpur, capitale dell'impero del gran mogol, il 17 novembre 1579. Acquaviva rimase presso Akbar per quattro anni ma, nonostante la grande stima che riusc\u00ec a guadagnarsi, non suscit\u00f2 la conversione del sovrano e nel 1583 fu richiamato a Goa (mor\u00ec martire qualche anno dopo, ucciso dagli ind\u00f9 a Salsette). Nel 1584 Akbar invit\u00f2 a corte altri gesuiti: la missione fu guidata da Gerolamo Saverio, pronipote di Francesco, che rimase presso il sovrano per oltre trent'anni accompagnandolo nei suoi lunghi viaggi attraverso il suo vasto impero. Le speranze di convertirlo, comunque, andarono deluse.\nNella penisola di Malabar esisteva un'antica comunit\u00e0 cristiana, che la tradizione faceva risalire alla predicazione dell'apostolo Tommaso: le loro pratiche rituali erano sensibilmente diverse da quelle latine (vigeva l'uso della saliva e dell'insufflazione durante il battesimo) a causa della vicinanza con i caldei della Mesopotamia, la loro dottrina si era tinta di nestorianesimo. Il mantenimento di tali usi, sostenuto dai gesuiti, fu duramente contestato da altri missionari e port\u00f2 alla nascita della questione dei riti malabarici. Papa Benedetto XIV, con il documento \"Omnium sollecitudinem\" del 13 settembre 1744, condann\u00f2 i riti malabarici: molti cristiani indiani secessionarono e divennero giacobiti. Per la prima volta dall'arrivo dei gesuiti in India, il numero dei cattolici cominci\u00f2 a diminuire.\nNel 1606 il gesuita Roberto de Nobili fu inviato come missionario a Madurai. Impar\u00f2 presto la lingua tamil e i costumi locali: essendo di nobile nascita, si present\u00f2 come rajah e, diversamente da quanti lo avevano preceduto, godette di grande rispetto. Conoscendo l'alta considerazione in cui erano tenuti gli asceti sannyasin, adott\u00f2 il loro stile di vita: vest\u00ec un abito ocra, si fece un segno sulla fronte e cominci\u00f2 a nutrirsi di riso, frutta ed erbe; impar\u00f2 il sanscrito e studi\u00f2 i veda. Nel 1611 aveva convertito oltre 150 indiani. I superiori di de Nobili denunciarono come forieri di superstizione i suoi metodi, ma papa Gregorio XV, con la costituzione \"Romanae sedis\" del 31 gennaio 1623, sostenne il missionario. De Nobili rivolse quindi le sue attenzioni ai paria, i senza casta: si serv\u00ec del gesuita Baltasar de Costa, che attravers\u00f2 i regni di Madurai, Tanjore e Sathyamangalam vestito di una tunica gialla e con degli orecchini d'oro e riusc\u00ec a battezzare oltre 2.500 adulti, soprattutto delle classi contaminate.\nGiappone.\nTornando dal viaggio alle Molucche, Francesco Saverio aveva conosciuto Yajiro, nativo del Giappone, che gli aveva parlato del suo paese: Yaijro fu battezzato con il nome di Paolo della Santa Fede e nel 1549 part\u00ec con il Saverio e altri gesuiti per Kagoshima, capitale del Giappone meridionale, dove fu fondata una missione e furono operate circa duecento conversioni. Nel 1550 Francesco si present\u00f2, con le credenziali di ambasciatore del re di Portogallo, a \u014cuchi Yoshitaka, potente daimy\u014d di Yamaguchi, recandogli numerosi doni (orologi, occhiali, carillon, vino): il daimy\u014d accolse benevolmente i gesuiti, concesse loro di predicare il cristianesimo e mise a loro disposizione un tempio buddhista abbandonato, che divenne loro quartier generale.\nFrancesco Saverio aveva molta stima dei giapponesi, che considerava \"un popolo di moralit\u00e0 eccellente [...] buono e senza malizia\". Arriv\u00f2 a credere che il Giappone rappresentasse il campo di missione pi\u00f9 promettente dell'Oriente e, conoscendo la grande stima che quel popolo aveva per la cultura cinese, pens\u00f2 di dedicarsi all'evangelizzazione della Cina sperando che questa avrebbe facilitato le conversioni anche in Giappone. Fu questo a spingere Saverio a lasciare il Giappone e a tentare di entrare in Cina.\nNel 1579 i battezzati giapponesi erano circa 150.000: molti, per\u00f2, si erano convertiti per interesse economico, per prendere parte al commercio con i portoghesi; ad altri il battesimo era stato imposto ai sudditi dai principi locali (il daimy\u014d di \u014cmura, che abbracci\u00f2 il Cristianesimo nel 1563, aveva imposto la conversione ai suoi oltre 20.000 sudditi; lo stesso accadde nei feudi di Amakusa e Bungo).\nIl consolidamento della Compagnia in Giappone \u00e8 dovuto ad Alessandro Valignano, che fu visitatore in Giappone per tre periodi (1579-1582, 1590-1592 e 1598-1603): al primo suo arrivo, i gesuiti in Giappone erano 59 (28 dei quali sacerdoti). Grande estimatore della cultura giapponese, impose ai suoi missionari di adattarsi agli usi locali limitandosi a non compromettere i dogmi cattolici. Ad esempio, fece assumere ai gesuiti la condizione dei monaci zen. Favor\u00ec anche l'ingresso nella Compagnia degli indigeni, per i quali fu aperto un noviziato, che non avendo problemi con la lingua potevano facilmente catechizzare e predicare. Nel 1602 furono ordinati i primi due sacerdoti giapponesi.\nDopo il rapido successo iniziale, l'avvento al potere di Toyotomi Hideyoshi mise in difficolt\u00e0 la missione gesuita in Giappone. L'intromissione del viceprovinciale Coelho nella politica locale fece sospettare a Hideyoshi che i gesuiti fossero spie e che stessero preparando un'invasione da parte degli occidentali: il 24 luglio 1587 fu emanato un decreto di espulsione per i gesuiti, che non fu applicato rigorosamente solo per non compromettere le relazioni commerciali con Macao. Inoltre, bench\u00e9 con il breve \"Ex pastoralis officio\" papa Gregorio XIII avesse reso il Giappone una missione esclusiva dei gesuiti (si temeva che l'arrivo di altri religiosi potesse indurre i giapponesi a pensare che il cristianesimo mancasse di unit\u00e0 e fosse un insieme di piccole sette), anche i frati francescani spagnoli stabilirono delle missioni in Giappone, scontrandosi spesso con i gesuiti: le baruffe aumentarono la diffidenza di Hideyoshi, che il 5 gennaio 1597 fece uccidere ventisei cristiani (tra cui Paolo Miki e altri due scolastici gesuiti).\nTokugawa Ieyasu, successore di Hideyoshi, inizialmente si dimostr\u00f2 tollerante con i cristiani, incoraggi\u00f2 i gesuiti e ricevette in udienza Valignano. Solo tra il 1599 e il 1600 vi furono 70.000 battesimi. Ma nel 1600 arrivarono in oriente i mercanti olandesi protestanti, che fecero diminuire l'importanza delle relazioni economiche con il Portogallo e misero in cattiva luce il cattolicesimo: tutto questo, insieme al desiderio di Ieyasu di far tornare tutti i giapponesi al buddhismo, port\u00f2 all'espulsione dei gesuiti dal Giappone (27 gennaio 1614). La comunit\u00e0 cristiana, che era arrivata a contare 300.000 individui, fu distrutta.\nCina.\nFallito il tentativo di Francesco Saverio, il piano per la penetrazione della Compagnia in Cina fu elaborato da Alessandro Valignano durante il suo soggiorno a Macao (1578). Convinto che l'ordine dovesse dissociarsi dall'immagine di predone occidentale avido di conquista, invit\u00f2 i suoi missionari ad acquisire la maggior padronanza possibile della lingua cinese, a rispettare i valori culturali e spirituali dei cinesi, a usare la scienza come mezzo per introdurre la fede, a sviluppare l'apostolato per mezzo degli scritti e delle relazioni sociali e a concentrare il loro impegno missionario nei confronti della classe colta dominante.\nValignano invi\u00f2 Michele Ruggieri a Macao a studiare il cinese: a lui si un\u00ec lo scienziato e linguista Matteo Ricci e, grazie alla fama di grande matematico di cui godeva Ricci, i due furono invitati in Cina e ottennero il permesso di risiedervi. Ruggieri e Ricci fissarono la loro residenza a Shiuhing e nei venticinque anni che rimasero nel paese raggiunsero Shaoguan, Nanchang, Nanchino e Pechino.\nRicci concentr\u00f2 i suoi sforzi nella conversione delle classi elitarie: si appell\u00f2 alla loro curiosit\u00e0 intellettuale mostrando loro prismi, orologi, strumenti matematici e carte geografiche. Nel 1594 fu ammesso nella classe dei mandarini, il che gli permise di aumentare il suo prestigio sociale. Nel 1601 si stabil\u00ec a Pechino, accolto con favore dall'imperatore.\nNel 1610, anno della morte di Ricci, i cattolici cinesi erano circa 2.500: tale numero raddoppi\u00f2 nei cinque anni successivi.\nDopo il rapido successo iniziale, per i gesuiti cominciarono i primi problemi. Il mandarino Shen Ch'ueh, preoccupato per l'infiltrazione di un culto straniero, tra il 1617 e il 1622 promosse la prima persecuzione contro i cattolici, costringendo i gesuiti alla clandestinit\u00e0. Nel 1644 le truppe della Manciuria invasero la Cina e misero fine al secolare governo della dinastia Ming, che si erano sempre mostrati favorevoli ai gesuiti: sotto uno dei primi imperatori della dinastia Ch'ing, tra il 1664 e il 1669, i religiosi furono tenuti agli arresti domiciliari a Canton.\nNonostante le persecuzioni i gesuiti continuarono la loro opera: il successore di Ricci alla guida della missione, Niccol\u00f2 Longobardi, ne accolse il metodo e nel 1618 fece giungere dall'Europa il gesuita Johann Schreck, astronomo e accademico dei Lincei, che port\u00f2 in Cina nuove conoscenze matematiche e geometriche, nuove tecniche per la costruzione di strumenti astronomici e le teorie di Galileo Galilei.\nDa ricordare sono anche i gesuiti Johann Adam Schall von Bell, tedesco, che fu nominato presidente del tribunale matematico e mandarino di prima classe, e Ferdinand Verbiest, fiammingo, chiamato dall'imperatore Kangxi per farsi esporre le ultime scoperte europee in campo matematico e astronomico.\nL'apertura dei gesuiti nei confronti della cultura e delle tradizioni cinesi port\u00f2 allo scoppio della questione dei riti cinesi.\nI gesuiti nel 1615 avevano ottenuto da papa Paolo V il permesso di tradurre la Bibbia in cinese e, per i preti locali, di celebrare la Messa e recitare il breviario nella loro lingua (l'autorizzazione fu revocata dalla congregazione di Propaganda Fide sotto i pontificati di Alessandro VII e Innocenzo XI); soprattutto, avevano consentito, sin dai tempi di Matteo Ricci, ai convertiti di continuare a celebrare i riti in onore degli antenati e di Confucio che, secondo i gesuiti, avevano carattere pi\u00f9 civile e politico che religioso.\nL'arrivo dei francescani e dei domenicani nel 1631 cre\u00f2 i primi problemi: essi criticarono il metodo missionario gesuita (la decisione di vestire i preziosi abiti dei mandarini, di rivolgersi prevalentemente alle classi elevate) e condannarono come superstiziosi e pagani i riti cinesi. Al fronte religioso che si opponeva alla prassi missionaria dei gesuiti in Cina si aggiunsero poi i padri del Seminario delle missioni estere di Parigi, e i missionari di propaganda fide, i carmelitani, gli eremitani, i barnabiti e i caracciolini.\nNel 1693 il vicario apostolico di Fukien, Charles Maigrot, delle Missioni Estere di Parigi, condann\u00f2 l'utilizzo dei termini cinesi \"Tian\" (cielo) e \"Shangdi\" (signore supremo), che i gesuiti tolleravano quali termini per designare il Dio dei cristiani da parte dei cinesi convertiti. Maigrot port\u00f2 il suo decreto a Roma, e la Santa Sede apr\u00ec un'istruttoria che si concluse con una condanna dei riti: il 20 novembre 1704, con il decreto \"Cum Deus Optimus\" papa Clemente XI proib\u00ec l'uso di quei termini e la partecipazione dei neoconvertiti ai riti ancestrali. La condanna dei riti cinesi fu confermata con il decreto del 25 settembre 1710, con la costituzione \"Ex illa die\" del 1715 e con la bolla \"Ex quo singulari\" del 1742).\nSecondo lo storico gesuita Bangert, la questione dei riti cinesi fu sollevata pi\u00f9 per svilire l'immagine della Compagnia che per tutelare la purezza del culto.\nBrasile.\nNegli stessi anni in cui Saverio cominciava l'evangelizzazione del lontano Oriente, altri gesuiti si dedicarono alle missioni presso le popolazioni indigene del Brasile, altro grande possedimento portoghese. Il 29 marzo 1549 una comunit\u00e0 di sei religiosi guidata da Manuel da N\u00f3brega part\u00ec per l'America e sbarc\u00f2 a Bah\u00eda de Todos los Santos.\nIl loro primo incarico fu quello di curare l'educazione dei figli dei coloni portoghesi, insediati lungo la costa atlantica: la loro prima capanna di fango eretta a S\u00e3o Salvador da Bahia divenne il collegio massimo, una delle pi\u00f9 importanti istituzioni culturali del paese.\nNel 1553 N\u00f3brega si spinse all'interno insieme a Jos\u00e9 de Anchieta, un giovane gesuita proveniente dalle Canarie, e i due fondarono un seminario destinato a diventare il centro per l'organizzazione dell'apostolato presso gli indigeni tupi, che i missionari organizzarono in comunit\u00e0 stabili. Da quell'insediamento si svilupp\u00f2 la citt\u00e0 di S\u00e3o Paulo. Furono i primi gesuiti che Ignacio mand\u00f2 in America.\nAnchieta scrisse la prima grammatica della lingua tupi e fu autore di numerosi canzoni in lingua indigena utilizzando melodie popolari.\nParaguay.\nI gesuiti furono chiamati in Paraguay nel 1585 dal vescovo di Tucum\u00e1n per evangelizzare i Guaran\u00ed che, dinanzi all'avanzata degli spagnoli, si erano ritirati a est del Paran\u00e1, nelle zone delle Pampa e del Gran Chaco. Inizialmente l'azione dei gesuiti fu poco efficace per vari motivi (il metodo adottato della missione itinerante, il carattere nomade della popolazione, i cacciatori di schiavi), cos\u00ec il preposito generale Claudio Acquaviva sugger\u00ec ai missionari la creazione di colonie stabili di indios, lontane dai centri abitati spagnoli (al sicuro, quindi, dall'influsso dei costumi coloniali e dai cacciatori di schiavi). Sorsero cos\u00ec le prime \"reducciones\" (o riduzioni), approvate dalla Corona spagnola ma ostacolate dai coloni, dei piccoli villaggi fortificati autonomi a struttura teocratica che, grazie alle attivit\u00e0 agricole introdotte dai gesuiti (coltivazione del cotone, del mate), godettero di una certa prosperit\u00e0.\nLe \"reducciones\" del Paraguay, tra il 1610 e il 1640 circa, si diffusero fino a comprendere gli indios della provincia brasiliana di Tapes e andarono a costituire quasi una repubblica indipendente (il cosiddetto \"stato gesuita del Paraguay\"), suscitando l'ostilit\u00e0 delle locali autorit\u00e0 ecclesiastiche e coloniali (tanto che Filippo IV di Spagna autorizz\u00f2 gli indigeni a munirsi di armi da fuoco). Tra il 1628 e il 1635 i portoghesi del Brasile attaccarono le \"reducciones\" che, alla fine del conflitto, nel 1641 erano ridotte a una trentina, con circa 150.000 indios cristiani.\nSempre nell'America del Sud, il gesuita Pietro Claver, missionario nella Nuova Granada e responsabile dell'apostolato tra gli schiavi neri di Cartagena, svolse un'importante azione antischiavista: fu canonizzato nel 1888 e dichiarato patrono delle missioni africane.\nCanada.\nDopo alcuni isolati tentativi fatti negli anni precedenti, i primi gesuiti provenienti dalla Francia giunsero a Qu\u00e9bec nel 1632 sotto la guida di Paul Le Jeune. I padri aprirono il collegio di Nostra Signora degli Angeli e su loro invito anche l'orsolina Maria dell'Incarnazione Guyart raggiunse la colonia per unirsi alla loro missione educativa.\nA pochi anni dall'arrivo in Canada i gesuiti avevano gi\u00e0 raggiunto il numero di 23 padri e 6 fratelli. I missionari cominciarono a dedicarsi all'evangelizzazione degli uroni e si spinsero verso l'interno per cercare contatti con altri popoli indigeni: avendo sentito parlare di un grande fiume che scorreva verso il sud che gli avrebbe permesso di raggiungere altri territori abitati dagli amerindi, il gesuita Jacques Marquette si un\u00ec al viaggio dell'esploratore Louis Jolliet e nel 1673, risalendo il corso del Wisconsin, scopr\u00ec il corso superiore del Mississippi e discese il fiume esplorando soprattutto le confluenze del Missouri e dell'Ohio, giungendo alla conclusione che il fiume scorreva verso sud per sfociare nel golfo del Messico.\nI gesuiti convertirono al cristianesimo numerosi uroni stanziati lungo il fiume San Lorenzo. Contro gli uroni si form\u00f2 presto una confederazione di cinque popoli irochesi, tra cui i mohawk, che cre\u00f2 gravi problemi ai missionari. Nel 1642 Ren\u00e9 Goupil fu ucciso dai mohawk e il suo compagno Isaac Jogues, liberato dopo mesi di prigionia e torture; nel 1646 Jogues torn\u00f2 tra i mohawk assieme a Jean de La Lande per una missione di pace, ma furono entrambi uccisi. Al numero dei gesuiti uccisi dagli irochesi in Canada si unirono Jean de Br\u00e9beuf, Gabriel Lalemant, Antoine Daniel, Charles Garnier e No\u00ebl Chabanel.\nIl gruppo degli otto martiri canado-americani fu canonizzato da papa Pio XI nel 1930.\nAfrica.\nNel 1548 i gesuiti tentarono di penetrare in Marocco, ma furono espulsi poco dopo. Maggior successo ebbe l'attivit\u00e0 missionaria della Compagnia in Etiopia, Mozambico, Angola, Congo e Capo Verde.\nMinacciato dai musulmani, il negus d'Etiopia Claudio promise a Giovanni III di Portogallo, in cambio del suo sostegno militare, di abiurare il monofisismo e di aderire con i suoi sudditi al cattolicesimo. Da Goa giunsero in Etiopia alcuni missionari gesuiti e il 30 marzo 1556 lasci\u00f2 Lisbona Jo\u00e3o Nunes Barreto, nominato patriarca d'Abissinia (fu il primo gesuita a essere innalzato all'episcopato). Dopo la sconfitta dei musulmani il negus dimentic\u00f2 le sue promesse e il successore di Claudio confin\u00f2 i gesuiti nel deserto (l'ultimo mor\u00ec nel 1597). I padri Eliano e Rodr\u00edguez contattarono, per conto della Santa Sede, il patriarca copto di Alessandria Gabriele VII, ma i colloqui per la riunione delle Chiese cattolica e copta non ebbero un esito positivo.\nNel 1560 tre gesuiti giunsero da Goa in Mozambico, dove erano stati chiamati da Gamba, capo della trib\u00f9 dei MaKaranga stanziati presso Inhambane, che avevano conosciuto il cristianesimo grazie ai loro contatti con i portoghesi. In breve i missionari battezzarono oltre 450 persone, poi si spinsero verso lo Zambesi e convertirono il capo dell'impero di Monomotapa, sua madre e i suoi 300 sudditi. I musulmani, per\u00f2, ordirono una congiura e spinsero l'imperatore a far assassinare i gesuiti (Gon\u00e7alo da Silveira, il capo della missione, fu strangolato il 15 marzo 1561) mettendo fine all'impresa dei gesuiti nella zona.\nI primi quattro gesuiti penetrarono in Angola attorno al 1563, ma la loro missione non ebbe successo: l'11 febbraio 1575 sbarcarono a Luanda altri quattro gesuiti (due preti e due fratelli) che, nonostante lo scarso appoggio della Compagnia (che invi\u00f2 rinforzi solo nel 1580), in tre anni battezzarono oltre 200 persone (nel 1593 gli angolani battezzati erano gi\u00e0 oltre 8.000). I gesuiti eressero a Luanda una chiesa e un collegio e tra il 1604 e il 1608 fondarono stazioni missionarie nelle isole di Capo Verde.\nDopo una prima breve impresa in Congo tra il 1548 e il 1555, nel 1581 i gesuiti dell'Angola, guidati da Baltasar Barreira, tornarono in questa regione per un viaggio di esplorazione e vi battezz\u00f2 1500 persone. Dopo un inizio promettente della missione, alcuni eventi portarono alla distruzione dell'armonia religiosa (nel 1645 giunsero dei missionari cappuccini spagnoli che cercarono di portare i congolesi nell'orbita spagnola) e al disordine civile (rivolte di indigeni). Anche a causa dell'esiguo numero di gesuiti, nel 1674 l'impresa in Congo fu abbandonata.\nFra le molte missioni fondate dai gesuiti in Africa prima della soppressione del XVIII secolo, quella in Angola fu l'unica a radicarsi e ad avere un certo sviluppo.\nLe missioni interne.\nCome Ignazio, che aveva cominciato il suo ministero insegnando la dottrina ai bambini e girando insieme ai compagni per le piazze dei paesi predicando ai passanti, anche i primi gesuiti si dedicarono alla predicazione estemporanea, quasi in concorrenza con cantastorie e cavadenti, viaggiando di citt\u00e0 in citt\u00e0, spesso a piedi nudi. Fino alla met\u00e0 del Cinquecento questa forma di predicazione ebbe caratteristiche di improvvisazione e fu esercitata in maniera quasi giullaresca, assumendo anche un fine di mortificazione per chi la compiva. La situazione mut\u00f2 a partire dalla seconda met\u00e0 del secolo e soprattutto nel Seicento.\nLe gerarchie ecclesiastiche (vescovi e inquisitori) cominciarono a ricorrere ai gesuiti commissionando loro un'opera di controllo antiereticale (tra i valdesi di Piemonte, Puglia e Calabria, tra i \"moriscos\" in Spagna) ma anche di rilancio della vita religiosa. La vicenda del gesuita Silvestro Landino \u00e8 paradigmatica: tra il 1550 e il 1551, in occasione della visita pastorale di Egidio Foscari a Modena (capitale italiana del movimento filoprotestante) e nella sua diocesi, affianc\u00f2 il presule dedicandosi allo smascheramento di ecclesiastici e maggiorenti in odore di eresia; spostandosi nelle zone montane, per\u00f2, si rese conto che a minacciare la vita cristiana non era tanto la diffusione delle dottrine riformate, quanto la profonda ignoranza e superstizione della popolazione e del clero delle zone pi\u00f9 isolate. Capitava che i sacerdoti delle aree rurali ignorassero la formula del sacramento dell'Eucaristia o che, interrogati sulla Trinit\u00e0, i contadini rispondessero essere battesimo, cresima ed eucaristia, o fede, speranza e carit\u00e0, o Ges\u00f9, Giuseppe e Maria; altri credevano all'esistenza di un numero indefinito di dei.\nDalle zone dell'Appennino tosco-emiliano Landino pass\u00f2 all'isola di Capraia e poi in Corsica, dove trascorse gli ultimi giorni della sua vita dedicandosi alle missioni tra le popolazioni pi\u00f9 isolate e abbandonate. Nei luoghi desolati e periferici i gesuiti riconobbero \"altre Indie\", bisognose di evangelizzazione al pari di quelle dell'Asia e delle Americhe.\nNel corso del Seicento le missioni nelle campagne acquisirono una struttura fissa: i padri si recavano in una localit\u00e0 al centro di un'area rurale e vi rimanevano alcuni giorni dando esercizi spirituali a sacerdoti e nobili, predicando al popolo, organizzando processioni, confessioni e comunioni collettive, distribuendo medaglie e immaginette sacre, fondando o rivitalizzando confraternite, formando catechisti.\nColonialismo.\nLo slancio missionario dei gesuiti \u00e8 testimoniato dalle circa quindicimila lettere, scritte tra il 1550 e il 1771 da tutta Europa e conservate negli archivi romani dell'Ordine. In esse i religiosi domandavano di essere mandati nelle missioni d'oltremare per emulare san Francesco Saverio, l'apostolo del Giappone, il cui nome appare a chiare lettere in duemila missive.\nI membri secolari e regolari del clero si dedicavano ovunque ad attivit\u00e0 commerciali, in particolare i gesuiti furono attivi in Giappone fino alla proibizione del cristianesimo nel 1614 e alla successiva espulsione dei portoghesi dal paese. L'unica funzione dell'impero, scrisse una volta lo stesso san Francesco Saverio, era quella di coniugare \"ogni modo e tempo del verbo depredare\". Persino un religioso cattolico, recatosi in India nel 1672, rimase colpito dalle ricchezze accumulate nei monasteri e nei conventi portoghesi e ricav\u00f2 l'impressione che \"tutto il commercio della nazione fosse nelle loro mani\".\nQuando furono espulsi dal Giappone nel 1639, i gesuiti si trasferirono nel Makassar; in Indocina e in Thailandia, che offrivano tuttavia opportunit\u00e0 meno remunerative.\nPer quanto riguarda il Brasile, i padri gesuiti dapprima trasferirono gli amerindi in villaggi dove potevano proteggerli e convertirli, come il re aveva ordinato, e nel 1570 ottennero dal sovrano che venisse abolita la schiavit\u00f9, tranne per chi praticava il cannibalismo o rifiutava la conversione al Cristianesimo. Come conseguenza, furono espulsi due volte da Maranh\u00e3o, e a causa della pressante richiesta di manodopera, soddisfatta dall'importazione dei neri africani solo alla fine del XVI secolo, furono infine costretti ad accettare la politica dei coloni.\nSecondo le credenze del tempo era infatti per volont\u00e0 di Dio che gli africani fossero schiavi di padroni bianchi e cristiani. Essi meritavano tale sorte non solo perch\u00e9 appartenevano presumibilmente alla razza su cui ricadeva, secondo la Bibbia, la maledizione lanciata da No\u00e8 sui discendenti del figlio Cam, ma anche per l'enormit\u00e0 dei peccati commessi dai loro antenati, della quale il colore della pelle era un'indubbia testimonianza. Anche la riluttanza a lavorare con zelo in condizioni di schiavit\u00f9 era ritenuta una prova della loro inadeguatezza, e si pensava che l'asservimento li avrebbe abituati ai benefici effetti di una vita faticosa e regolare, preparandoli a ricevere il dono divino del messaggio cristiano. \u00c8 comprensibile quindi che in un'Europa in cui i vagabondi erano marchiati e i dissidenti religiosi torturati o arsi vivi, non si sollevassero serie obiezioni ad analoghi trattamenti inflitti ai neri ritenuti altrettanto recalcitranti.\nIntorno al 1600 i gesuiti possedevano, insieme ai domenicani, circa un terzo delle terre produttive nelle colonie spagnole e portoghesi delle Americhe. All'inizio del Settecento in ogni latifondo lavoravano, secondo le modalit\u00e0 tipiche dell'economia coloniale iberica, mille indigeni ogni centocinquanta schiavi neri.\nNelle Americhe colonizzate da spagnoli e portoghesi, dove gli edifici ecclesiastici, alcuni dei quali erano autentiche fortezze, regolarmente superavano per dimensioni e magnificenza le opere pi\u00f9 imponenti dell'architettura civile, la Chiesa cattolica si insedi\u00f2 in maniera solenne e fastosa acquisendo immense propriet\u00e0, come in Asia accadde di rado. Monasteri e conventi fornivano l'istruzione primaria ai bambini non indigeni, e dalla fine del Cinquecento i gesuiti aprirono una rete di scuole secondarie: citt\u00e0 opulente ospitavano conventi alla moda e lungo le frontiere imperiali missionari paternalistici dirigevano il lavoro e le preghiere degli accoliti amerindi, mentre nel cuore dell'impero i convertiti nativi professavano un cattolicesimo fatto di devozione superstiziosa e di paganesimo appena velato, oppure strane combinazioni di usanze cristiane e indigene.\nSoppressione e rinascita dell'ordine.\nLa vicenda che condusse alla soppressione della Compagnia di Ges\u00f9 \u00e8 sintomatica della debolezza dell'autorit\u00e0 papale. I governi di numerosi stati europei consideravano l'ordine il pi\u00f9 pericoloso alleato dei pontefici e la Compagnia fu sempre pi\u00f9 considerata il principale ostacolo alle politiche riformiste e giurisdizionaliste (gallicanesimo, febronianesimo) dei sovrani, nonch\u00e9 al rinnovamento delle forme religiose (propugnato dai giansenisti). Accusati di regicidio, di pervertire l'ordine sociale, di corrompere la giovent\u00f9 e di essere artefici della supremazia del papa sul potere monarchico, i gesuiti furono espulsi dai principali regni europei e dalle loro colonie.\nFu il Portogallo ad aprire la via alla soppressione. Il marchese di Pombal, capo del governo, fautore dell'assolutismo monarchico, entr\u00f2 in aperto conflitto con i gesuiti per la vicenda delle \"reducciones\" brasiliane. Il marchese invi\u00f2 a papa Benedetto XIV una relazione in cui accusava i gesuiti di avidit\u00e0 di denaro e sete di potere e li denunciava di essere al centro di scandalose operazioni commerciali, il che costrinse il pontefice a inviare in Portogallo il cardinale Saldanha a compiere un'inchiesta; i gesuiti furono anche accusati di essere coinvolti nel fallito attentato a Giuseppe I del 1758. Agli inizi del 1759 il re ordin\u00f2 di confiscare tutte le propriet\u00e0 dell'ordine e pochi mesi dopo ne decret\u00f2 l'espulsione.\nI problemi per la Compagnia in Francia cominciarono con la condanna per bancarotta fraudolenta del gesuita Antoine La Vallette decretata dal parlamento di Parigi, dominato da elementi giansenisti e gallicani e in cui era ben radicato il movimento antigesuitico. Il 6 agosto 1761 il parlamento ordin\u00f2 di bruciare pubblicamente le opere di ventitr\u00e9 gesuiti (tra i quali Bellarmino) in quanto lesive della morale cristiana e ai gesuiti di chiudere i loro collegi, nei quali si sarebbe esercitata una cattiva influenza sui giovani: Luigi XV cerc\u00f2 di far sospendere l'esecuzione della sentenza, ma la sua debolezza politica lo costrinse per\u00f2 alla fine a piegarsi di fronte alle pressioni dei parlamenti e a rendere esecutivo il decreto.\nDalla Spagna i gesuiti furono cacciati da Carlo III, per il quale i religiosi rappresentavano un ostacolo nella realizzazione dell'assolutismo monarchico: essi infatti avevano sempre preso posizione contro la filosofia regalista e avevano un forte legame con l'aristocrazia ostile alla politica del sovrano. Inoltre, il ministro Campomanes accus\u00f2 falsamente i gesuiti di essere gli istigatori di una rivolta, inducendo Carlo III a credere che essi stessero complottando contro di lui. Tutti questi elementi concorsero a spingere il re a emettere il decreto di espulsione il 27 febbraio 1767. Gli altri Stati borbonici imitarono presto l'esempio spagnolo: Ferdinando IV, spinto da Tanucci, espulse i gesuiti da Napoli e Sicilia nel novembre 1767 e il duca di Parma Ferdinando, consigliato da du Tillot, cacci\u00f2 i religiosi dai suoi stati nel febbraio 1768.\nSotto la pressione dei sovrani borbonici, con breve \"Dominus ac Redemptor\" del 21 luglio 1773 papa Clemente XIV soppresse la Compagnia, che all'epoca contava circa 23.000 membri in 42 province: i vescovi locali erano nominati delegati apostolici per eseguire la soppressione delle case situate nella loro diocesi.\nLa soppressione dei gesuiti a Roma fu eseguita il 16 agosto successivo e il preposito generale Lorenzo Ricci fu incarcerato in Castel Sant'Angelo, dove mor\u00ec il 24 novembre 1775.\nI gesuiti in Russia e in Prussia.\nDopo la spartizione della Polonia (1772), i territori orientali del paese (la cosiddetta Russia Bianca) erano passati sotto il dominio della Russia di Caterina II: i gesuiti contavano in quelle terre 18 case, di cui tre collegi (a Po\u0142ock, Witebsk e Orsza) e 201 religiosi.\nLa zarina rifiut\u00f2 di dare l\"exequatur\" al breve di soppressione e fece comunicare al superiore di Po\u0142ock, Stanis\u0142aw Czerniewicz, la sua intenzione di conservare la compagnia nei suoi domini. I gesuiti della Russia Bianca ebbero il compito storico di assicurare la continuit\u00e0 dell'ordine di prima del 1773 con quello restaurato nel 1814.\nAnche Federico II, per motivi legati all'educazione, non volle consentire subito la soppressione delle case gesuite nei territori cattolici del regno di Prussia (Slesia e parte della Polonia). La soppressione, invece, ebbe luogo a Breslavia il 5 febbraio 1776.\nTentativi di ricostituzione.\nSubito dopo la soppressione furono effettuati numerosi tentativi di ripristinare l'ordine: la carmelitana Teresa di Sant'Agostino, figlia di Luigi XV, cerc\u00f2 di ottenere dal papa l'autorizzazione per gli ex gesuiti a organizzarsi in fraternit\u00e0 di preti secolari, ma Clemente XIV non accolse favorevolmente il progetto.\nQualche anno dopo, altri cercarono, con successo, di ricostruire la forma di vita e il modo di operare della Compagnia dando inizio a nuove congregazioni: nel 1791 Pierre-Joseph Picot de Clorivi\u00e8re, gi\u00e0 membro della Compagnia, fond\u00f2 l'istituto dei sacerdoti del Cuore di Ges\u00f9, approvato da papa Pio VII; Fran\u00e7ois-L\u00e9onor de Tourn\u00e9ly e Charles de Broglie, nel 1794, fondarono a Eegenhoven (Belgio) i padri del Sacro Cuore, che ebbero un certo sviluppo sotto la guida di Joseph Varin.\nNel 1797, con l'autorizzazione del cardinale Giulio Maria della Somaglia, Niccol\u00f2 Paccanari istitu\u00ec a Roma la Societ\u00e0 della Fede di Ges\u00f9, le cui regole ricalcavano le costituzioni dei gesuiti: Pio VI approv\u00f2 temporaneamente la congregazione e nel 1799 vi un\u00ec i padri del Sacro Cuore di Varin. Dopo aver conosciuto una notevole diffusione, i padri della Fede entrarono in un periodo di crisi dopo l'arresto di Paccanari da parte del Santo Uffizio: quando fu ristabilita la Compagnia di Ges\u00f9 (1814) molti membri vi entrarono, gli altri divennero preti diocesani.\nQueste congregazioni contribuirono in modo efficace a tenere in vita lo spirito della Compagnia di Ges\u00f9.\nLa restaurazione.\nNel 1793 la Santa Sede approv\u00f2 segretamente i gesuiti della Russia Bianca e il 17 marzo 1801, con il breve \"Catholicae fidei\" di papa Pio VII, il riconoscimento divenne pubblico; nel 1803 fu approvata l'attivit\u00e0 dei gesuiti in Inghilterra e il 30 luglio 1804, con il breve \"Per alias\", papa Pio VII ristabil\u00ec la Compagnia a Napoli e in Sicilia (dove l'ordine era stato reintrodotto a opera di Giuseppe Pignatelli).\nCon la bolla \"Sollicitudo omnium ecclesiarum\" del 30 luglio 1814 Pio VII ripristin\u00f2 la Compagnia di Ges\u00f9 in tutto il mondo.\nLa Compagnia dopo la ricostituzione.\nL'azione dell'olandese Joannes Philippe Roothaan, preposito generale dal 1829 al 1853, fu di notevole importanza per la ricostruzione dell'ordine. Si ripresero le vecchie attivit\u00e0, con una speciale attenzione verso le missioni e l'educazione della giovent\u00f9 (la \"Ratio atque institutio studiorum\" fu aggiornata e adattata alle esigenze del tempo); per mantenere alto il livello di edificazione ascetica dei gesuiti, sottoline\u00f2 l'importanza della pratica degli \"Esercizi spirituali\" e ne pubblic\u00f2 un importante commentario.\nNel XIX secolo la Compagnia assunse un ruolo preminente di difesa della Santa Sede contro le tendenze laicizzatrici e liberali delle nazioni europee (l'ordine esercit\u00f2 un grande influsso sui movimenti cristiano-sociali sorti in questo periodo con intento contestativo nei riguardi del liberalismo politico ed economico) e delle ideologie \"moderniste\" (furono tra i principali difensori del \"Sillabo\" di papa Pio IX) e favorirono notevolmente il processo di centralizzazione delle strutture ecclesiastiche culminato con il concilio Vaticano I e la proclamazione del dogma dell'infallibilit\u00e0 papale. Nel campo teologico e filosofico i gesuiti promossero la rinascita del tomismo, culminata nel 1879 con la pubblicazione dell'enciclica \"Aeterni Patris\" di papa Leone XIII.\nLungo tutto il secolo i gesuiti furono a pi\u00f9 riprese espulsi da numerosi stati: prima dalla Russia, poi dalla Spagna e dal regno di Napoli, quindi dalla Francia e dal Portogallo; l'ordine fu espulso dalla Svizzera nel 1847, a seguito della guerra del Sonderbund, e solo nel 1973 una consultazione popolare consent\u00ec la presenza dei religiosi della Compagnia nel territorio elvetico; in Germania i gesuiti furono espulsi a causa del Kulturkampf e solo nel 1917 fu abrogata la legge che proibiva la presenza della Compagnia nel paese.\nI gesuiti dovettero affrontare polemiche particolarmente vive in Italia, dove i rapporti tra Chiesa e Stato erano complicati dalla questione romana e la Compagnia era accusata di essere uno dei principali ostacoli alla realizzazione dell'unit\u00e0 nazionale (\u00e8 in questo contesto va inquadrata una delle maggiori opere di Vincenzo Gioberti, \"Il gesuita moderno\").\nSotto i governi di W\u0142odzimierz Led\u00f3chowski, preposito generale dal 1915 al 1942, e di Jean-Baptiste Janssens, che resse la Compagnia tra il 1946 e il 1964, il numero dei gesuiti crebbe sino a raggiungere la cifra pi\u00f9 elevata.\nParticolarmente significativo fu il generalato di Pedro Arrupe (1965-1983), che resse l'ordine negli anni che seguirono la celebrazione del Concilio Vaticano II: sotto il suo governo il numero dei membri della Compagnia cal\u00f2 significativamente, ma nell'ordine crebbe la consapevolezza del legame inscindibile tra l'annuncio della fede e l'impegno per la giustizia sociale e fu avviato un processo di rinnovamento di metodi e di dottrine nell'ambito educativo e missionario (anche se l'interpretazione e l'attuazione di questi principi causarono forti tensioni).\nNel 1981 un ictus costrinse Arrupe a dimettersi (mor\u00ec nel 1991) e, in deroga alle costituzioni (che prevedevano che la guida dell'ordine passasse al vicario generale), papa Giovanni Paolo II nomin\u00f2 un delegato pontificio, Paolo Dezza, e solo nel 1983 fu convocata la XXXIII congregazione generale che elesse preposito l'olandese Peter Hans Kolvenbach (dimessosi nel 2008, al raggiungimento del suo ottantesimo anno di et\u00e0).\nLa spiritualit\u00e0 dell'ordine.\nLa spiritualit\u00e0 della Compagnia si fonda sugli \"Esercizi spirituali\" ignaziani. Gli elementi fondamentali degli Esercizi sono la contemplazione della vita di Ges\u00f9, l'accoglimento della chiamata alla sequela di Cristo fattosi servo per noi, lo sforzo ad assomigliare sempre pi\u00f9 a Ges\u00f9 nella vocazione personale al servizio della Chiesa. Secondo gli Esercizi l'imitazione di Ges\u00f9 implica l'assoluta povert\u00e0 (solo i collegi erano autorizzati ad avere rendite fisse), l'abbandono alla volont\u00e0 di Dio (manifestato nell'assoluta obbedienza ai superiori \"perinde ac cadaver\", ovvero come un cadavere), l'umilt\u00e0, la sopportazione paziente di umiliazioni e offese, della croce e delle persecuzioni.\nIn reazione alla diffusione del giansenismo, che negava il valore di ogni devozione e proponeva un regime di vita spirituale rigoroso, arcigno e arido, i gesuiti si fecero propagatori della calda e confortante devozione al Sacro Cuore di Ges\u00f9, che poneva l'accento sulla centralit\u00e0 dell'amore di Dio come chiave della storia della salvezza.\nFu il gesuita Claude de la Colombi\u00e8re, direttore spirituale delle monache della Visitazione di Paray-le-Monial, a diffondere della pratica dei primi nove venerd\u00ec del mese, ispirata, secondo la tradizione, da Ges\u00f9 stesso alla visitandina Margherita Maria Alacoque. Nella visione di Ges\u00f9 che Margherita Maria afferm\u00f2 di aver ricevuto il 2 luglio 1688, infatti, il Cristo avrebbe indicato i gesuiti come speciali propagatori della devozione al suo cuore e avrebbe chiamato La Colombi\u00e8re \"servo fedele e perfetto amico\".\nIn stretta connessione alla devozione al Sacro Cuore, a opera del gesuita Fran\u00e7ois-Xavier Gautrelet, nel 1844 nacque in Francia l\"Apostolato della preghiera\", i cui aderenti si impegnano a offrire giornalmente preghiere e azioni al Sacro Cuore in spirito di riparazione dei peccati dell'umanit\u00e0. Il gesuita Henri Rami\u00e8re fond\u00f2 il periodico \"Messaggero del Sacro Cuore\", che nel 1912 veniva pubblicato in ventisei lingue diverse.\nGli Esercizi e la devozione al Sacro Cuore dimostrano il carattere cristocentrico della spiritualit\u00e0 gesuita.\nNumerosi appartenenti all'ordine sono stati elevati agli onori dell'altare: il fondatore, Pietro Favre, i missionari Francesco Saverio e Pietro Claver, i teologi Pietro Canisio e Roberto Bellarmino, i giovani scolastici Luigi Gonzaga, Stanislao Kostka e Giovanni Berchmans, il superiore Francesco Borgia, il provinciale e principale restauratore della Compagnia Giuseppe Pignatelli, i predicatori Giovanni Francesco R\u00e9gis, Bernardino Realino e Francesco De Geronimo, i martiri Paolo Miki e Giovanni de Br\u00e9beuf.\nL'arte dell'ordine.\nNel caso dell'architettura gesuitica ci si riferisce a quegli edifici religiosi realizzati su proposta o per conto della Compagnia, o che derivarono da quei modelli manifestanti la concretizzazione delle istanze religiose e artistiche dell'ordine.\nSe \u00e8 improprio parlare di uno stile gesuitico, quello che emerse fu la necessit\u00e0 di definire alcune regole, alcuni principi riguardanti la disposizione planimetrica delle strutture religiose, che sfociarono in alcuni schemi, dapprima riferiti alle chiese romane, e poi applicati in tutta la penisola e all'estero.\nIl campione originale dell'architettura gesuitica fu la chiesa del Ges\u00f9, costruita a Roma tra il 1568 e il 1575, sotto la direzione dell'architetto Jacopo Barozzi da Vignola. L'opera si caratterizz\u00f2 per la fusione dell'impianto centrale, di concezione rinascimentale, con l'impianto longitudinale, peculiare del Medioevo. La riesumazione della croce latina a scapito dello schema classico, improntata da una mastodontica navata centrale, completata da cappelle laterali inserite al posto delle navate minori, e soverchiata da una grande cupola, consentiva a un grande numero di praticanti di partecipare alle funzioni, di vedere, ma soprattutto di sentire l'oratore, scopo fondamentale della missione gesuitica. Ma pure la facciata, progettata da Giacomo Della Porta su due piani, dei quali il secondo si estendeva solo quanto la navata centrale, divent\u00f2 un modello imitato in tutto il mondo per almeno due secoli.\nTra le chiese ispiratesi all'architettura gesuitica, si possono ricordare quella di \"Val-de-Grace\" a Parigi e quella di San Carlo ad Anversa.\nSi pu\u00f2 parlare anche di teatro dei Gesuiti, in riferimento all'attivit\u00e0 scenica, prettamente moralistica, realizzata nelle scuole e nei collegi italiani, francesi, tedeschi, austriaci, polacchi, spagnoli, e centrosudamericani.\nQuesta attivit\u00e0 teatrale, che si svilupp\u00f2 dalla met\u00e0 del Cinquecento, consistette, inizialmente di drammi religiosi, in latino, recitati sotto la direzione di un padre istruttore, e successivamente, dall'inizio del Seicento, anche di drammi comici e pastorali, impreziositi da danze e allestimenti spettacolari.\nIl Teatro dei Gesuiti raggiunse la massima diffusione in Francia e persino quando la Compagna fu repressa, congregazioni religiose proseguirono l'attivit\u00e0 teatrale dei Gesuiti. Basti pensare che \"Esther\" e \"Atalia\" di Racine furono scritte su richiesta di Madame de Maintenon proprio per le educande di \"Saint-Cyr\" e da loro recitate per la prima volta.\nTra gli autori gesuiti pi\u00f9 significativi si possono ricordare Simon Maria Poggi e Giovanni Granelli.\nL'organizzazione dell'ordine.\nLa Compagnia di Ges\u00f9 appartiene al numero degli ordini di chierici regolari, sorti nel corso del XVI secolo e utilizzati dalla Chiesa per contrastare la diffusione del protestantesimo e diffondere i dettami del Concilio di Trento, caratterizzati dall'unione di vita religiosa e impegno apostolico.\nLa struttura dell'ordine \u00e8 stabilita dalla \"Formula instituti\", codificata e ampliata da Ignazio nelle Costituzioni della Compagnia, redatte insieme al suo segretario Juan de Polanco tra il 1547 e il 1550, ulteriormente modificate in base ai suggerimenti dei religiosi professi e promulgate nel 1553: il testo, approvato nel 1606 da papa Paolo V con la bolla \"Quantum religio\", \u00e8 rimasto sostanzialmente immutato fino alla XXXI congregazione generale dell'ordine (1965-1966).\nLe costituzioni ignaziane (frutto della riflessione sull'esperienza religiosa del fondatore e dei suoi primi compagni) non sono solo un codice legislativo, ma uniscono agli elementi giuridici anche aspetti spirituali e ascetici e non possono essere comprese prescindendo dagli Esercizi spirituali.\nLa caratteristica impressa maggiormente da Ignazio all'ordine \u00e8 l'universalit\u00e0 dell'apostolato per quanto concerne il territorio, i compiti e i mezzi. L'altro elemento essenziale \u00e8 la speciale obbedienza al papa, che trova compiuta espressione in un quarto voto aggiunto ai consueti tre comuni a tutti i religiosi (povert\u00e0, obbedienza e castit\u00e0).\nL'aspetto innovativo.\nNelle sue Costituzioni, Ignazio annull\u00f2 i quattro aspetti fondamentali dell'organizzazione monastica: la residenza per tutta la vita in una medesima comunit\u00e0 (\"stabilitas loci\"), le decisioni prese a maggioranza da tutti i membri della comunit\u00e0 riuniti in capitolo, l'elezione del proprio superiore da parte di ogni singola comunit\u00e0, la recita corale dell'ufficio divino.\nI gradi di appartenenza.\nVi sono diversi gradi di appartenenza all'ordine: dopo due anni di noviziato (o prima probazione), i gesuiti in formazione, detti scolastici, pronunciano i primi voti, semplici e perpetui, che possono essere sciolti dai prepositi provinciali (dopo i primi voti, gli scolastici si dicono \"approvati\"); compiuto un triennio di studi filosofici e uno di studi teologici, inframezzati da una seconda probazione nelle case professe o nei collegi, lo scolastico approvato viene ordinato sacerdote.\nAl periodo di formazione segue un ulteriore anno di noviziato (terza probazione) al termine del quale, dopo aver trascorso almeno dieci anni nella Compagnia, il candidato viene ammesso per fare la professione in forma solenne dei tre voti (detti finali) di povert\u00e0, obbedienza e castit\u00e0 (comuni a tutti i religiosi), di un quarto voto solenne (specifico della Compagnia) di speciale obbedienza \"circa missiones\" al papa e di cinque altri voti semplici (non cambiare la legislazione della Compagnia se non per renderla pi\u00f9 rigida, non cercare posizioni di autorit\u00e0 nella Compagnia, non cercare prelature nella Chiesa, denunciare ai superiori i colpevoli di queste azioni, ascoltare i consigli della Compagnia in caso di innalzamento all'episcopato). Dopo questi voti, il gesuita si dice professo.\nAi professi sono riservate tutte le alte cariche dell'ordine.\nOltre ai novizi, agli scolastici e ai professi, esistono i coadiutori, che emettono i voti finali di povert\u00e0, obbedienza e castit\u00e0 in forma semplice e non emettono il quarto voto: i coadiutori si distinguono in spirituali (che accedono al sacerdozio) e temporali (laici). In origine i coadiutori spirituali erano destinati a quei ministeri che richiedevano la \"stabilitas loci\", mentre i professi dovevano essere \"apostoli itineranti\", ma oggi la distinzione tra le due classi \u00e8 piuttosto relativa.\nI coadiutori temporali non accedono al sacerdozio e si occupano delle necessit\u00e0 pratiche delle loro comunit\u00e0 (cucina, contabilit\u00e0): tra i coadiutori temporali spicca la figura di Alfonso Rodr\u00edguez.\nIl governo dell'ordine.\nAl vertice della struttura dell'ordine Ignazio pose la congregazione generale, un'assemblea composta dai prepositi provinciali e da due padri professi delegati da ogni provincia; la congregazione generale non si riunisce a intervalli regolari, ma viene convocata solo in caso di morte del preposito generale, o per ordine del papa, o per volere del preposito generale, o per decisione della congregazione dei procuratori, eletta con mandato triennale dalle province.\nLa massima autorit\u00e0 della Compagnia di Ges\u00f9 \u00e8 il preposito generale (detto popolarmente \"papa nero\"), eletto a vita dalla congregazione generale. La sua autorit\u00e0 \u00e8 subordinata a quella della congregazione generale, della quale \u00e8 tenuto ad applicare i decreti. Il generale \u00e8 assistito da dieci assistenti, nominati dalla congregazione generale: a ogni assistente fa riferimento un'\"assistenza\", cio\u00e8 un gruppo di province raggruppate per lingua o nazionalit\u00e0.\nQuella del preposito \u00e8 l'unica carica elettiva: egli nomina i prepositi provinciali, che nominano a loro volta quelli delle comunit\u00e0 locali.\nLa Compagnia di Ges\u00f9 non comprende un terz'ordine n\u00e9 un ramo femminile. Bench\u00e9 nel 1545 Ignazio avesse accettato, su pressioni di Paolo III, la possibilit\u00e0 di istituire un ramo femminile della Compagnia, nel 1549 i gesuiti furono dispensati dall'obbligo di assistere spiritualmente le religiose (forse, Ignazio temeva che dover fornire cappellani fissi e governare i monasteri femminili avrebbe distolto i religiosi dalla loro missione apostolica); tuttavia, nel 1554, caso unico nella storia dell'ordine, a Giovanna d'Asburgo, figlia di Carlo V, fu consentito di emettere segretamente i voti degli scolastici con il nome di Mateo S\u00e1nchez.\nAttivit\u00e0.\nScopi.\nLo scopo della Compagnia di Ges\u00f9 \u00e8 la difesa e la propagazione della fede, lavorare per il progresso spirituale dei fedeli mediante tutte le forme del ministero della parola (esercizi spirituali, sacramenti) e l'assistenza ai bisognosi (soprattutto in ospedali e carceri).\nI gesuiti sono impegnati nell'istruzione e nella ricerca scientifica, nella formazione dei sacerdoti, nella catechesi per gli adulti, nell'apostolato verso il mondo giovanile e le comunit\u00e0 di vita cristiana, nei mass media, nell'assistenza spirituale a categorie svantaggiate (profughi, persone emarginate).\nLa loro forma preferita di attivit\u00e0 sono le case per esercizi spirituali: gli esercizi vengono generalmente dati a gruppi omogenei di persone per tre o otto giorni (anche meno, secondo le necessit\u00e0). \u00c8 tuttavia possibile compiere l'intero ciclo mensile.\nIl principale centro di studio diretto dai gesuiti \u00e8 la Pontificia Universit\u00e0 Gregoriana, fondata nel 1553 a Roma da Ignazio di Loyola e Francesco Borgia con il nome di \"Collegio Romano\", eretta in universit\u00e0 da papa Paolo IV nel 1556 e restaurata da papa Leone XII nel 1824; a essa nel 1924 papa Pio XI ha consociato il Pontificio Istituto Biblico, fondato da papa Pio X nel 1909, e il Pontificio Istituto Orientale, fondato da papa Benedetto XV nel 1917.\nL'ordine pubblica numerose riviste come \"Gregorianum\", \"Analecta Bollandiana\" e \"Archivum Historicum Societatis Iesu\", semestrale fondato nel 1932 che pubblica articoli di ricerca storica, documenti inediti, recensioni, bibliografie. Tra gli altri periodici nati per iniziativa della Compagnia: \"La Civilt\u00e0 Cattolica\", \"Etudes\", \"Recherches de science religieuse\", \"Revue d'asc\u00e9tique et de mystique\", \"Stimmen der Zeit\", \"Letture\", \"Popoli\", \"Aggiornamenti sociali\", \"Messaggio del Sacro Cuore\".\nNel loro apostolato missionario viene data sempre maggiore importanza al tentativo di incarnare nelle diverse culture l'annuncio del messaggio di Ges\u00f9 (inculturazione).\nContributi alla scienza.\nNumerosi sono stati i contributi apportati da gesuiti, singolarmente o in gruppi, allo sviluppo delle scienze, teoriche e applicate, dal tempo dell'istituzione dell'Ordine. Essi contribuirono allo sviluppo degli orologi a pendolo, dei pantografi, dei barometri, dei telescopi e dei microscopi a riflessione. Fornirono inoltre contributi significativi nei campi del magnetismo, dell'ottica e della elettrologia. Furono tra i primi a osservare le fasce colorate della superficie del pianeta Giove, la nebulosa di Andromeda e gli anelli di Saturno. Esposero teorie sull'origine delle maree e sulla corrispondente influenza sulle stesse da parte della luna e sulla propagazione ondosa della luce. A essi \u00e8 dovuta l'introduzione dei segni + e - nella matematica, la tecnica di controllo dei flussi del Po e dell'Adige, la realizzazione di mappe stellari dell'emisfero australe. Georges Lema\u00eetre ide\u00f2 il concetto di Big Bang in astrofisica.\nStatistiche.\nNel corso dei secoli, a causa delle alterne vicende dell'ordine, il numero dei gesuiti \u00e8 variato notevolmente. Nella seguente tabella, accanto all'anno di riferimento, \u00e8 indicato il numero totale dei membri della Compagnia e di seguito, eventualmente, la ripartizione tra sacerdoti, scolastici e religiosi laici.\nNegli ultimi anni si assiste a un notevole e costante ridimensionamento dell'ordine. La seguente tabella d\u00e0 un quadro dell'andamento dei membri della Compagnia di Ges\u00f9 negli ultimi anni.\nAl 1\u00ba gennaio 2020 l'ordine contava 15.306 membri, con 11.049 sacerdoti.\nUno studio del \"Center for Applied Research in the Apostolate\" (CARA) ha evidenziato che nell'ultimo secolo il loro numero ha subito grandi modifiche, passando dai 16.295 del 1910, al livello massimo raggiunto nel 1965 (36.038), per poi scendere ai 18.266 registrati nel 2010: un dimezzamento avvenuto in 45 anni.\nLa Compagnia di Ges\u00f9 rimane l'istituto religioso con il pi\u00f9 alto numero di membri (15.306), seguito dalla Societ\u00e0 salesiana di San Giovanni Bosco (14.767), dall'Ordine dei frati minori (12.726) e dall'Ordine dei frati minori cappuccini (10.349)."}
{"id": "89720", "revid": "125652081", "url": "https://it.wikipedia.org/wiki?curid=89720", "title": "Clara Calamai", "text": "Biografia.\nDebutt\u00f2 nel 1938 in \"Pietro Micca\", film storico-epico diretto da Aldo Vergano (in cui venne accreditata con lo pseudonimo Clara Mais) e divenne ben presto popolare, interpretando svariati film tra la fine degli anni trenta e l'inizio degli anni cinquanta. La sua apparizione a seno nudo della durata di soli 18 fotogrammi (0,75 secondi) in \"La cena delle beffe\" (1942), trasposizione cinematografica dell'omonimo dramma di Sem Benelli diretta da Alessandro Blasetti, dest\u00f2 enorme scalpore nel pubblico e il film venne vietato ai minori di 16 anni. Per molto tempo la Calamai fu quindi indicata come la prima attrice italiana a essere comparsa a seno nudo in un film, ma in realt\u00e0 questo primato non \u00e8 suo, bens\u00ec di Vittoria Carpi (che era apparsa sul grande schermo a seno nudo nel 1941, in un altro film diretto da Alessandro Blasetti, \"La corona di ferro\").\nPer tutti gli anni quaranta la Calamai fu una delle attrici cinematografiche italiane pi\u00f9 note ed amate al pari di Alida Valli, Valentina Cortese, Anna Magnani, la sua rivale Doris Duranti, Marina Berti, Mar\u00eda Denis, Luisa Ferida, Isa Miranda, Elisa Cegani ed Assia Noris. Affascinante e versatile recit\u00f2 in film drammatici, in pellicole avventurose, in film d'ambientazione storica ed anche nelle edulcorate commedie dei \"telefoni bianchi\". I ruoli che la legarono indissolubilmente alla storia del cinema furono quelli da lei sostenuti in \"Ossessione\" di Luchino Visconti (1943), film precursore del neorealismo, girato in piena seconda guerra mondiale al fianco di Massimo Girotti, dove sostitu\u00ec all'ultimo momento Anna Magnani (indisponibile a causa della sua gravidanza) e in \"L'adultera\" (1946) di Duilio Coletti, grazie al quale vinse il Nastro d'argento alla migliore attrice protagonista nella prima edizione del premio, istituito proprio in quell'anno.Nel frattempo, nel 1945 si era sposata con il conte e produttore cinematografico Leonardo Bonzi, dal quale ebbe due figlie: volutamente inizi\u00f2 a trascurare il cinema e le sue interpretazioni si fecero, dai primi anni cinquanta, sempre pi\u00f9 sporadiche. Nel 1959 il matrimonio fin\u00ec (con annullamento da parte della Sacra Rota) e la Calamai si leg\u00f2 al comandante d'aviazione Valerio Andreoni. Nel 1957 lavor\u00f2 ancora con Visconti in \"Le notti bianche\", interpretando il ruolo di una prostituta. Nel 1960 prese parte allo sceneggiato televisivo della Rai \"Tom Jones\" (aveva lavorato gi\u00e0 per il piccolo schermo nel 1954 nella prosa \"Le zitelle di via Hydar\" e nel 1955 nella pi\u00e8ce televisiva \"La notte di sette minuti\").\nLe sue presenze si diradarono molto, ma Dario Argento la chiam\u00f2 per interpretare un ruolo in \"Profondo rosso\" (1975), che fu l'ultima apparizione cinematografica dell'attrice. Il film ottenne un grande successo in tutto il mondo (solo in Italia incass\u00f2 oltre 3 miliardi di lire dell'epoca), e divent\u00f2 ben presto un \"cult\", celebrato dai cinefili. Subito dopo \"Profondo rosso\", la Calamai si ritir\u00f2 definitivamente dal cinema, anche se, fino alla fine degli anni settanta, continu\u00f2 ad apparire come ospite in alcuni programmi televisivi e prese parte anche ad alcuni programmi radiofonici, fino a ritirarsi completamente dalle scene negli anni ottanta; di lei non si seppe pi\u00f9 nulla per anni, fino al 1998, quando le due figlie ne comunicarono l'avvenuta morte all'et\u00e0 di 89 anni a causa di un infarto."}
{"id": "89724", "revid": "5456", "url": "https://it.wikipedia.org/wiki?curid=89724", "title": "Aachen Segelflugzeugbau", "text": ""}
{"id": "89728", "revid": "125249233", "url": "https://it.wikipedia.org/wiki?curid=89728", "title": "Mario Capanna", "text": "\u00c8 stato fra i principali \"leader\" del movimento giovanile del Sessantotto, nonch\u00e9 segretario e coordinatore di Democrazia Proletaria.\nBiografia.\nDal 1963 \u00e8 studente dell'Universit\u00e0 Cattolica di Milano, dopo essere stato ammesso al Collegio Augustinianum. Studia Filosofia e segue i corsi del professor Emanuele Severino.\nLa contestazione studentesca.\nNel 1967 inizia la contestazione studentesca ed \u00e8 espulso dall'Universit\u00e0 Cattolica poco prima di laurearsi (il suo relatore avrebbe dovuto essere proprio Severino). Passa alla Statale, dove poi otterr\u00e0 la laurea in Filosofia, diventandone subito il \"leader\" studentesco principale. Nel corso delle lotte studentesche avvenute il 24 marzo 1968 conduce un corteo non autorizzato di qualche migliaio di studenti a largo Gemelli, e trovandosi circondato dalle forze dell'ordine in tenuta antisommossa provocatoriamente intima loro: \"Vi diamo cinque minuti per sciogliervi\", rifacendo il verso alla classica intimazione che i questori facevano ai dimostranti prima di ordinare la carica delle forze dell'ordine contro i cortei, la zuffa che ne segu\u00ec divenne nota come il \"massacro\" di largo Gemelli, con un numero imprecisato di studenti feriti, 60 fermati, altri 51 denunciati a piede libero e 31 agenti feriti.\nCoordin\u00f2 le lotte che il Movimento Studentesco effettu\u00f2 in tutta Italia ed ebbe violenti scontri con le forze dell'ordine e soprattutto con i militanti dell'estrema destra: rischi\u00f2 di essere linciato da giovani appartenenti al Movimento Sociale Italiano nel 1969.\nL'11 marzo 1969 Mario Capanna, insieme ad un gruppo di studenti dell'ateneo milanese, sequestr\u00f2 in aula il professor Pietro Trimarchi e lo sottopose a un processo improvvisato.\nSegretario di DP.\nLa notoriet\u00e0 ottenuta spinse Capanna ad entrare in politica: nel 1976 aderisce, con il \"Movimento autonomo degli studenti di Milano\", al Partito di Unit\u00e0 Proletaria per il Comunismo; in seguito, dopo la scissione con la sinistra del Partito di Unit\u00e0 Proletaria per il Comunismo, confluir\u00e0 con essa in Democrazia Proletaria, di cui fu il punto di riferimento mediatico e segretario nazionale dal 1984 fino al 27 giugno 1987, quando si dimise e la segreteria venne assegnata a Giovanni Russo Spena. Nelle liste di DP Capanna era diventato deputato europeo nel 1979 e deputato nazionale nel 1983 e rieletto nel 1987.\nL'ambientalismo.\nNel 1989 ader\u00ec al gruppo misto della Camera dei deputati, e pochi mesi dopo partecip\u00f2 alla nascita di un nuovo movimento politico italiano: i \"Verdi Arcobaleno\", formazione della sinistra ambientalista. Rest\u00f2 a Montecitorio fino al 1992. Inoltre, Capanna \u00e8 stato anche consigliere regionale in Lombardia e comunale a Milano. \nDopo l'inchiesta giudiziaria denominata Mani pulite, che praticamente spazz\u00f2 via la cosiddetta Prima Repubblica, Capanna ha fatto fatica a trovare un partito politico che fosse stabilmente concorde con la sua ideologia. Pur militando sempre in movimenti di sinistra, ha assunto una posizione che (al di l\u00e0 di una esperienza, avvenuta nelle elezioni politiche del 2001) pu\u00f2 essere definita di indipendente di sinistra.\nSempre nel 2001, in occasione delle elezioni amministrative, Mario Capanna si \u00e8 presentato come candidato sindaco per Citt\u00e0 di Castello, suo comune di nascita, a capo di una coalizione formata da cinque liste civiche. Capanna raccolse solo 6.822 voti, insufficienti per arrivare almeno al ballottaggio, ed usc\u00ec al primo turno. In quell'occasione fu eletto sindaco al ballottaggio il candidato della coalizione dei partiti del centro sinistra.\n\u00c8 presidente della Fondazione dei Diritti Genetici, un organismo di ricerca e comunicazione sulle biotecnologie che opera dal 2002 come associazione scientifica e culturale indipendente, impegnata in attivit\u00e0 di studio, informazione, progettazione sulle applicazioni e le diverse forme di impatto delle innovazioni biotecnologiche. Tale associazione e lo stesso Capanna sono state al centro di polemiche venendo accusati di aver usato, nelle loro campagne contro l'introduzione degli OGM in Italia, argomenti di dubbia validit\u00e0 scientifica. Tra queste la richiesta andata a buon fine, nel 2012, di distruggere l'ultimo campo sperimentale pubblico italiano con OGM (regolarmente autorizzato nel 1998), presso l'Universit\u00e0 della Tuscia, nonostante la mobilitazione dei ricercatori.\n\u00c8 stato presidente del Corecom Umbria dal 2011 al 2014. \u00c8 presidente della \"Fondazione diritti genetici\".\nAttivit\u00e0 letteraria.\nDal 1988 Mario Capanna \u00e8 anche scrittore. Tra le sue opere principali ricordiamo \"Formidabili quegli anni\" (1988); \"Arafat\" (1989, sulla figura del leader palestinese Y\u0101ser \u02c1Araf\u0101t, molto stimato da Capanna); \"Speranze\" (1994); \"Il fiume della prepotenza\" (1996); \"Lettera a mio figlio sul '68\" (1998, di cui cur\u00f2 ben 12 edizioni); \"L'Italia viva\" (2000); tutti libri editi dalla Rizzoli. Nel 2003, per la Baldini &amp; Castoldi, ha pubblicato \"Verr\u00f2 da te\", considerato da molti il suo lavoro letterario pi\u00f9 riuscito; \"Coscienza globale oltre l'irrazionalit\u00e0 moderna\" (2006).\nNel 2008 ha dato alle stampe per i tipi di Garzanti (collana \"Le Forme\", ISBN 9788811680819) il libro \"Il Sessantotto al futuro\".\nCritiche.\nLe dichiarazioni di Mario Capanna sugli OGM sono state oggetto di critiche da parte di alcuni ricercatori che contestano le sue affermazioni.\nIn particolare, Mario Capanna ha affermato durante la trasmissione televisiva \"Uno Mattina\" che \u00e8 stata creata una \"fragola-pesce OGM\", anche se per\u00f2 tale pianta non \u00e8 mai esistita."}
{"id": "89729", "revid": "31886", "url": "https://it.wikipedia.org/wiki?curid=89729", "title": "Multigrafo duale", "text": "Definizione.\nConsideriamo un multigrafo planare \"M\" e una sua raffigurazione piana planare \"R\". A questa raffigurazione si associa una cosiddetta \"raffigurazione duale\" \"R\"* nel modo seguente. Scegliamo un punto in ogni faccia di \"R\" (inclusa la faccia illimitata) e assegnamogli il ruolo di vertice del nuovo grafo; per ogni spigolo \"e\" in \"R\" introduciamo un nuovo spigolo di \"R\"* collegando i due vertici che in \"R\"* corrispondono alle due facce di \"R\" che sono incidenti in \"e\". Inoltre raffiguriamo questo spigolo \"R\"* in modo che intersechi \"e\" esattamente in un punto e non intersechi nessun altro spigolo di \"R\". La raffigurazione \"R\"* cos\u00ec ottenuta \u00e8 anch'essa una raffigurazione piana planare di un multigrafo che chiamiamo \"G\"*.\nLa costruzione \u00e8 tale che si hanno\nSi osserva poi che il multigrafo \"M\"** duale di \"M\"* \u00e8 isomorfo con \"M\": la trasformazione per dualit\u00e0 fra multigrafi astratti \u00e8 quindi una involuzione e questo giustifica l'uso del termine \"duale\". Questo isomorfismo corrisponde alla equivalenza delle rispettive immersioni nella sfera. \nDuali di cammini e cappi multipli.\nSi osserva che il multigrafo duale di un grafo cammino \u00e8 un \"multigrafo multicappio\", multigrafo con un solo nodo e tanti cappi quanti sono gli spigoli del cammino. Dualmente il multigrafo duale di un multigrafo multicappio \u00e8 un grafo cammino.\nPi\u00f9 in generale se un multigrafo \"M\" presenta un sottocammino massimale, cio\u00e8 una sequenza di spigoli consecutivi con le estremit\u00e0 di grado superiore a 2 ed i rimanenti vertici di grado 2, gli spigoli del multigrafo \"M\"* corrispondenti costituiscono una classe di spigoli paralleli. Viceversa ad una classe di spigoli paralleli di \"M\" corrisponde un sottocammino massimale di \"M\"*. \nSe invece \"M\" presenta un sottocammino pendente massimale, \"M\"* presenta un nodo con pi\u00f9 cappi. Dualmente a un nodo con pi\u00f9 cappi corrisponde un sottocammino pendente massimale.\nDuali di grafi poliedrali.\nNel caso in cui \"G\" \u00e8 il grafo (planare) associato a un poliedro convesso, allora \"G\"* \u00e8 il grafo associato al corrispondente poliedro duale."}
{"id": "89730", "revid": "599013", "url": "https://it.wikipedia.org/wiki?curid=89730", "title": "Michele Bartoli", "text": "Professionista dal 1992 al 2004, considerato tra i migliori interpreti delle corse in linea di un giorno a cavallo degli anni novanta e duemila, ottenne importanti vittorie nelle classiche di Coppa del mondo vincendo due Liegi-Bastogne-Liegi, due Giri di Lombardia, un Giro delle Fiandre, una Freccia Vallone, un'Amstel Gold Race, un Campionato di Zurigo e due volte la classifica finale di Coppa del mondo.\nCarriera.\nCominci\u00f2 a correre in bicicletta all'et\u00e0 di otto anni, e nelle categorie giovanili vinse pi\u00f9 di 200 gare. Pass\u00f2 professionista l'8 agosto 1992, facendo il suo debutto nella Cl\u00e1sica San Sebasti\u00e1n, mentre ottenne la prima vittoria l'anno dopo aggiudicandosi la tappa di Palermo alla Settimana Siciliana. Si afferm\u00f2 ben presto come specialista delle gare in linea: in particolare dimostr\u00f2 una predilezione per le classiche, tanto da guadagnarsi il soprannome di \"Leoncino delle Fiandre\" (diminutivo dell'appellativo affidato al belga Johan Museeuw, suo rivale e poi compagno di squadra). Nel suo palmar\u00e8s spiccano numerosi successi: il Giro delle Fiandre del 1996 vinto in solitaria, le due Liegi-Bastogne-Liegi, quella del 1997, in cui batt\u00e9 il rivale Laurent Jalabert, e quella del 1998, la Freccia Vallone del 1999 sotto la neve e dopo 80\u00a0km di fuga, l'Amstel Gold Race del 2002, i Giri di Lombardia del 2002 e del 2003.\nLa classifica generale di Coppa del mondo fu sua nel 1997 e nel 1998; tra l'autunno 1998 e l'estate 1999, poi, mantenne il primo posto nella classifica mondiale individuale stilata dall'UCI. Al Giro d'Italia, partecip\u00f2 per tre volte vincendo due tappe, nel 1994 a Lienz e nel 1998 a Schio, e vestendo per un giorno, durante l'edizione 1998, la maglia rosa di leader della classifica generale. Non riusc\u00ec invece mai a conquistare il campionato del mondo su strada, pur essendo stato in pi\u00f9 occasioni il capitano della Nazionale italiana: si piazz\u00f2 infatti terzo nelle edizioni 1996 e 1998, quarto nel 2000 e decimo nel 1997. Fu peraltro ottavo nella prova in linea dei Giochi olimpici di e quarto in quella di , nonch\u00e9 campione italiano in linea a Trieste sempre nel 2000.\nAl termine della stagione 2004 si \u00e8 ritirato, dopo un anno senza vittorie corso tra le file della squadra danese CSC (in precedenza aveva corso per Mercatone Uno, MG Maglificio, Asics, Mapei e Fassa Bortolo). Diversi gli infortuni che lo hanno afflitto in carriera: tra essi la frattura della rotula del ginocchio destro al Giro di Germania 1999 e la frattura al bacino durante il Giro d'Italia 2002, sempre in Germania, a M\u00fcnster. Problemi, questi, che lo hanno fortemente limitato nelle stagioni della maturit\u00e0 agonistica: ci\u00f2 nonostante fra i professionisti ha vinto 57 corse, tra cui sette prove di Coppa del mondo. Negli anni al top ha avuto in squadra come gregario Paolo Bettini.\nOggi \u00e8 sposato e vive a Montecarlo di Lucca con la moglie Alessandra e i figli Clarissa e Gianni."}
{"id": "89732", "revid": "289247", "url": "https://it.wikipedia.org/wiki?curid=89732", "title": "Sodoku", "text": ""}
{"id": "89734", "revid": "1654832", "url": "https://it.wikipedia.org/wiki?curid=89734", "title": "Ugo Pagliai", "text": "Biografia.\nFiglio di un commesso e di una cantante, nel 1956 si trasferisce a Roma dove frequenta l'Accademia nazionale d'arte drammatica. Inizia a recitare in diverse compagnie, diretto da registi come Luigi Squarzina, Giorgio De Lullo, Orazio Costa e Massimo Castri. Dal 1962 recita pi\u00f9 volte in atti teatrali preparati per la trasmissione televisiva \"Vivere insieme\" condotta da Ugo Sciascia . Nel 1963 \u00e8 al Teatro Stabile di Genova e in seguito passa al Teatro Stabile di Roma e al Teatro Stabile d'Abruzzo. Nel 1973 fonda con la moglie Paola Gassman una compagnia teatrale propria interpretando testi come \"Spettri\" di Henrik Ibsen, \"Il gatto in tasca\" di Georges Feydeau, \"L'uomo, la bestia e la virt\u00f9\" di Luigi Pirandello, \"Il padre\" di August Strindberg, \"Elena\" di Euripide e molti altri; diventa in breve tempo uno dei protagonisti della scena teatrale italiana. Nel 1988 riceve il Premio Flaiano alla carriera.\nAl cinema debutta nel 1961 in un film diretto da Steno, ma la sua presenza sul grande schermo \u00e8 poco significativa; fino al 2018 recita comunque in quasi venti pellicole. \u00c8 attivo anche come doppiatore, dando la voce a Doc Hudson in \"Cars 3\", in sostituzione di Cesare Barbetti.\nIn televisione fa la sua prima comparsa nel 1961, diretto da Guglielmo Morandi, Mario Landi e altri in diversi originali, sceneggiati e opere teatrali adattate per il piccolo schermo. Ottiene un certo successo nel 1969 interpretando il ruolo di Lawrence d'Arabia in \"Ross\" di Giuseppe Fina. Due anni dopo raggiunge la grande popolarit\u00e0 con il ruolo del professor Edward Lancelot Forster nello sceneggiato \"Il segno del comando\" diretto da Daniele D'Anza, accanto a Carla Gravina, che raggiunge indici di ascolto altissimi. D'Anza lo diriger\u00e0 ancora in altri tre sceneggiati, tra i quali \"L'amaro caso della baronessa di Carini\", altro grande successo, accanto a Janet Agren. Nel 1972 interpreta il ruolo di Giacomo Casanova nella serie televisiva francese \"Le evasioni celebri\". Nel 1977 recita accanto a Peppino De Filippo - unica sua interpretazione drammatica - e Lino Capolicchio nel difficile testo di Harold Pinter \"Il guardiano\", adattato per il piccolo schermo da Edmo Fenoglio.\nDal 1980 si dedica quasi esclusivamente al palcoscenico, salvo sporadici ritorni sul piccolo e grande schermo. Attualmente \u00e8 direttore artistico della stagione di prosa del teatro comunale di Teramo.\nFilmografia.\nTelevisione.\nNel 1971 ha interpretato una serie di \"sketch\" della rubrica pubblicitaria televisiva \"Carosello\", sponsorizzati dalla Unilit per pubblicizzare il detersivo All."}
{"id": "89735", "revid": "6392", "url": "https://it.wikipedia.org/wiki?curid=89735", "title": "Gesuiti", "text": ""}
{"id": "89738", "revid": "63756", "url": "https://it.wikipedia.org/wiki?curid=89738", "title": "Peppino Impastato", "text": "Biografia.\nGiuseppe Impastato, detto Peppino, nacque a Cinisi, in provincia di Palermo, il 5 gennaio 1948, da una famiglia legata a Cosa Nostra: il padre Luigi era stato inviato al confino durante il periodo fascista per la sua appartenenza alla mafia, lo zio e altri parenti erano mafiosi e il cognato del padre, Cesare Manzella, era il \"capomafia\" del paese, ucciso nel 1963 in un attentato con una Alfa Romeo Giulietta riempita di tritolo.\nIl ragazzo ruppe presto i rapporti con il padre, che lo cacci\u00f2 di casa, e avvi\u00f2 un'attivit\u00e0 politico-culturale di sinistra e antimafia. Nel 1965 fond\u00f2 il giornalino \"L'idea socialista\" e ader\u00ec al PSIUP. Dal 1968 in poi partecip\u00f2, con il ruolo di dirigente, alle attivit\u00e0 delle nuove formazioni comuniste, come \"Il manifesto\" e, in particolare, \"Lotta Continua\". Condusse le lotte dei contadini espropriati per la costruzione della terza pista dell'aeroporto di Palermo in territorio di Cinisi, degli edili e dei disoccupati.\nNel 1976 costitu\u00ec il gruppo \"Musica e cultura\", che svolgeva attivit\u00e0 culturali (cineforum, musica, teatro, dibattiti, ecc.); nel 1977 fond\u00f2 \"Radio Aut\", radio libera autofinanziata, con cui denunci\u00f2 i crimini e gli affari dei mafiosi di Cinisi e Terrasini, in primo luogo del capomafia Gaetano Badalamenti (definito sarcasticamente \u00abTano Seduto\u00bb da Peppino), che aveva un ruolo di primo piano nei traffici internazionali di droga, attraverso il controllo dell'aeroporto di Punta Raisi. Il programma pi\u00f9 seguito era \"Onda pazza a Mafiopoli\", trasmissione satirica in cui Peppino derideva mafiosi e politici.\nNel 1978 si candid\u00f2 nella lista di Democrazia Proletaria alle elezioni comunali, ma non fece in tempo a sapere l'esito delle votazioni perch\u00e9, dopo vari avvertimenti che aveva ignorato, nel corso della campagna elettorale venne assassinato la notte del 9 maggio su commissione di Gaetano Badalamenti. Con il suo cadavere venne inscenato un attentato, per distruggerne anche l'immagine, in cui la vittima apparisse come suicida, ponendo una carica di tritolo sotto il suo corpo adagiato sui binari della ferrovia Palermo-Trapani. La lista di Democrazia Proletaria ottenne 260 voti e un seggio, Peppino Impastato risult\u00f2 il candidato pi\u00f9 votato con 199 preferenze e il suo seggio and\u00f2 ad Antonino La Fata.\nStampa, forze dell'ordine e magistratura parlarono di un atto terroristico in cui l'attentatore sarebbe rimasto ucciso e di suicidio dopo la scoperta di una lettera in casa della zia, che in realt\u00e0 non rivelava propositi suicidi. Il delitto, avvenuto in piena notte, pass\u00f2 inizialmente inosservato, poich\u00e9 nella stessa giornata, una decina di ore dopo, venne ritrovato il corpo senza vita del presidente della Democrazia Cristiana Aldo Moro, ucciso dalle Brigate Rosse, in via Caetani a Roma.\nL'epitaffio inciso sulla tomba di Peppino a Cinisi recita cos\u00ec: \"Rivoluzionario e militante comunista - Assassinato dalla mafia democristiana\".\nL'attivit\u00e0 del Centro Impastato, le accuse e le scoperte.\nLa matrice mafiosa del delitto venne individuata grazie all'attivit\u00e0 del fratello Giovanni e della madre Felicia Bartolotta (1916-2004), che ruppero pubblicamente con la parentela mafiosa, da Umberto Santino e dalla moglie Anna Puglisi, grazie anche ai compagni di militanza e del \"Centro siciliano di documentazione\" di Palermo, che fu fondato a Palermo nel 1977 e intitolato proprio a Giuseppe Impastato nel 1980. Sulla base della documentazione raccolta e delle denunce presentate venne riaperta l'inchiesta giudiziaria.\nIl 9 maggio 1979 il \"Centro siciliano di documentazione\" organizz\u00f2, con \"Democrazia Proletaria,\" la prima manifestazione nazionale contro la mafia della storia d'Italia, a cui parteciparono 2000 persone provenienti da tutto il Paese.\nNel maggio del 1984 l'Ufficio Istruzione del Tribunale di Palermo, sulla base delle indicazioni del Giudice consigliere istruttore Rocco Chinnici, che aveva concepito e avviato il lavoro del primo pool antimafia ed era stato assassinato nel luglio del 1983, emise una sentenza, firmata dal Consigliere istruttore Antonino Caponnetto, sostituto di Chinnici dopo la sua morte, in cui si riconobbe la matrice mafiosa del delitto, attribuito per\u00f2 a ignoti.\nIl Centro Impastato pubblica nel 1986 la storia della vita della madre di Giuseppe Impastato, nel volume \"La mafia in casa mia\" e il dossier \"Notissimi ignoti\", indicando come mandante del delitto il boss Gaetano Badalamenti, nel frattempo condannato a 45 anni di reclusione per traffico di droga dalla Corte di New York, nel processo alla \"Pizza connection\".\nNel gennaio 1988 il Tribunale di Palermo invi\u00f2 una comunicazione giudiziaria a Badalamenti. Nel maggio del 1992 lo stesso tribunale decise l'archiviazione del \"caso Impastato\", ribadendo la matrice mafiosa del delitto, ma escludendo la possibilit\u00e0 di individuare i colpevoli e ipotizzando la possibile responsabilit\u00e0 dei mafiosi di Cinisi alleati dei \"corleonesi\".\nNel maggio del 1994 il Centro Impastato present\u00f2 un'istanza per la riapertura dell'inchiesta, accompagnata da una petizione popolare, chiedendo che venisse interrogato sul delitto Impastato il nuovo collaboratore di giustizia Salvatore Palazzolo, in precedenza affiliato alla mafia di Cinisi. Nel marzo del 1996 la madre, il fratello e il Centro Impastato presentarono un esposto in cui chiedevano di indagare su episodi non chiariti, riguardanti in particolare il comportamento dei carabinieri subito dopo il delitto.\nNel giugno del 1996, in seguito alle dichiarazioni di Palazzolo, che indic\u00f2 in Gaetano Badalamenti il mandante dell'omicidio assieme al suo vice Vito Palazzolo, l'inchiesta venne formalmente riaperta. Nel novembre del 1997 venne emesso un ordine di cattura per Gaetano Badalamenti, incriminato come mandante del delitto. Il 10 marzo 1999 si svolse l'udienza preliminare del processo contro Vito Palazzolo, mentre la posizione di Badalamenti venne stralciata.\nI familiari, il Centro Impastato, Rifondazione Comunista, il Comune di Cinisi e l'Ordine dei giornalisti chiesero di costituirsi parte civile e la loro richiesta venne accolta. Il 23 novembre 1999 Gaetano Badalamenti rinunci\u00f2 all'udienza preliminare e chiese il giudizio immediato.\nNell'udienza del 26 gennaio 2000 la difesa di Vito Palazzolo chiese che si procedesse con il rito abbreviato, mentre il processo contro Gaetano Badalamenti si sarebbe svolto con il rito normale e in videoconferenza. Il 4 maggio, nel procedimento contro Palazzolo, e il 21 settembre, nel processo contro Badalamenti, vennero respinte le richieste di costituzione di parte civile del Centro Impastato, di Rifondazione Comunista e dell'Ordine dei giornalisti.\nNel 1998 presso la Commissione parlamentare antimafia si costitu\u00ec un comitato sul caso Impastato e il 6 dicembre 2000 venne approvata una relazione sulle responsabilit\u00e0 di rappresentanti delle istituzioni nel depistaggio delle indagini. Nella commissione vennero rese note le posizioni favorevoli all'ipotesi dell'attentato terroristico dei seguenti militari dell'Arma dei Carabinieri: il maggiore Antonio Subranni e il maresciallo Alfonso Travali.\nIl 5 marzo 2001 la Corte d'assise riconobbe Vito Palazzolo colpevole e lo condann\u00f2 a trent'anni di reclusione. L'11 aprile 2002 anche Gaetano Badalamenti venne riconosciuto colpevole e condannato all'ergastolo.\nUn aspetto poco noto dell'attivit\u00e0 giornalistica di Impastato fu la sua inchiesta sulla strage di Alcamo Marina, in cui vennero uccisi due carabinieri e della quale furono accusati, dai militari comandati da Giuseppe Russo, cinque giovani del posto; in seguito si scoprir\u00e0 che furono torturati (e uno di loro forse ucciso in cella) per estorcere false confessioni. La strage era probabilmente legata alla mafia e a elementi dell'Organizzazione Gladio collusi con gli stessi carabinieri. Non si sa cosa l'attivista di Democrazia Proletaria avesse scoperto sulla strage, poich\u00e9 la cartella con i documenti su Alcamo Marina fu sequestrata dai Carabinieri nella casa della madre Felicia, poco dopo la morte di Peppino, e non fu pi\u00f9 restituita, a differenza degli altri documenti (come riferito dal fratello Giovanni).\nLe indagini hanno successivamente riguardato anche il depistaggio iniziale sulla reale matrice dell'omicidio e sono state svolte dalla Procura di Palermo, nelle persone dei magistrati Antonino Di Matteo, Roberto Tartaglia e Francesco Del Bene. \nCinema, musica e teatro.\nA Peppino Impastato sono state dedicate diverse iniziative:"}
{"id": "89739", "revid": "268377", "url": "https://it.wikipedia.org/wiki?curid=89739", "title": "Dungeon master", "text": ""}
{"id": "89740", "revid": "123141533", "url": "https://it.wikipedia.org/wiki?curid=89740", "title": "Dorina Vaccaroni", "text": "Biografia.\nCarriera.\nScherma.\nCampionessa precoce e dal forte temperamento, ha iniziato la sua lunga attivit\u00e0 sportiva a livello internazionale nella scherma, specialit\u00e0 fioretto, nella seconda met\u00e0 degli anni settanta. Con i suoi primi successi \u00e8 iniziato il ciclo, oggi ancora vincente, delle fiorettiste azzurre. Allieva del grande Livio Di Rosa al Circolo scherma Mestre; nel 1977 partecipa ai Campionati Mondiali assoluti; l'anno dopo vince, tra le categorie giovanili, il suo primo titolo italiano e il prestigioso Trofeo Martini di New York.\nDisputa, a sedici anni, la sua prima Olimpiade a Mosca nel 1980, ottenendo un sesto posto individuale e un quinto posto a squadre. Nel 1981 vince la Coppa del Mondo; l'anno seguente \u00e8 campionessa europea e vince il suo primo titolo mondiale a squadre. Nel 1983 \u00e8 campionessa del mondo sia individuale che a squadre, inoltre vince il titolo anche tra i giovani e ancora la Coppa del Mondo, che vincer\u00e0 per la terza volta l'anno dopo.\nConquista tre medaglie olimpiche, tutte nel fioretto: il bronzo individuale ai Giochi Olimpici di Los Angeles nel 1984 (in cui ottiene anche il quarto posto a squadre); l'argento a squadre a Seul nel 1988 con Francesca Bortolozzi, Margherita Zalaffi, Annapia Gandolfi e Lucia Traversa) ed infine l'oro a squadre a Barcellona nel 1992 con Francesca Bortolozzi, Diana Bianchedi, Margherita Zalaffi e Giovanna Trillini.\nDopo il bronzo a squadre ai mondiali del 1993, che segue gli allori del 1990 e del 1991, lascia l'attivit\u00e0 agonistica, salvo poi tornare in pedana nel 1998 per vincere i titoli italiani di 3\u00aa e 4\u00aa categoria.\nCiclismo.\nSuccessivamente ha cominciato a dedicarsi al ciclismo, che dal 2000 ad oggi la vede protagonista a livello amatoriale non solo nelle granfondo, in cui vanta numerose vittorie, ma anche nelle corse su strada, tanto da vincere un titolo italiano master e ottenere il secondo posto, allo sprint, nel mondiale di categoria. Inoltre nel 2005 ha avuto modo di correre anche una stagione nel ciclismo professionistico.\nNel 2016 vince la D+ Ultracycling Dolomitica, laureandosi Campionessa Italiana di Ultracycling 2016.\nVita privata.\nNella vita privata \u00e8 separata dall'ex-calciatore del Milan (squadra della quale \u00e8 tifosa) Andrea Manzo. La coppia ebbe due figlie. Fra le due carriere ha studiato fisioterapia, ha condotto un programma su Telefriuli e si \u00e8 candidata, senza successo, con il Centro Cristiano Democratico. \u00c8 vegetariana.\nAltri allori.\nTra gli altri vanta diversi titoli nazionali per categoria, tra cui a livello assoluto uno individuale e due a squadre."}
{"id": "89743", "revid": "782337", "url": "https://it.wikipedia.org/wiki?curid=89743", "title": "Acido cianidrico", "text": "L'acido cianidrico, chiamato anche acido prussico, \u00e8 un acido debole di formula bruta HCN. I suoi sali sono chiamati cianuri.\nDescrizione.\nA temperatura ambiente \u00e8 un liquido volatile incolore, i cui vapori hanno un tipico odore di mandorle amare, che industrialmente pu\u00f2 essere anche rinforzato; in passato questo era fatto aggiungendo la sostanza revulsiva, opportunamente seccata e polverizzata, degli insetti Pentatomidae. \u00c8 un composto molto reattivo ed estremamente tossico: 300\u00a0ppm di vapori di acido cianidrico nell'aria possono uccidere una persona nell'arco di pochi minuti. \nLa tossicit\u00e0 \u00e8 dovuta allo ione cianuro (CN-) che, combinandosi con il rame e il ferro presenti nel sito attivo dell'enzima citocromo c ossidasi, blocca la catena di trasporto degli elettroni e, di conseguenza, la respirazione cellulare. La dose mortale per via orale \u00e8 di circa 1-2 milligrammi per chilogrammo di peso corporeo, mentre una dose pi\u00f9 alta conduce a morte pressoch\u00e9 istantanea.\nSupporti solidi, come piccole palline o dischetti di polpa di legno o farina fossile, impregnati di acido cianidrico, costituivano lo Zyklon B, il veleno usato nei campi di sterminio della Germania nazista per attuare esecuzioni di massa.\nL'acido cianidrico \u00e8 prodotto industrialmente e impiegato come reagente intermedio nella sintesi di numerosi composti chimici, come materie plastiche, coloranti, esplosivi, farmaci.\n\u00c8 prodotto per reazione tra un cianuro e un acido forte, o per sintesi diretta a partire da ammoniaca e metano a 1\u00a0200\u00a0\u00b0C con catalizzatore al platino:\nInoltre, \u00e8 stato osservato da un gruppo di ricerca dell'Universit\u00e0 imperiale di Tokyo che la prevalente composizione attorno a un buco nero supermassiccio sia di acido cianidrico. Questa presenza sarebbe causata dal riscaldamento ad alta temperatura dell'ambiente che circonda il buco nero."}
{"id": "89744", "revid": "2175", "url": "https://it.wikipedia.org/wiki?curid=89744", "title": "Acido prussico", "text": ""}
{"id": "89747", "revid": "125422555", "url": "https://it.wikipedia.org/wiki?curid=89747", "title": "Lea Pericoli", "text": "In coppia con Silvana Lazzarino \u00e8 stata cinque volte finalista nel doppio agli Internazionali d'Italia. Al Roland Garros \u00e8 entrata quattro volte negli ottavi di finale nel singolare ed \u00e8 stata una volta semifinalista sia nel doppio (con Silvana Lazzarino) che nel doppio misto (con Antonio Palafox). A Wimbledon \u00e8 entrata tre volte negli ottavi di finale nel singolare, una volta nei quarti di finale nel doppio (con la Lazzarino) e due volte nel doppio misto (con Orlando Sirola e con Palafox). Detiene il record del maggior numero di titoli vinti ai Campionati italiani assoluti di tennis, ventisette, ritirandosi a quarant'anni come campionessa in carica in tutte e tre le specialit\u00e0.\nPer la sua eleganza, sia in campo che fuori, Lea Pericoli \u00e8 stata soprannominata \"la Divina\" dal giornalista sportivo specializzato Gianni Clerici.\nBiografia.\nL'infanzia in Africa.\nLea Pericoli trascorre l'infanzia ad Addis Abeba, dove il padre Filippo Pericoli, imprenditore, si trasferisce con la famiglia, subito dopo la Guerra d'Etiopia. Durante la II Guerra Mondiale, dopo essere scampati a due bombardamenti aerei, la famiglia si trasferisce ad Asmara, gi\u00e0 occupata dagli inglesi, dove nasce il fratello Dino Pericoli (Lea ha, inoltre, due sorelle, Luciana e Laura). In seguito, suo padre \u00e8 imprigionato nel campo di concentramento di Dire Daua. Liberato dal negus Hail\u00e9 Selassi\u00e9, suo padre \u00e8 nominato direttore dei trasporti d'Etiopia, poi diviene concessionario della FIAT, dell'Olivetti e della Piaggio. Lea studia in un collegio di suore a Nairobi, in Kenya, allora colonia inglese; a diciassette anni rientra in Italia.\nGli esordi nella carriera tennistica.\nNel 1952 e nel 1953, Lea Pericoli vince il titolo nazionale nella categoria juniores. L'anno dopo, fa la sua prima apparizione agli Internazionali d'Italia, perdendo all'esordio con la fuoriclasse Maureen Connolly, reduce dalla conquista del Grande Slam. Vince il singolare, il doppio femminile e il doppio misto nei campionati nazionali di seconda categoria; esordisce ai campionati assoluti e vince il suo primo titolo nel doppio misto, in coppia con Giorgio Fachini. A fine stagione, vince il torneo internazionale di Crans-Montana, in Svizzera. \nNel 1955, Lea Pericoli vince il suo primo incontro agli Internazionali d'Italia, battendo la francese Michele Bourbonnais per 6-3, 6-0. Nel doppio misto, raggiunge la semifinale, in coppia con Bitti Bergamo. A soli vent'anni \u00e8 ammessa come testa di serie n. 16, agli Internazionali di Francia del 1955, dove raggiunge gli ottavi di finale, confermandosi tra le prime sedici giocatrici del mondo, sulla terra battuta. Nel doppio, raggiunge il secondo turno, in coppia con Chiara Ramorino. A Wimbledon, sull'erba, \u00e8 eliminata al primo incontro nel singolare e nel doppio femminile ma nel doppio misto, in coppia con Orlando Sirola, raggiunge i quarti di finale dove si arrende alla coppia Vic Seixas e Doris Hart che vince il torneo. Ai campionati assoluti, conferma il titolo nel doppio misto, con Giorgio Fachini e vince il suo primo titolo nel doppio, in coppia con Nicla Migliori. In novembre, \u00e8 finalista nel singolare ai Campionati Internazionali di Sicilia (Messina), dove vince nel doppio misto, sempre con Fachini.\nLe prime affermazioni e la formazione del doppio Pericoli-Lazzarino.\nTra il 1955 e il 1956, Lea Pericoli resta ferma per un anno intero, convinta dal padre ad abbandonare l'attivit\u00e0 agonistica. Ci\u00f2 non le impedisce di confermarsi campionessa italiana assoluta nel doppio, sia nel 1956 che nel 1957, in coppia con Annalisa Bellani. \nAgli Internazionali d'Italia 1958, Pericoli trova nella sua strada la brasiliana Maria Bueno, che la elimina al secondo turno sia nel singolare che nel doppio (in coppia con Annalisa Bellani). Raggiunge il secondo turno anche nel misto, in coppia con Bitti Bergamo. Al Roland Garros, raggiunge il secondo turno nel singolare, e, nel doppio, entra nelle prime otto, in coppia con Silvana Lazzarino. In agosto, vince il Torneo internazionale di Istanbul e, in settembre, \u00e8 finalista nel singolare agli Internazionali di Grecia, dove vince il doppio femminile, in coppia con Shirley Bloomer. Vince il suo primo titolo assoluto nel singolare e si conferma, per la quarta volta consecutiva, nel doppio, in coppia con Annalisa Bellani.\nNel 1959, raggiunge la finale del Torneo internazionale di Cannes, nel doppio femminile, con Lucia Bassi. Al Foro Italico entra per la prima volta nei quarti di finale ma \u00e8 eliminata dalla messicana Yola Ram\u00edrez. Identico risultato lo ottiene, nel misto, in coppia con Giorgio Fachini. Non gioca a Parigi. In giugno, Pericoli vince il Torneo internazionale di Lugano ex aequo con Norma Marsh, non essendosi disputata la finale per pioggia. A Wimbledon, raggiunge il terzo turno nel singolare e il secondo nel doppio misto. Ad agosto, vince il Torneo internazionale di Brummana, in Libano.\nAgli Internazionali d'Italia 1960, Pericoli giunge agli ottavi di finale nel singolare, eliminata da Shirley Brasher; nel doppio, con Lucia Bassi, raggiunge le semifinali. \u00c8 nuovamente ammessa come testa di serie agli Internazionali di Francia, al n. 12, e si conferma tra le prime sedici giocatrici del mondo sulla terra battuta, raggiungendo gli ottavi di finale Nel doppio raggiunge i quarti di finale, con Lucia Bassi e, nel doppio misto, in coppia con il messicano Antonio Palafox, raggiunge addirittura la semifinale, soccombendo soltanto alla coppia formata da Maria Bueno e Robert Howe, che poi vince il torneo.\nDisputa anche un eccezionale torneo di Wimbledon, dove raggiunge il terzo turno nel singolare, i quarti di finale nel doppio femminile, in coppia con Silvana Lazzarino e i quarti di finale nel doppio misto, sempre in coppia con Palafox, arrendendosi alla coppia vincitrice Rod Laver e Doris Hart. Subito dopo, sulla terra battuta, vince gli Internazionali di Svezia, a B\u00e5stad, sia in singolare che nel doppio, con la Lazzarino. Vince anche il singolare nel Torneo di Stresa e, per la sesta volta, con Silvana Lazzarino, il doppio ai Campionati assoluti.\nI successi degli anni sessanta.\nNel 1961, Pericoli rinuncia sia all'internazionale italiano, che si gioca a Torino, sia al Roland Garros. A Wimbledon raggiunge il secondo turno nel singolare, il terzo nel doppio, in coppia con Silvana Lazzarino, mentre nel doppio misto, in coppia con l'anziano Budge Patty, non va oltre il primo turno. Ad agosto vince il Trofeo Lambertenghi, a Lesa e, in ottobre, parte per una fortunata tourn\u00e9e in Sudamerica. Vince, infatti il Torneo di Santa Fe, sconfiggendo in finale una campionessa come Ann Haydon-Jones. Contro quest'ultima raggiunge la finale anche a Santiago e a San Paolo ma, in tali occasioni, \u00e8 la britannica a prevalere. \nIl 1962 \u00e8, forse, il miglior anno di Lea Pericoli. In marzo \u00e8 finalista al Torneo internazionale indoor di Mosca; in aprile vince il Torneo internazionale di Reggio Calabria e, in maggio, i Campionati Internazionali di Sicilia, a Palermo; in tale torneo \u00e8 finalista anche nel doppio misto, in coppia con Neale Fraser. Partecipa agli Internazionali d'Italia e, nel singolare, raggiunge ancora una volta i quarti di finale, dove cede a Christine Truman, dopo aver eliminato la testa di serie n. 6, Ren\u00e9e Schuurman. Nel doppio, Lazzarino-Pericoli eliminano le britanniche Truman-Haydon Jones, le australiane Jan Lehane e Lesley Turner (7-5, 6-4) e raggiungono per la prima volta la finale; qui sono costrette a cedere con un doppio 6-4 a Maria Bueno e Darlene Hard. A Parigi, nel singolare, Pericoli \u00e8 testa di serie n. 14 ma si ferma ai sedicesimi di finale; nel doppio, con la Lazzarino, \u00e8 testa di serie n. 4 e raggiunge i quarti di finale; nel misto, con Whitney Reed, il terzo turno. A Wimbledon, si ferma al secondo turno, nel singolare e al terzo, nel doppio, sempre con la Lazzarino. In ottobre si laurea campionessa italiana, agli \u201cassoluti\u201d, sia nel singolare (secondo titolo) che nel doppio (sesto titolo), con la Lazzarino. Nello stesso mese, ripete la doppietta agli Internazionali del Marocco, a Casablanca (singolare e doppio). \nAgli Internazionali d'Italia del 1963, Lea Pericoli raggiunge gli ottavi di finale nel singolare. Il doppio Pericoli-Lazzarino eliminano nei quarti di finale le sudafricane Margaret Hunt e Annette Van Zyl e, in semifinale, ancora le australiane Jan Lehane e Lesley Turner. In finale, cedono a Margaret Smith e Robyn Ebbern (teste di serie n.1). Pericoli non gioca a Parigi. A Wimbledon, raggiunge il terzo turno sia nel singolare, dove \u00e8 costretta ad arrendersi alla fuoriclasse Billie Jean King, che nel doppio. Ad agosto vince il Torneo Internazionale di Viareggio, sia in singolare che nel doppio, in coppia con Silvana Lazzarino, ormai divenuta la sua partner abituale.\nNel marzo del 1964, il doppio Pericoli-Lazzarino vince il Torneo di Monte Carlo e giungono ancora in finale, agli Internazionali d'Italia, dopo aver eliminato le australiane Lehane-Tegart. Nulla possono per\u00f2 contro il doppio Smith-Turner per l'aggiudicazione del trofeo (1-6, 2-6). Nel singolare, Pericoli \u00e8 eliminata negli ottavi di finale da Nancy Richey (testa di serie n. 6) e, nel misto, raggiunge i quarti di finale, in coppia con Alberto Lazzarino. Al Roland Garros, testa di serie n. 16, Lea Pericoli cede agli ottavi di finale contro una fuoriclasse come Margaret Smith Court, che vincer\u00e0 il torneo; il doppio Pericoli-Lazzarino, invece, cede soltanto in semifinale ma, anche in questo caso, contro le vincitrici Margaret Smith Court e Lesley Turner e dimostrando di essere il pi\u00f9 forte doppio d'Europa, sulla terra battuta. Nel misto, si ferma al terzo turno, in coppia con Giuseppe Merlo. A Wimbledon, Pericoli raggiunge il terzo turno nel singolare e nel doppio, ma stavolta, in coppia con Mary-Ann Eisel. Nel doppio misto gioca in coppia con Alberto Lazzarino e si ferma al secondo turno. A febbraio del 1965, Lea Pericoli fa la sua unica apparizione agli Australian Championships che, all'epoca, si disputavano nei campi in erba. \u00c8 eliminata al secondo turno, nel singolare e al primo, nel doppio, in coppia con Francesca Gordigiani. In terra australiana, Pericoli e Gordigiani conquistano la prima storica vittoria dell'Italia in Fed Cup, eliminando la Germania Ovest.\nDopo un'altra vittoria al Torneo di Monte Carlo, per il doppio Pericoli-Lazzarino c'\u00e8 la quarta finale persa consecutiva agli Internazionali d'Italia (sconfitte dalle sudafricane Schacht-Van Zyl 12-10 al terzo set, dopo aver mandato in fumo tre match-point). Il doppio si rif\u00e0, in giugno, aggiudicandosi il Torneo di Lugano. A Wimbledon, a trent'anni, Lea Pericoli raggiunge gli ottavi di finale; cede a Lesley Turner, ma pu\u00f2 considerarsi, virtualmente, tra le prime sedici tenniste al mondo. Nel doppio, Pericoli-Lazzarino sono eliminate al secondo turno. \nAd aprile del 1966, il doppio Pericoli-Lazzarino vince per la terza volta consecutiva il Torneo di Monte Carlo. A Wimbledon, Lea incappa al primo turno in Ann Haydon-Jones e viene subito eliminata; con la Lazzarino \u00e8 sconfitta al primo turno anche nel doppio. Si rif\u00e0 ai Campionati assoluti, vincendo il suo terzo titolo nel singolare e il suo settimo nel doppio (con la Lazzarino).\nNel 1967, a Monte Carlo, dopo tre finali vinte consecutivamente, il doppio Pericoli-Lazzarino \u00e8 sconfitto in finale. Stesso risultato agli Internazionali d'Italia, dove raggiunge la finale per la quinta volta (sconfitta in due set da Rosie Casals e Lesley Turner). Nel singolare, per\u00f2, Lea Pericoli ottiene la sua miglior prestazione al Foro italico: elimina l'australiana Gail Sherriff e cede solo in semifinale a Maria Bueno. Giunge in finale al Torneo di Reggio Emilia e disputa uno splendido torneo di singolare a Wimbledon, dove raggiunge gli ottavi di finali e viene eliminata solo dalla vincitrice Billie Jean King. Agli assoluti, Lea Pericoli fa tripletta, vincendo il titolo nel singolare, nel doppio (con Nicla Migliori) e nel misto, in coppia con Nicola Pietrangeli. \u00c8 l'unico titolo che conquistano insieme i due personaggi pi\u00f9 rappresentativi del tennis italiano della seconda parte del XX secolo. La Pericoli, infatti, pur ammirando il gioco e le qualit\u00e0 tecniche del fuoriclasse italo-tunisino, non lo ritiene affidabile come partner di misto, perch\u00e9 \u2013 a suo dire \u2013 fa troppo il galante con le avversarie.\nL'era open e il record di titoli italiani assoluti.\nA trentatr\u00e9 anni, Lea Pericoli entra nell'era open del tennis, con tutto ci\u00f2 che ne consegue sul piano organizzativo. Partecipa agli Internazionali del Sudafrica dove \u00e8 testa di serie n. 8 e raggiunge i quarti di finale (sconfitta da Margaret Court). Rinuncia a Roma. Al Roland Garros del 1968 \u00e8 testa di serie n. 10 ma d\u00e0 forfait; anche a Wimbledon, si iscrive ma non partecipa. Ci\u00f2 non le impedisce di conquistare il suo quinto titolo italiano di singolare. \nNel marzo del 1969 vince gli Internazionali d'Egitto, battendo la quotata sovietica Olga Morozova. A Roma elimina la testa di serie n. 6, Mary Ann Curtis e raggiunge i quarti di finale, dove \u00e8 battuta da Ann Haydon-Jones. Perde al primo turno al Roland Garros. A Wimbledon, raggiunge il terzo turno nel singolare e nel doppio (in coppia con Rosie Reyes). Dopo un'altra sfortunata finale al Torneo di Monte Carlo del 1970 (sconfitte da Gail Chanfreau e Lexie Crooke), il doppio Pericoli-Lazzarino (ormai trentasettenne) raggiunge la semifinale al Foro Italico, dove cede alle \"professioniste\" Fran\u00e7oise D\u00fcrr e Virginia Wade. Pericoli viene eliminata agli ottavi di finali da Rosie Casals, nel singolare e al primo turno nel doppio al Roland Garros del 1970. Disputa ancora un ottimo Torneo di Wimbledon, raggiungendo gli ottavi di finali nel singolare e cedendo soltanto alla King. Nel doppio, gareggia in coppia con l'austriaca Sonja Pachta e viene eliminata al secondo turno, mentre nel misto raggiunge il terzo turno, in coppia con Gardnar Mulloy. Agli \u201cassoluti\u201d fa doppietta, aggiudicandosi il singolare e il doppio, in coppia con Monica Giorgi.\nA marzo del 1971, Lea Pericoli raggiunge la finale nel singolare agli Internazionali d'Egitto; vince il doppio al Torneo internazionale di Nizza e raggiunge la finale a Monte Carlo, in coppia con Lucia Bassi. A trentasette anni, giunge ai quarti di finale al Foro Italico. Disputa un ottimo torneo al Roland Garros, dove raggiunge i sedicesimi di finale, cedendo soltanto all'australiana Evonne Goolagong, che poi vincer\u00e0 il torneo. Nel doppio raggiunge il terzo turno, in coppia con Pam Teeguarden. Passa al professionismo e raggiunge la finale nel doppio a Gstaad, in coppia con la francese Fran\u00e7oise D\u00fcrr. Al Torneo di Wimbledon si ferma al secondo turno nel singolare e nel doppio (in coppia con Monica Giorgi), mentre nel misto viene eliminata al primo turno (in coppia con Ismail El Shafei). Vince per la settima volta il titolo italiano assoluto nel singolare e per la quarta volta nel misto, in coppia con Giordano Maioli.\nPericoli vince il torneo di doppio agli Internazionali d'Egitto del 1972, in coppia con Monica Giorgi, ed \u00e8 finalista nel singolare. A Roma si ferma al secondo turno. Vince per la quarta volta il torneo di doppio femminile agli Internazionali di Monte Carlo, in coppia con Lucia Bassi ed \u00e8 finalista nel doppio misto, con Giordano Maioli. Con quest'ultimo, conferma anche il titolo assoluto nel doppio misto.\nAlla fine dell'anno, scopre di essere affetta da un tumore maligno. Combatte e vince anche questa battaglia. Viene operata all'inizio del 1973 e scende nuovamente in campo. Al Torneo di Wimbledon raggiunge il secondo turno nel doppio, in coppia con Lucia Bassi; in ottobre, si aggiudica nuovamente il titolo italiano assoluto nel singolare e, per la decima volta, quello di doppio, con Lucia Bassi. \u00c8 finalista nel doppio agli Internazionali d'Egitto e al Torneo internazionale di Nizza del 1974; \u00e8 eliminata al secondo turno a Wimbledon, in coppia con Lucia Bassi. In luglio vince il torneo di doppio a Gstaad, in coppia con la tedesca Helga Schultze e raggiunge la finale nel singolare. Supera il record di titoli italiani assoluti, detenuto da Nicola Pietrangeli, vincendo nel singolare e nel doppio, con Lucia Bassi. \nA marzo del 1975, in coppia con Lucia Bassi, vince per la quinta volta il torneo di doppio femminile agli Internazionali di Monte Carlo. A Torneo di Wimbledon si ferma al secondo turno nel singolare e nel doppio (in coppia con Monica Giorgi). In luglio, a Gstaad, replica la vittoria nel torneo di doppio dell'anno precedente, in coppia con la sudafricana Linky Boshoff. In ottobre, a quarant'anni, vince il doppio del Torneo God\u00f3 di Barcellona, in coppia con Daniela Marzano. Trionfa ai Campionati italiani assoluti, vincendo il titolo nel singolare, nel doppio, con Lucia Bassi e nel doppio misto, con Adriano Panatta, raggiungendo il record di ventisette titoli italiani vinti complessivamente in carriera. Si ritira da campionessa italiana in carica in tutte e tre le specialit\u00e0.\nLa carriera di giornalista e conduttrice televisiva.\nIl 24 giugno 1974, Lea Pericoli ha esordito come giornalista su \"il Giornale\", diretto da Indro Montanelli. La sua attivit\u00e0 \u00e8 proseguita per oltre un trentennio, come commentatrice televisiva di tennis. Ha recitato a fianco di Roberto Herlitzka in una puntata della miniserie televisiva \"Nucleo Centrale Investigativo\" del 1974. Ha presentato il quiz \"Paroliamo\", in onda su Telemontecarlo nel 1977. Nel 1981 ha vinto il Telegatto per il programma radiofonico \"Carta Bianca\", con Gianni Rivera e Nicola Pietrangeli. Ha condotto inoltre sulla RAI la trasmissione innovativa \"Caccia al Tesoro\", con la partecipazione di Jocelyn e Brando Quilici. Degna di nota l'attivit\u00e0 svolta, anche come direttrice del torneo, intervistatrice ufficiale dei vincitori e promotrice degli Internazionali di Italia di Tennis. Di rilievo sociale il suo impegno a sostegno di prevenzione e cura dei tumori.\nCaratteristiche tecniche.\nFamosa per la sua caparbiet\u00e0 e apprezzata dal pubblico per la tenacia, la combattivit\u00e0, la determinazione del suo tennis, atletico e difensivo (usava molto i pallonetti); nel doppio, la sua capacit\u00e0 di giocare sotto rete era assolutamente complementare alle doti atletiche e alla velocit\u00e0 negli spostamenti di Silvana Lazzarino."}
{"id": "89749", "revid": "928766", "url": "https://it.wikipedia.org/wiki?curid=89749", "title": "Simone Corsi", "text": "Carriera.\nCresciuto nella periferia sud della Capitale, zona Morena, tifoso della Roma e appassionato di moto sin dall'infanzia ha preso dal padre, Stefano, ex pilota di cross, la passione del motore ed a soli quattro anni Corsi debutta su una minimoto. L'anno successivo corre la sua prima gara e arriva terzo, da allora non si \u00e8 pi\u00f9 fermato: dal 1993 al 2000 \u00e8 sempre sul podio del campionato italiano. Il debutto su moto da gran premio risale all'ottobre 2001 a Misano, dove \u00e8 10\u00ba nel campionato italiano.\nNel 2002 si \u00e8 classificato 6\u00ba nella prova di campionato italiano a Imola e primo nel Trofeo Honda GP a Magione; nello stesso anno si classifica 3\u00ba nel campionato italiano velocit\u00e0 classe 125 e ottiene il suo miglior risultato aggiudicandosi il Trofeo Honda GP 125, tagliando per primo il traguardo in quattro gare su cinque. Nello stesso anno esordisce nel motomondiale nella classe 125, correndo il Gran Premio casalingo in qualit\u00e0 di wild card, a bordo di una Honda, senza ottenere punti.\nNel 2003 a 16 anni diventa pilota titolare con il team Scot, con compagno di squadra Andrea Dovizioso, ottenendo come miglior risultato due noni posti (Germania e Portogallo) e piazzandosi 19\u00ba in classifica generale con 32 punti. In questa stagione \u00e8 costretto a saltare i GP di Malesia e Australia per infortunio. Nel 2004 riesce a conquistare un 3\u00ba posto sulla pista di Motegi in Giappone ed a terminare la stagione al 13\u00ba posto con 61 punti. Nel 2005 passa alla classe 250 con l'Aprilia RSV 250 del team MS Aprilia Italia Corse, con compagno di squadra Alex De Angelis, ottenendo come miglior risultato un quinto posto in Catalogna e terminando la stagione 14\u00ba con 59 punti.\nL'anno successivo torna alla classe di minore cilindrata, guidando per la Squadra Corse Metis Gilera, ottenendo come miglior risultato due quarti posti (Turchia e Olanda) e terminando la stagione 12\u00ba con 79 punti. In questa stagione \u00e8 costretto a saltare i GP di Australia e Giappone per infortunio. Nel 2007 passa al team Skilled Racing, con compagno di squadra Federico Sandi, ottenendo la sua prima vittoria in Turchia, oltre a un terzo posto in Italia; termina la stagione al 6\u00ba posto con 168 punti. Nel 2008 porta in pista l'Aprilia RS 125 R del team Jack &amp; Jones WRB; il compagno di squadra \u00e8 Nicol\u00e1s Terol. Ottiene quattro vittorie (Spagna, Portogallo, Italia e Comunit\u00e0 Valenciana), tre terzi posti (Olanda, San Marino e Malesia), tre pole position (Portogallo, Gran Bretagna e Olanda) e si piazza al secondo posto finale nella classifica iridata con 225 punti alle spalle del campione francese Mike Di Meglio.\nNel 2009, dopo una serie di risultati poco brillanti, lascia il team Jack &amp; Jones a met\u00e0 stagione circa, e si sposta al team Fontana Racing, con compagno di squadra Lorenzo Savadori. I risultati migliorano con il cambio di squadra, ed arrivano i podi a Donington (secondo) e ad Indianapolis (terzo). Tuttavia, la negativa prima met\u00e0 di campionato non gli consente di andare oltre l'undicesimo posto in classifica generale a quota 81 punti.\nNel 2010 passa alla classe Moto2 con una TSR 6 (marchiata ai fini del campionato costruttori come MotoBi) del team JiR Moto2, il compagno di squadra \u00e8 Mattia Pasini. Ottiene due terzi posti (Francia e Italia) e termina la stagione al 5\u00ba posto con 138 punti. Nel 2011 rimane in Moto2, questa volta con una FTR M211 del team Ioda Racing Project, ancora con Mattia Pasini come compagno di squadra. Ottiene due terzi posti (Spagna e Aragona) e termina la stagione al 6\u00ba posto con 127 punti. Nel 2012 viene confermato dal team Came IodaRacing Project, ed ottiene una pole position in Aragona e tre quinti posti (Catalogna, Gran Bretagna e Repubblica Ceca) come miglior risultato in gara; conclude la stagione all'11\u00ba posto con 88 punti. Nel 2013 passa al team NGM Mobile Racing alla guida di una Speed Up SF13. Ottiene un secondo posto in Germania e termina la stagione all'11\u00ba posto con 108 punti.\nNel 2014 corre ancora per il team Forward, alla guida nelle prime quattro gare stagionali di una Forward KLX per poi passare ad una Kalex Moto2, il compagno di squadra \u00e8 Mattia Pasini. Ottiene un secondo posto in Francia e un terzo posto in Germania e termina la stagione al 7\u00ba posto con 100 punti. In questa stagione \u00e8 costretto a saltare i Gran Premi di San Marino, Aragona, Giappone, Australia, Malesia e Comunit\u00e0 Valenciana a causa della frattura scomposta dell'ulna sinistra rimediata nel precedente GP di Gran Bretagna. Nel 2015 rimane nello stesso team, con compagno di squadra Lorenzo Baldassarri. Chiude la stagione al dodicesimo posto con 86 punti. Nel 2016 passa al team Speed Up Racing. Ottiene un secondo posto in Francia e un terzo posto in Qatar e termina la stagione al 10\u00ba posto con 103 punti. Nel 2017 rimane nello stesso team. Ottiene come miglior risultato un quarto posto in Germania e termina la stagione al 9\u00ba posto con 117 punti.\nNel 2018 passa al team Tasca Racing, che gli affida una Kalex; il compagno di squadra \u00e8 Federico Fuligni. Ottiene come miglior risultato un ottavo posto in Germania e termina la stagione al 14\u00ba posto con 53 punti. Nel 2019 rimane nello stesso team, questa volta senza un compagno di squadra, dopo il Gran Premio di Germania a luglio, il rapporto con il Team Tasca Racing viene interrotto ed il pilota viene sostituito da Mattia Pasini. Rientra, per i Gran Premi di Misano e Aragona, con la NTS H7 del Team RW Racing GP. Totalizza 10 punti chiudendo 24\u00ba tra i piloti.\nNel 2020 corre per il team Forward Racing alla guida di una MV Agusta; il compagno di squadra \u00e8 Stefano Manzi. Ottiene come miglior risultato un decimo posto in Aragona e termina la stagione al 24\u00ba posto con 15 punti. In questa stagione \u00e8 costretto a saltare il Gran Premio della Repubblica Ceca a causa della frattura di un dito del piede destro rimediata nel warm up del GP.\nNel 2021 rimane nello stesso team, con compagno di squadra Lorenzo Baldassarri. Ottiene una pole position in Comunit\u00e0 Valenciana e un nono posto in Francia come miglior risultato in gara e chiude la stagione al ventiquattresimo posto con 16 punti. In questa stagione \u00e8 costretto a saltare i Gran Premi di Qatar, Doha e Portogallo per la frattura del polso sinistro rimediata nelle qualifiche del GP del Qatar.Il suo posto in squadra, in questo frangente, viene preso da Miquel Pons e da Tommaso Marcon."}
{"id": "89752", "revid": "21079", "url": "https://it.wikipedia.org/wiki?curid=89752", "title": "Postulato delle parallele", "text": ""}
{"id": "89757", "revid": "47767", "url": "https://it.wikipedia.org/wiki?curid=89757", "title": "Playstation", "text": ""}
{"id": "89761", "revid": "599013", "url": "https://it.wikipedia.org/wiki?curid=89761", "title": "Frignano (disambigua)", "text": ""}
{"id": "89763", "revid": "767487", "url": "https://it.wikipedia.org/wiki?curid=89763", "title": "Three-letter acronym", "text": "TLA \u00e8 un acronimo che significa \"Three-Letter Acronym\" o \"Three-Letter Abbreviation\" (\"acronimo/abbreviazione di tre lettere\" in inglese). \u00c8 utilizzato per indicare tutte quelle abbreviazioni formate da tre sole lettere. Sono ad esempio dei TLA le sigle FTP, IRC, JPG, DVD, ecc.\nDa notare \u00e8 il fatto che TLA \u00e8 un TLA esso stesso.\nIl termine \u00e8 usato in senso ironico riferendosi in particolare all'esagerata diffusione di queste abbreviazioni nella terminologia dell'informatica. Talvolta si riferisce anche a qualunque abbreviazione poco comprensibile, indipendentemente dal numero di lettere. Varianti dei TLA sono gli ETLA (\"Extended Three-Letter Acronym\", \"acronimo di tre lettere esteso\") che a differenza dei primi sono formati da quattro lettere.\nPare che nel 1989 un giornalista chiese all'hacker Paul Boutin quale sarebbe stato il maggior problema informatico negli anni novanta. La risposta di Boutin fu: \"Ci sono soltanto 17.000 TLA\". Pi\u00f9 precisamente i TLA di sole lettere possibili sono 17.576 (263), 46.656 (363) se si contano anche i numeri."}
{"id": "89764", "revid": "2225", "url": "https://it.wikipedia.org/wiki?curid=89764", "title": "Repubblica Del Congo", "text": ""}
{"id": "89765", "revid": "115667219", "url": "https://it.wikipedia.org/wiki?curid=89765", "title": "David di Donatello 2004", "text": "La cerimonia di premiazione della 49\u00aa edizione dei David di Donatello si \u00e8 svolta il 14 aprile 2004 al Palazzo dei congressi di Roma con la conduzione di Pippo Baudo e trasmessa su Rai Uno.\nVincitori e nominati.\nVengono di seguito indicati in grassetto i vincitori."}
{"id": "89768", "revid": "1573940", "url": "https://it.wikipedia.org/wiki?curid=89768", "title": "Basiliscus", "text": "Basiliscus \u00e8 un genere di sauri appartenente alla famiglia Corytophanidae, caratterizzato dalla presenza di un rilievo di pelle di forma triangolare sopra gli occhi.\nDistribuzione e habitat.\n\u00c8 diffuso nell'America tropicale, nelle foreste lungo i fiumi dal Nord del Messico al Guatemala fino a raggiungere l'Ecuador meridionale. Necessita di climi caldo-umidi. \nTassonomia.\nComprende le seguenti specie:"}
{"id": "89771", "revid": "122363327", "url": "https://it.wikipedia.org/wiki?curid=89771", "title": "Turboalbero", "text": "Il motore turboalbero \u00e8 un tipo di turbina a gas, usato principalmente sugli elicotteri. Analogamente a un motore turboelica, a cui \u00e8 per molti versi simile, questo tipo di turbina non viene utilizzato per produrre spinta (come nel caso di un turbogetto), ma per fornire potenza a un albero. Tuttavia, mentre in un motore turboelica l'albero di trasmissione collega direttamente il motore a un'elica, in un turboalbero l'albero di trasmissione \u00e8 in genere fisicamente separato dall'albero motore e, tramite una turbina aggiuntiva, converte l'entalpia dei gas caldi, espulsi dal motore, in potenza. Ci\u00f2 permette all'albero di trasmissione di ruotare liberamente e a velocit\u00e0 indipendente dalla velocit\u00e0 di rotazione del motore.\nIl primo vero motore turboalbero venne realizzato dalla Turbomeca, azienda francese fondata da Joseph Szydlowski.\nNel 1948 venne prodotta la prima turbina modello 782, che forniva 75 kW. Nel 1950 da questo modello venne sviluppato il pi\u00f9 grande Artouste da 210\u00a0kW, che fu impiegato sull'A\u00e9rospatiale Alouette e su altri elicotteri.\nAnaloghi sforzi, volti alla realizzazione di un turboalbero, vennero compiuti sia negli Stati Uniti, che in Gran Bretagna. Negli USA Anselm Franz, basandosi sugli stessi principi di semplicit\u00e0 che avevano guidato la realizzazione del motore a getto Junkers Jumo 004 in Germania, realizz\u00f2 nel 1953 la turbina T53 della Lycoming Engines; a questa segu\u00ec la pi\u00f9 grande T55. La GE Aviation realizz\u00f2 un suo turbomotore con la serie del T58.\nOggi quasi tutti i turboalberi sono costruiti in due sezioni. La prima, la \"sezione calda\", comprende la gran parte del motore, mentre l'altra sezione \u00e8 costituita dall'unit\u00e0 degli ingranaggi del rotore. Questa sezione pu\u00f2 venire rimossa agevolmente, facilitando cos\u00ec la manutenzione della sezione calda.\nQuesta configurazione in due sezioni comporta dei motori leggermente pi\u00f9 grandi del necessario, tuttavia, dati gli impieghi a cui essi vengono destinati, questa maggior grandezza non rappresenta un grosso problema.\nAttualmente tutti i turbomotori vengono prodotti sia nella versione turboelica, sia in quella turboalbero, in quanto la differenza maggiore tra i due tipi di impiego \u00e8 data dai sistemi accessori montati. La denominazione turboalbero, per quanto non pi\u00f9 utilizzata, rimane molto comune."}
{"id": "89772", "revid": "767487", "url": "https://it.wikipedia.org/wiki?curid=89772", "title": "Basilisco (bocca da fuoco)", "text": "Nei primi secoli dell'uso delle armi da fuoco, fino al '500, era comune definire i pezzi d'artiglieria con il nome di rettili reali o mitologici (colubri, aspidi, curtaldi, sarchi, ecc. ecc.) Uno dei pezzi pi\u00f9 grossi e potenti veniva definito basilisco. Era una bocca da fuoco che lanciava palle molto distruttive, sovente di calibro superiore alle 60 o alle 80 libbre, mentre l'Arsenale di Venezia definiva basilischi i pezzi con calibro di 100 libbre. \nLe dimensioni dei pezzi d'artiglieria del Rinascimento variano molto a seconda dei paesi, dei fonditori, e dei decenni, pur mantenendo lo stesso nome. Esistono dunque \"basilischi\" di diversi calibri e dimensioni. Alcuni di questi hanno queste caratteristiche: lunghezza da m.7,43 a m.8,45 con calibro da cm.11 a 12.\nGeneralmente era fuso in bronzo, con tecniche a cera persa simili a quelle esistenti per la fusione delle campane.\nTale cannone venne usato per lungo tempo, sia come arma d'assedio, sia soprattutto dalla marineria Veneziana che lo utilizz\u00f2 anche nella battaglia navale del Golfo di Napoli contro Filippo Doria.\nIl basilisco era il pezzo pi\u00f9 grande e potente usato sulle galere, si trovava esattamente al centro della prua, ed aveva una corsiera molto lunga alle spalle per assorbire il rinculo.\nNel secolo successivo, un po' alla volta, cadde in disuso, sebbene di tanto in tanto pezzi di calibro molto elevato fossero utilizzati dalle galere mediterranee, che con essi intendevano compensare la loro scarsa dotazione di artiglierie nei confronti dei velieri tondi. Cannoni, pi\u00f9 lunghi ed efficienti, ma di grosso calibro (36, 48, 50 libbre) presero il posto dei Basilischi anche in questo ruolo."}
{"id": "89776", "revid": "287204", "url": "https://it.wikipedia.org/wiki?curid=89776", "title": "Sonda mentale", "text": "Sonda mentale (\"A Darkness in My Soul\") \u00e8 un romanzo fantascientifico di Dean R. Koontz del 1972.\nTrama.\nSimion non \u00e8 un uomo come gli altri. Non \u00e8 nato da una donna, bens\u00ec creato dagli scienziati del CA (Creazione Artificiale), una potente istituzione che ha lo scopo di creare dei super-uomini, anche se con scarso successo.\nSimion \u00e8 il risultato migliore del CA: oltre ad essere perfettamente identico a qualunque altro essere umano, ha la facolt\u00e0 di leggere nella mente di chiunque, fino a grandi profondit\u00e0.\nIl Governo usa i poteri di Simion per sapere cosa pensano realmente diplomatici e capi di Stato, per cercare di gestire una pericolosissima guerra fredda che sta per far cadere il mondo intero in una guerra disastrosa.\nI problemi seri cominciano il giorno in cui Simion deve analizzare la mente di Bimbo, un orribile aborto del CA: un piccolo mostro con un talento particolare per inventare armi di difesa ed offesa. Bimbo rifiuta di rivelare le proprie invenzioni, cos\u00ec star\u00e0 a Simion tirargliele fuori.\nMa la mente di Bimbo nasconde un pericoloso segreto, un segreto che metter\u00e0 Simion in guai molto seri."}
{"id": "89777", "revid": "327794", "url": "https://it.wikipedia.org/wiki?curid=89777", "title": "Ring of Kerry", "text": "Il Ring of Kerry \u00e8 un tratto di strada celebre in tutto il mondo per gli splendidi ed incontaminati paesaggi, situato nell'Irlanda sud-occidentale, e pi\u00f9 precisamente nella penisola di Iveragh, nella contea del Kerry. Il termine \"ring\" (anello) \u00e8 dovuto al fatto che il percorso \u00e8 circolare e torna al punto di partenza.\nLa strada parte dalla cittadina di Killarney e attraversa, prima di tornare alla localit\u00e0 di partenza con un tragitto di circa 170\u00a0km, le altre localit\u00e0 di Kenmare, Sneem, Waterville, Cahersiveen e Killorglin. Gli ambienti percorsi sono di ogni tipo, dalla costa, disseminata di piccole insenature e isolette, alla zona interna montagnosa, dove sono situati anche il monte Carrantuohill, i celebri laghi di Killarney e il \"Parco Nazionale di Killarney\".\nL'itinerario include anche la limitrofa Valentia Island, raggiungibile via mare per mezzo di un traghetto, oppure con l'automobile tramite un ponte in corrispondenza della localit\u00e0 di Portmagee.\nAccanto al tragitto tipico per veicoli, articolato nelle strade N70, N71 e R562, c'\u00e8 anche un tragitto a piedi e uno per ciclisti.\nLuoghi di interesse, oltre gli splendidi paesaggi, sono la Muckross House e l'Abbazia di Muckross (nei pressi di Killarney), \"Staigue Fort\", la \"Derrynane House\" (residenza di Daniel O'Connell) e il Castello di Ballycarbery."}
{"id": "89780", "revid": "465169", "url": "https://it.wikipedia.org/wiki?curid=89780", "title": "The Game (Queen)", "text": "The Game \u00e8 l'ottavo album in studio del gruppo musicale britannico Queen, pubblicato per la prima volta il 30 giugno 1980. Fu il primo album dei Queen a raggiungere la posizione numero 1 nella classifica degli album pi\u00f9 venduti negli Stati Uniti. Lo stesso fece in Canada e in Gran Bretagna, dove rimase in vetta per due settimane. In altri paesi \u00e8 arrivato primo in Olanda, secondo in Norvegia e Germania, quinto in Austria e Giappone, settimo in Svezia e decimo in Italia.\nAntefatti.\nA partire dalla seconda met\u00e0 degli anni '70, la band cerc\u00f2 di attenuare il tipico stile musicale esagerato e magniloquente presente nei loro dischi, con \"News of the World\" che propose canzoni pi\u00f9 spontanee e meno pretenziose. Tuttavia, quando realizzarono l'album \"Jazz\" nel 1978, tornarono a collaborare con il produttore Roy Thomas Baker e crearono un altro disco multicolore, leggermente troppo eccessivo. L'album fu ricevuto in modo piuttosto negativo dalla stampa, sia per la sua musica che per le strane e scandalose pubblicit\u00e0 che circondarono la sua uscita. Anche l'album dal vivo \"Live Killers\" del 1979 ebbe un riscontro tiepido, e i membri della band non ne erano soddisfatti perch\u00e9 ritenevano ci fosse un sacco di rumore di fondo nella registrazione, e inoltre alcuni ascoltatori si erano lamentati della resa sonora di \"Bohemian Rhapsody\". Dopo questo periodo di critiche negative, i Queen decisero che il loro prossimo album dovesse essere \"davvero grande\".\nAll'epoca, la pressione fiscale inglese era molto forte nei confronti dei gruppi musicali e molti artisti di successo, inclusi i Queen, avevano registrato i loro album all'estero per sfuggire al fisco britannico. Per questa ragione, \"Jazz\" era stato inciso ai Mountain Studios di Montreux in Svizzera e in parte a Nizza, in Francia. Da l\u00ec in poi, tutti gli album dei Queen sarebbero stati registrati in tutto o in parte all'estero.\nIl disco.\nAlla sua uscita, l'album suscit\u00f2 notevoli perplessit\u00e0 nella critica, sia dal punto di vista strettamente musicale sia per l'immagine che il gruppo forniva di s\u00e9 (e l'immagine, fondamentale nella musica rock, lo era ancora di pi\u00f9 in un gruppo come i Queen). Effettivamente la copertina del disco ci presenta quattro personaggi vestiti di pelle nera che ricordavano pi\u00f9 un gruppo di motociclisti degli anni '50 (era infatti uscito un paio di anni prima il film \"Grease\") che non il gruppo ambiguo e decadente degli album precedenti. A questo si aggiungeva la prima apparizione di Freddie Mercury nel nuovo look con capelli corti (nei videoclip di \"Play the Game\" e di \"Another One Bites the Dust\" apparir\u00e0 anche coi suoi celebri baffoni). Ma \u00e8 ovviamente nel contenuto musicale che \"The Game\" rappresenta un elemento di svolta nella carriera dei Queen, al di l\u00e0 del giudizio che ognuno ne voglia dare. Il primo elemento nuovo \u00e8 la comparsa dell'elettronica. Fino a quel momento i Queen avevano disdegnato l'uso di computer e sintetizzatori nelle loro incisioni, e avevano sottolineato il loro rifiuto con esplicite dichiarazioni nelle note di copertina dei loro album. Con \"The Game\" cambiarono opinione e lo dichiararono esplicitamente nelle note, citando addirittura la marca del sintetizzatore usato. Il secondo elemento \u00e8 l'incursione del gruppo nel funk e nella disco. Gli altri brani dell'album riflettono maggiormente le tematiche consuete dei Queen: \"Crazy Little Thing Called Love\", omaggio di Mercury al Rock and roll delle origini composta nella vasca da bagno del Bayerischerhof Hotel di Monaco, testimonia il suo gusto per le citazioni musicali di gusto retr\u00f2, mentre canzoni come \"Sail Away Sweet Sister\", \"Save Me\" e \"Play The Game\" ci riportano ai classici brani corali e classicheggianti che hanno reso celebre il gruppo.\n\"The Game\" influenz\u00f2 comunque tutti i loro successivi lavori e si pu\u00f2 perci\u00f2 considerare una tappa fondamentale della loro carriera in quanto introdusse il gruppo ad una fase orientata verso il pop dal punto di vista artistico, fase che sarebbe durata per tutti gli anni '80 fino ad interrompersi nel '91 con l'album \"Innuendo\", a causa della scomparsa di Freddie Mercury.\nRegistrazione.\nNel giugno 1979, la band arriv\u00f2 ai Musicland Studios di Monaco di Baviera, di propriet\u00e0 di Giorgio Moroder. Inizialmente, l'idea non era quella di registrare un album, i membri del gruppo volevano solo lavorare su alcune idee. \u00abDopo \"Jazz\", sentimmo che dovevamo esplorare una nuova direzione\u00bb, raccont\u00f2 May. \u00abAbbiamo chiesto ai Musicland e loro ci hanno offerto Mack\u00bb. Reinhold Mack, un produttore discografico tedesco, all'epoca stava lavorando a Los Angeles con Gary Moore, quando ricevette l'offerta di lavorare con i Queen. Egli vol\u00f2 in Germania prendendo su due piedi una decisione improvvisa. Nello studio trov\u00f2 molte scatole, valigie e amplificatori, e i tre membri della band: Freddie Mercury, John Deacon e Roger Taylor. Mercury gli disse che aveva qualche idea su cui lavorare, e inizi\u00f2 a parlarne con il produttore prima dell'arrivo di May, facendogli ascoltare in anteprima \"Crazy Little Thing Called Love\", una canzone in stile rockabilly da lui composta alla chitarra qualche tempo prima nel bagno della sua suite all'Hotel Bayerischer Hof di Monaco di Baviera.\nQueste registrazioni mostrano chiaramente la differenza tra lo stile precedente dei Queen e il metodo di lavoro di Mack. Mentre la band lavorava lentamente e meticolosamente, i punti forti di Mack erano la velocit\u00e0 e la determinazione. \u00abI Queen lavoravano molto lentamente\u00bb, disse Mack. \u00abQuanto lentamente, ci arrivai solo pi\u00f9 tardi. Il mio piano era quello di cambiare questa situazione, perch\u00e9 continuavano a rimanere bloccati\u00bb. La band era solita registrare decine di take prima di ottenere il risultato voluto. Alla luce di tutto ci\u00f2, con l'aiuto di Mack, quando riuscirono a completare un pezzo in mezza giornata, tutti rimasero piacevolmente sorpresi. Se c'erano problemi, Mack si attivava immediatamente per modificare la parte problematica. Come mostrato nell'incisione di \"Crazy Little Thing Called Love\", Mercury collabor\u00f2 facilmente con il produttore, trovandosi bene con i suoi ritmi lavorativi. Mack disse: \u00abC'erano due tipi di compositori: Fred e Brian. Fred \u00e8 il tipo semplice. Era in grado di creare qualcosa di abbastanza brillante in quindici-venti minuti. Brian era dell'altro tipo, quando aveva escogitato una buona idea, si perdeva nelle parti pi\u00f9 insignificanti fin da subito. Era un perfezionista assoluto. Quando queste due diverse personalit\u00e0 lavoravano insieme, era estremamente difficile concentrarsi sui progressi\u00bb.\nMack dovette rendersi conto che nel campo del lavoro in studio, il gruppo era rimasto indietro rispetto ai moderni metodi produttivi. Con poca pazienza, il produttore insegn\u00f2 ai membri dei Queen nuove metodologie di lavoro, come ascoltarsi in cuffia e controllarsi con un auricolare, e non usurare troppo il nastro magnetico continuando a sovrainciderci sopra. Ci furono molti conflitti tra Mack e Brian May perch\u00e9 il chitarrista voleva replicare le consuete sonorit\u00e0 della band, mentre il produttore diceva ogni volta che aveva in mente altre idee. Alla fine, nella maggior parte dei casi, fu scelta una soluzione di compromesso. Come May, Taylor era spesso insoddisfatto di dover produrre un suono di batteria monotono, simile ad un loop, in canzoni dal suono moderno e sintetico, quando era invece un grande ammiratore della potenza e dello stile di John Bonham. Come in tutte le loro sessioni di registrazione, anche qui ci furono molte polemiche, e la fonte di molti disaccordi era l'eccessivo perfezionismo di May, e spesso i dissapori furono cos\u00ec forti che il chitarrista annunci\u00f2 pi\u00f9 volte di voler lasciare la band, ma solitamente tutto rientrava nella norma solo pochi giorni dopo.\nNei mesi successivi, il gruppo continu\u00f2 a lavorare senza limiti di tempo in studio a tre canzoni, perch\u00e9, sebbene fossero pronte a comparire nell'album, il gruppo era indeciso se il materiale fosse abbastanza buono; queste canzoni erano \"Coming Soon\", \"Save Me\" e \"Sail Away Sweet Sister\". A differenza dei precedenti album, questa volta non c'erano canzoni semi-finite prima dell'inizio delle sessioni in studio, solo poche idee, e l'intero processo creativo si svolse in studio. A settembre, il lavoro fu interrotto da Taylor, che and\u00f2 in vacanza a Saint Tropez con suo figlio. Mercury era stato invitato da Wayne Ealing a prendere parte a una coreografia con la musica dei Queen per il Royal Ballet. I proventi dello spettacolo sarebbero andati in beneficenza a favore dei bambini disabili. Nell'ottobre 1979, la EMI pubblic\u00f2 il singolo \"Crazy Little Thing Called Love\", che fu un grande successo di classifica. Nel videoclip della canzone, la band aveva un aspetto completamente nuovo: tutti si erano tagliati i capelli (anche May se li era accorciati) e indossavano giubbotti di pelle risalenti agli anni '50. Il nuovo look era stato proposto da Mercury dopo aver visitato alcuni gay-bar di Monaco. Tra novembre e dicembre 1979, i Queen iniziarono il Crazy Tour, un giro di concerti da 20 date in Inghilterra, suonando in locali pi\u00f9 piccoli e di medie dimensioni per recuperare il contatto diretto con il pubblico.\nNel febbraio 1980 i Queen tornarono in studio per registrare e pubblicare un album completo dopo aver pubblicato un singolo di successo. Le sessioni furono molto produttive, con un totale di quaranta canzoni incise che poi furono selezionate per l'inclusione nell'album. Anche se in un primo momento si era pensato che registrare all'estero, lavorando in un posto nuovo, avrebbe favorito la concentrazione della band e allontanato le distrazioni di casa, Monaco di Baviera, e la sua vita notturna, si rivelarono invece foriere di pi\u00f9 distrazioni di quanto si pensasse. \u00abI problemi sono iniziati quando qualcuno ha proposto di andare a bere un drink dopo il lavoro in studio\u00bb, disse Brian May. Divenne parte della routine di tutti i giorni che, dopo aver lavorato in studio, Mercury e il suo entourage visitassero i locali gay della citt\u00e0, mentre gli altri membri della band, insieme al produttore Mack, si recavano regolarmente in una discoteca chiamata Sugar Shack.\nContenuti.\nSeguendo il principio \"meno \u00e8 meglio\", \"The Game\" risult\u00f2 essere un disco pi\u00f9 semplice e diretto rispetto ai precedenti lavori della band; il suono della chitarra e in molti casi, il basso e la batteria, prendono il sopravvento. Durante le sedute di registrazione, furono incise circa una quarantina di canzoni, e da queste in seguito furono attentamente selezionate le tracce da includere nell'album, eliminando quelle che sarebbero state fuori posto. Il nuovo \"sound\" dei pezzi \u00e8 ispirato al semplice stile di lavoro del produttore Mack, e alla vita notturna di Monaco di Baviera. I Queen trascorsero molte notti al club Sugar Shack e la maggior parte delle nuove canzoni furono testate l\u00ec: \u00abAbbiamo suonato alcune delle nostre vecchie canzoni, come \"Tie Your Mother Down\", ma non funzionavano perch\u00e9 il locale era troppo affollato, non c'era spazio libero. Quindi, optammo per qualcosa di diverso\u00bb. Le tracce sono generalmente pi\u00f9 brevi (solo due superano i quattro minuti), e la quasi totalit\u00e0 della canzoni contenute nell'album fanno ampio uso delle possibilit\u00e0 offerte dal sintetizzatore.\nAnche se non erano tutti ugualmente creativi nella stessa maniera, tutti e quattro i membri della band scrivevano canzoni e di solito lavoravano separatamente alle proprie composizioni. Spesso si aiutavano a vicenda, ma solitamente come autore della canzone veniva accreditato chi aveva scritto il testo. \"Play the Game\" fu composta da Mercury per un suo ex amante, Tony Bastin, che aveva concluso il loro rapporto in quel periodo. \"Dragon Attack\" \u00e8 opera di Brian May, il suo significato non \u00e8 ben chiaro, ma si dice che riguardi l'uso di droghe. Il brano menziona anche Mack e la discoteca Sugar Shack. La celebre \"Another One Bites the Dust\" di John Deacon, originariamente parlava di cowboy che si sparavano l'un l'altro, ma a causa del suono moderno, Mercury convinse Deacon a trasformarla in una storia di gangster. Il caratteristico basso pulsante e la potente chitarra che simula il ruggito di una tigre mostrano l'influenza dello stile funk. \"Need Your Loving Tonight\" (Deacon) e \"Crazy Little Thing Called Love\" (Mercury) sono allegre canzoni d'amore.\n\"Rock It\" di Roger Taylor si ispira a un tema spesso ricorrente nei testi del batterista, l'amore per lo stile di vita rock and roll. \"Don't Try Suicide \", composta da Mercury, parla del drammatico tema del suicidio con una forte dose di umorismo nero e, secondo alcune interpretazioni, parlerebbe anche di un amante pi\u00f9 anziano dello stesso Freddie. Secondo Taylor il testo della canzone non dovrebbe essere preso troppo sul serio, senza leggerlo slegato dalla musica, non essendo una poesia. \"Sail Away Sweet Sister\" \u00e8 un accorato messaggio da parte di May alla sorella mai nata. Per \"Coming Soon\", inizialmente, Taylor aveva pensato un arrangiamento pi\u00f9 elaborato, ma alla fine il pezzo divenne un pop moderno e convenzionale, perch\u00e9, come disse cinicamente lo stesso batterista: \u00abNon intendevo salvare il mondo con una canzone\u00bb. May scrisse \"Save Me\", con in mente quanti avessero attraversato un brutto periodo in quel momento, pensando a \"qualcuno la cui relazione sentimentale era andata completamente a rotoli\".\nPubblicazione.\nDurante una pausa nelle registrazioni dell'album, nell'ottobre 1979 venne pubblicato il singolo \"Crazy Little Thing Called Love\" perch\u00e9 i dirigenti della EMI erano molto speranzosi nei confronti della canzone. Negli Stati Uniti, la Elektra Records trov\u00f2 troppo rischioso pubblicare il singolo, e quindi molti DJ americani iniziarono a suonare 45 giri importati dall'Inghilterra. Nonostante ci\u00f2, il pezzo venne molto trasmesso dalle radio, e data la richiesta alla fine la Elektra decise di far uscire il singolo. La canzone ebbe molto successo, anche grazie alla sua sonorit\u00e0 nostalgica \"alla Elvis Presley\", scomparso solo due anni prima, e ottenne il primo posto in classifica in Nord America e il secondo nel Regno Unito.\nNel gennaio 1980 fu la volta di \"Save Me\" di Brian May ad essere scelta come secondo singolo. Il brano venne pubblicato solo in Gran Bretagna, dove raggiunse l'undicesimo posto in classifica.\nNel maggio 1980 fu pubblicato il brano \"Play the Game\" come terzo singolo estratto dall'album di prossima pubblicazione. Non ebbe particolare successo, ma in copertina Freddie Mercury sfoggi\u00f2 per la prima volta i suoi celebri baffi, diventati poi un suo tratto caratteristico. I vecchi fan della band rimasero sorpresi dal cambiamento di look, molti non lo accettarono e, secondo indiscrezioni, durante il tour di sostegno all'album, molti fan gettarono sul palco dei rasoi usa e getta. La risposta del cantante fu lapidaria: \u00abCazzo, non me li taglier\u00f2!\u00bb.\nL'album \"The Game\" venne pubblicato il 30 giugno 1980. Inizialmente il titolo previsto doveva essere \"Play the Game\", come l'omonima canzone contenuta nel disco, ma a Taylor non piaceva perch\u00e9 riteneva che \"giocare il gioco\" potesse essere interpretato come \"integrarsi nel sistema\", e per questo il titolo venne semplificato in \"The Game\". La copertina dell'album aveva la stessa immagine del singolo \"Crazy Little Thing Called Love\", ma questa volta in bianco e nero e virata in colore argento. La stampa rimase delusa dal fatto che nel disco fossero stati inclusi tre singoli gi\u00e0 sul mercato, ma le vendite dell'album furono comunque piuttosto buone.\nNell'agosto del 1980, venne pubblicato il quarto singolo estratto dall'album, una canzone scritta dal bassista John Deacon intitolata \"Another One Bites the Dust\". Inizialmente gli altri membri dei Queen non erano molto d'accordo con questa decisione, specialmente Roger Taylor che pensava fosse troppo lontana dalle abituali sonorit\u00e0 della band, ma alla fine decisero per il si dietro suggerimento di Michael Jackson, all'epoca amico di Mercury. Fu un tale successo che da solo il 45 giri garant\u00ec le vendite dell'album. Si posizion\u00f2 in vetta alla classifica statunitense, al secondo posto anche nelle classifiche dance e R&amp;B, venendo particolarmente apprezzato dalle stazioni radiofoniche di musica nera. Solo in America ne furono vendute oltre tre milioni di copie. Nel 1980, la canzone venne nominata per il Grammy Award nella categoria \"Best Vocal Rock Band\", ma non vinse il premio. In Gran Bretagna raggiunse la settima posizione nella Official Singles Chart.\nCome quinto ed ultimo singolo estratto da \"The Game\", nel novembre 1980 fu pubblicata un'altra canzone composta da John Deacon, \"Need Your Loving Tonight\". Il 45 giri raggiunse la posizione numero 44 negli Stati Uniti d'America.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati: standard edition, contenente l'album originale, e deluxe edition a 2 CD, contenente l'album originale e un EP bonus.\nAccoglienza.\nIn una recensione dell'epoca, \"Record Mirror\" a proposito dell'album scrisse: \"Dopo gli Zeppelin e persino prima degli Scorpions, i Queen sono la band pi\u00f9 esaltante che io abbia mai visto o sentito. E sono sicuro che tutti voi appassionati di buona musica sarete d'accordo.\" Il recensore di \"Rolling Stone\" fece notare quanto fosse piacevole \"ascoltare un album dei Queen contenente delle canzoni, e non degli inni da stadio\", ma scrisse anche: \"questi ragazzi sanno come dovrebbe suonare e far sentire questa musica, ma non riescono a impegnarsi abbastanza per farcela.\" Il \"The Washington Post\" diede del disco una recensione caustica, scrivendo: \"Dopo cinque anni di album insoddisfacenti e deprimenti, questo doveva essere il ritorno dei Queen. Ma non abbiamo avuto fortuna... \" Steve Taylor della rivista \"Smash Hits\", fu ugualmente negativo scrivendo: \"Incastrato tra due lastre del solito pomp-rock sinfonico e/o corale dei Queen [...] giace un ripieno completamente non originale e banale\". Tuttavia, i lettori di \"Creem\" votarono \"The Game\" settimo miglior album del 1980.\nIn una recensione retrospettiva, Stephen Thomas Erlewine di Allmusic scrisse che \"l'atmosfera disco rock dell'album mostra una band che aveva voltato le spalle al rock per darsi al pop commerciale, effettuando una virata molto pop, decisamente pop, ma dando cos\u00ec vita a un grande album pop del 1980 che rimane uno dei dischi pi\u00f9 divertenti della band.\" Il sito web Allmusic arriv\u00f2 a definire \"The Game\" il miglior album dei Queen degli anni ottanta. Evan Sawdey di PopMatters defin\u00ec \"The Game\" un \"normale disco di buon vecchio rock\".\nMauro Vecchio del sito Ondarock recensisce negativamente l'album definendo \"The Game\": \"un disco senza particolare sapore, volto nascosto di un gruppo che, all'alba di un nuovo decennio, cerca di inventarsi una maniera per viverlo ancora da protagonista\"."}
{"id": "89781", "revid": "2519", "url": "https://it.wikipedia.org/wiki?curid=89781", "title": "Pera mantovana", "text": ""}
{"id": "89783", "revid": "767487", "url": "https://it.wikipedia.org/wiki?curid=89783", "title": "Flash Gordon (album)", "text": "Flash Gordon \u00e8 il nono album in studio del gruppo rock britannico Queen pubblicato l'8 dicembre 1980 dalla EMI in formato LP, MC e Stereo8. L'album \u00e8 la colonna sonora del film di fantascienza \"Flash Gordon\", ispirato all'omonimo fumetto ideato nel 1934 da Alex Raymond.\nIl produttore Dino De Laurentis aveva chiesto alla band di comporre la colonna sonora all'inizio del 1980. Come nel suo predecessore \"The Game\", c'\u00e8 un notevole cambiamento stilistico nella loro musica che si discosta dal sound rock classico orientato alla chitarra: come produttore, il tedesco Mack li introdusse a tecniche di registrazione pi\u00f9 nuove e sofisticate, incorporando il sintetizzatore (in precedenza rigidamente rifiutato dai membri della band), e pesanti influenze di musica disco e della scena musicale funk. Nell'album ci sono solo due canzoni \"tradizionali\" con testo cantato, \"Flash's Theme\" e \"The Hero\", le restanti tracce sono brani d'atmosfera con ampi spezzoni di dialoghi tratti dal film.\nL'album ricevette un'accoglienza meno favorevole rispetto alla media. In America, dopo molti anni (e il grande successo di \"The Game\"), fu il loro primo fallimento, seguito da una serie importante di anni di insuccessi. Tuttavia, il singolo \"Flash\", fu un successo e raggiunse il decimo posto nella classifica britannica.\nIl disco.\nAll'inizio del 1980, la band fu invitata dal produttore cinematografico Dino De Laurentis a scrivere la musica per il film di fantascienza \"Flash Gordon\", grossa co-produzione internazionale. La pellicola fu uno dei primi film importanti a contenere una colonna sonora composta da una famosa rock band. Lo stesso De Laurentis disse che non conosceva affatto i Queen, e che la band gli era stata raccomandata. Il batterista Roger Taylor, essendo fan del fumetto e un grande appassionato di fantascienza, fu subito entusiasta del progetto, molto meno lo furono gli altri membri della band. I Queen videro solo 20 minuti del girato, sulla base dei quali dovevano scrivere le musiche d'accompagnamento alle immagini. Avevano pochissimo tempo per comporre e registrare, poich\u00e9 nello stesso periodo registrarono e pubblicarono quello stesso anno l'album di successo \"The Game\" e partirono per il The Game Tour. Le registrazioni dovevano quindi essere effettuate in sole sei settimane.\nLe parti della band furono registrate negli studi Townhouse, Advision, The Music Center e Utopia. Le parti orchestrali presso l'Anvil Studio sotto la direzione di Howard Blake. Prima e unica volta nella storia dei Queen, l'album fu co-prodotto da Brian May. L'altro produttore (su esplicita richiesta del chitarrista) era Reinhold Mack, dimostratosi un valido collaboratore durante le registrazioni di \"The Game\".\nSorprendentemente, la band volle che il materiale fosse pubblicato come un album ufficiale dei Queen, e non solo come colonna sonora (e quindi un progetto collaterale non inserito nella discografia ufficiale).\nDescrizione.\nL'album \u00e8 interamente composto da tracce strumentali, eccetto \"The Hero\" e \"Flash's Theme\". Quest'ultimo brano \u00e8 stato l'unico singolo estratto dall'album, con il semplice titolo \"Flash\" e in una versione differente da quella che appare nell'album, con alcuni dialoghi estratti da varie parti della pellicola. \"Football Fight\" fu inclusa come B-Side del singolo. L'album fu soprattutto un tentativo pi\u00f9 avanzato, rispetto al precedente \"The Game\", nel campo della musica elettronica. I Queen scrissero veri e propri brani strumentali (non brani di accompagnamento), e la maggior parte delle composizioni erano senza testo, con influenze orchestrali, e per la maggior parte includevano sintetizzatori. May ha detto che all'inizio degli anni settanta, i membri del gruppo erano davvero nervosi circa l'impiego del sintetizzatore, ma durante le registrazioni di \"Flash Gordon\" erano pi\u00f9 a loro agio con il suono sintetico dello stesso, ed erano in grado di sfruttarne a pieno le caratteristiche. Ci\u00f2 era in parte dovuto alle novit\u00e0 introdotte dal produttore Reinhold Mack, ma anche all'influenza del batterista Roger Taylor, che aveva gi\u00e0 sperimentato con sintetizzatori e campionatori nei suoi progetti solisti.\nPubblicazione e accoglienza.\nL'album venne pubblicato sei mesi dopo il grande successo di \"The Game\", solo due settimane prima del Natale 1980. Rispetto agli album dei Queen in generale, non ebbe molto successo commerciale, ma non fu un grande calo in termini di forma e stile. L'opera ottenne importanti successi in Gran Bretagna, dove trascorse quindici settimane in classifica e raggiunse come posizione massima il decimo posto. Negli Stati Uniti, \"Flash Gordon\" fu invece il loro primo vero fallimento dopo i successi degli anni settanta, arrivando solo fino alla posizione numero 23 della Billboard Top 200. Il singolo \"Flash\" estratto dal disco, grazie alla sua struttura pi\u00f9 tradizionale, ebbe un discreto successo, raggiungendo il decimo posto in Gran Bretagna, ma solo il numero 42 negli Stati Uniti.\nLa critica rimase perplessa e disorientata al momento della pubblicazione dell'album. La maggior parte dei critici si lamentarono del fatto che, anche se effettivamente una colonna sonora, l'album era stato comunque pubblicato come fosse un album dei Queen vero e proprio. Il critico di \"Record Mirror\" scrisse: \"Un album di dimensioni realmente epiche che si guadagna cinque altrettanto epiche stellette di merito\", a cui si aggiunse \"Sounds\": Come colonna sonora, \"Flash Gordon\" \u00e8 realmente straordinario\". Diversamente, in una recensione a posteriori il critico di Allmusic defin\u00ec le parti strumentali \"fastidiose\", ma consider\u00f2 lo stile dell'opera degna dei veri Queen. Sul sito Ondarock a proposito dell'album, Mauro Vecchio scrive: \"\u00c8 come una torta farcita oltre ogni limite del buon gusto culinario. Melodie ipnotiche, strati orchestrali, cori pacchiani e pathos chitarristico si affollano senza ordine, spingendosi a vicenda, frastornati da un caos elettronico che, forse, \u00e8 troppo pure per i fan pi\u00f9 devoti e pazienti\". Il recensore di \"Entertainment Weekly\", riferendosi in generale alle reazioni negative suscitate dall'album, scrisse: \"Se il fatto che mi piace questo album fa di me un peccatore, allora non voglio pi\u00f9 essere un innocente\".\nRistampe.\nL'album \u00e8 stato ristampato in formato compact disc per la prima volta dalla EMI nel 1986, e poi nel 1991 dalla Hollywood Records con l'aggiunta della bonus track \"Flash's Theme (1991 remix by Mista Lawnge, 9.5)\". Il 27 giugno 2011 (tranne che negli Stati Uniti e in Canada, dove fu pubblicato il 27 settembre 2011) \"Flash Gordon\" \u00e8 stato ristampato in occasione del 40\u00ba anniversario della band. La ristampa in versione deluxe edition include anche un EP di tracce extra: \"Flash (single version), The Hero (October 1980... Revisited), The Kiss (early version, March 1980), Football Fight (early version, no synths! \u2013 February 1980), Flash (live in Montreal, November 1981), The Hero (live in Montreal, November 1981)\"."}
{"id": "89785", "revid": "1658", "url": "https://it.wikipedia.org/wiki?curid=89785", "title": "Gruppo di discussione", "text": ""}
{"id": "89786", "revid": "466539", "url": "https://it.wikipedia.org/wiki?curid=89786", "title": "David di Donatello 2003", "text": "La cerimonia di premiazione della 48\u00aa edizione dei David di Donatello si \u00e8 svolta il 9 aprile 2003 alla Sala Sinopoli dell'Auditorium Parco della Musica di Roma. Il gal\u00e0 \u00e8 stato condotto da Lorella Cuccarini e Massimo Ghini e trasmesso in diretta su Rai Due in prima serata.\nVincitori e nominati.\nVengono di seguito indicati in grassetto i vincitori."}
{"id": "89787", "revid": "1924342", "url": "https://it.wikipedia.org/wiki?curid=89787", "title": "Hot Space", "text": "Hot Space \u00e8 il decimo album in studio della rock band britannica Queen, pubblicato per la prima volta in LP il 21 maggio 1982.\nIl disco.\nDopo l'enorme successo ottenuto con il singolo \"Another One Bites the Dust\", contenuto nell'album precedente \"The Game,\" caratterizzato da una chiara influenza d'ispirazione funky e dall'uso di sintetizzatori (che fino al quel momento erano stati evitati dai componenti della band in quanto, sostenevano, fossero strumenti che ancora non avevano trovato un'\"anima\"), i Queen produssero un album nel quale, in molti brani, si sentirono riproposte e sviluppate la suddetta influenza (stavolta dichiaratamente funk) e, pi\u00f9 generalmente, alcune delle sonorit\u00e0 che avevano caratterizzato parte dell'album precedente. Questo esperimento non entusiasm\u00f2 molti dei fan della band (gi\u00e0 lo stesso album \"The Game\" aveva suscitato alcune perplessit\u00e0 a causa del sintetizzatore pur avendo avuto un buon apprezzamento, sia di critica, sia di pubblico), facendo s\u00ec che l'album \"Hot Space\" ottenesse un minore successo di vendita rispetto ai precedenti.\nNon mancarono alcuni brani di grande successo, primo fra tutti \"Under Pressure\", nato durante una jam session con David Bowie, seguito da \"Las palabras de amor (The Words of Love)\", che fu scelta dal gruppo per una delle sue rare apparizioni a \"Top of the Pops\"; importante anche la canzone \"Life Is Real\", dedicata alla memoria di John Lennon, scomparso un anno prima l'8 dicembre 1980. Per \"Calling All Girls\" fu girato un videoclip tratto dal film \"L'uomo che fugg\u00ec dal futuro\" di George Lucas. \u00c8 una delle poche canzoni rock che si trova nel disco.\nPubblicazione e accoglienza.\nA causa delle sue sonorit\u00e0 dance-pop, \"Hot Space\" viene generalmente considerato da critica e pubblico uno dei dischi dei Queen pi\u00f9 artisticamente insoddisfacenti. Stephen Erlewine del sito Allmusic.com scrisse che era finito il tempo dove \"la band proclamava fieramente di non usare sintetizzatori nei propri album\", diventando invece improvvisamente un gruppo capace di dedicare un'intera facciata di un LP a suoni robotici, new wave, dance-pop, tutti sorretti da drum machine e colorati da tastiere, con la chitarra di Brian May che fa capolino solo occasionalmente. Alexis Petridis di \"The Guardian\" diede all'album due stellette su cinque e disse: \u00abCome i Queen, la disco era melodrammatica, irrimediabilmente camp, con arrangiamenti stravaganti e onnivora in quanto ad influenze. O almeno lo \u00e8 stata. All'epoca di \"Hot Space\" nel 1982, la disco music era diventata uno strambo, scheletrico e monotono sound elettronico sperimentato per primo dal DJ Larry Levan, che veramente non si addice proprio ai Queen\u00bb.\n \u00abUn buon pezzo di disco bianca scorrevole, brillante e ben sostenuto dall'elettronica. Roba forte\u00bb, disse \"Sounds\".\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati:"}
{"id": "89789", "revid": "2028514", "url": "https://it.wikipedia.org/wiki?curid=89789", "title": "Giovanna di Castiglia", "text": "Giovanna spos\u00f2 Filippo il Bello, arciduca di Casa d'Asburgo, il 20 ottobre 1496. Dopo la morte di suo fratello Giovanni, principe delle Asturie, nel 1497, di sua sorella maggiore Isabella nel 1498 e di suo nipote Michele della Pace nel 1500, divenne l'erede presunta delle corone di Castiglia e Aragona. Quando sua madre, la regina Isabella I di Castiglia, mor\u00ec nel 1504, Giovanna divenne regina di Castiglia, mentre suo padre, il re Ferdinando II d'Aragona, si autoproclam\u00f2 governatore e amministratore di Castiglia. \nNel 1506, l'arciduca Filippo divenne re di Castiglia jure uxoris, dando inizio al dominio degli Asburgo nei regni spagnoli, ma mor\u00ec nello stesso anno. Nonostante fosse la regina di Castiglia, ebbe scarso potere sulla politica nazionale durante il suo regno poich\u00e9 fu dichiarata pazza e imprigionata nel Convento Reale di Santa Clara, a Tordesillas, da suo padre. Egli govern\u00f2 come reggente fino alla sua morte nel 1516, lasciando anche l'Aragona in eredit\u00e0 a Giovanna. \nSu questi territori regn\u00f2 di fatto suo figlio Carlo V, mentre lei rimase quasi ininterrottamente imprigionata per 46 anni, fino alla sua morte, nel 1555.\nBiografia.\nInfanzia.\nGiovanna nacque il 6 novembre 1479, nella citt\u00e0 di Toledo, la capitale del Regno di Castiglia. Discendente dal casato di Trast\u00e1mara, era la figlia terzogenita del re di Sicilia e re della corona d'Aragona e futuro re dell'Alta Navarra, Ferdinando II e della regina di Castiglia e Le\u00f3n, Isabella I la Cattolica.\nAveva una carnagione chiara, occhi azzurri e il colore dei suoi capelli era tra il biondo fragola e il ramato, come sua madre e sua sorella Caterina. I suoi fratelli erano Isabella, regina del Portogallo; Giovanni, principe delle Asturie; Maria regina del Portogallo; e Caterina, regina d'Inghilterra, sventurata prima moglie del sovrano inglese Enrico VIII.\nSua madre teneva molto all\u2019educazione di tutti i suoi figli per prepararli a matrimoni vantaggiosi. La sua formazione accademica consisteva nello studio del diritto civile, della genealogia e dell\u2019araldica, storia, matematica, filosofia, oltre a ortografia e scrittura, studi\u00f2 le diverse lingue iberiche quali castigliano, leonese, galiziano-portoghese e catalano, ed era fluente in francese e latino.\nLa sua formazione includeva inoltre l'etichetta di corte, la danza, la musica, il disegno, le abilit\u00e0 equestri, le buone maniere, la musica e le arti del ricamo e del cucito. Impar\u00f2 anche attivit\u00e0 all'aria aperta come la falconeria e la caccia. \nMatrimonio.\nLa politica matrimoniale tipica per l'epoca di Ferdinando e Isabella, \"Reyes Cat\u00f3licos\" come li aveva titolati nel 1494 papa Alessandro VI Borgia, sempre attenta a intrecciare unioni utili agli interessi della casata sul piano internazionale, port\u00f2 matrimoni molto prestigiosi ai cinque figli.\nNel 1496 Giovanna, all'et\u00e0 di sedici anni, fu promessa in sposa al diciottenne Filippo d\u2019Asburgo, figlio di Massimiliano I, Imperatore del Sacro Romano Impero. Il matrimonio faceva parte di una serie di alleanze familiari tra Asburgo e Trast\u00e1mara progettate per rafforzare entrambi contro il crescente potere francese. Questa unione \u00e8 considerata una delle scelte di politica matrimoniale meglio riuscite nella storia europea: l'erede di Giovanna e di Filippo sarebbe divenuto possessore di un territorio vastissimo oltre che pretendente alla Corona imperiale.\nIl viaggio per giungere alla nuova corte fu lungo e travagliato. Giovanna si separ\u00f2 dalla sua terra nell'agosto del 1496, quando il mare che bagna la costa cantabrica lo permise: il viaggio via terra attraversando la nemica Francia era impensabile. Il 21 ottobre 1496 furono celebrate le nozze a Lier in veste ufficiale, in quanto Filippo era rimasto talmente affascinato dalla bellezza e dalla forza di Giovanna da volerla sposare (e consumare il matrimonio) nel giorno stesso dell'arrivo di Lei nelle Fiandre. Giovanna era follemente innamorata del marito Filippo, pienamente ricambiata nei primi anni. Come era successo al fratello, il loro non era solo amore ma anche attrazione fisica e sensualit\u00e0. Nei successivi undici anni diede alla luce sei figli, due maschi e quattro femmine, tutti sopravvissuti e destinati a diventare imperatori o regine.\nGiovanna e Filippo si insediarono a Bruxelles, dove nel 1498 nacque la loro prima figlia, Eleonora. \n\u00c8 facile comprendere come Giovanna vivesse il matrimonio anche come un atto liberatorio; inoltre la corte fiamminga era molto raffinata, completamente differente dall\u2019austerit\u00e0 cui era stata abituata. Ma quella felicit\u00e0 sarebbe durata poco. Amante delle donne e della vita mondana, Filippo si concedeva lunghe assenze mentre Giovanna, accecata dalla gelosia, iniziava a mostrare i segni di quella pazzia che sarebbe stata utilizzata come tattica politica in mano agli uomini che la circondavano per accaparrarsi il potere.\nErede al trono di Castiglia.\nLa prematura morte del fratello Giovanni nel 1497, a distanza di un anno da quella della sorella Isabella, regina del Portogallo, e del suo erede Michele, avvenuta nel 1500, pochi mesi dopo la nascita di Carlo, secondo figlio di Giovanna, fecero s\u00ec che Giovanna divenisse l'erede ai troni di Castiglia e di Aragona.\nCon il matrimonio tra Ferdinando di Aragona e Isabella di Castiglia, genitori di Giovanna, infatti, l'Aragona e la Castiglia non si erano fuse in uno stato unitario nel senso moderno del termine, ma erano rimaste due Corone autonome, sottoposte alle proprie leggi. La conseguenza fu che gli affari relativi alle due Corone venivano trattati \u00abcome se fossero l'uno un problema esclusivamente castigliano e l'altro un problema aragonese, e cio\u00e8 li si affront\u00f2 come se l'unione fra le due corone non fosse mai avvenuta\u00bb.\nNel 1502, Filippo e Giovanna si recarono a Toledo per ricevere la fedelt\u00e0 dalle Cortes di Castiglia come principessa delle Asturie, il titolo tradizionalmente dato all'erede di Castiglia. Filippo e la maggior parte della corte rientrarono nei Paesi Bassi l'anno successivo, mentre Giovanna, incinta, rimase a Madrid per partorire il loro quarto figlio, Ferdinando. Giovanna si risolse quindi a partire per raggiungere il marito, ma i suoi genitori, che pretendevano che il piccolo Ferdinando fosse allevato in Spagna, glielo impedirono. Le tolsero i cavalieri della scorta e le fecero trovare sbarrato il portone della fortezza di Medina del Campo, in cui alloggiava. Giovanna cominci\u00f2 a digiunare e a urlare di essere reclusa. La madre, malgrado la malattia, decise di farle visita, per convincerla dell\u2019opportunit\u00e0 delle scelte fatte, ma la figlia a quanto pare l\u2019accolse \u201ccon epiteti talmente oltraggiosi e cos\u00ec lontani da ci\u00f2 che una figlia deve dire a sua madre\u201d che alla fine i Re Cattolici si risolsero a lasciarla partire, pur trattenendo alla corte spagnola il piccolo Ferdinando. \nQuando Giovanna e Filippo si riunirono, la loro relazione si complic\u00f2 poich\u00e9, nell'anno in cui Giovanna era stata assente, Filippo era stato con un'altra donna. La loro relazione si mantenne comunque appassionata e salda anche nei periodi di tensione. Nonostante i due non rinunciassero alla passione (nacque infatti un'altra figlia, Maria), i continui tradimenti di Filippo provocavano in Giovanna violente crisi di gelosia. \nNel novembre del 1504, alla morte della madre, si apr\u00ec il problema della successione al trono di Castiglia, che per Giovanna ebbe sviluppi drammatici.\nFerdinando, il padre di Giovanna, assunse immediatamente la reggenza, facendo addirittura coniare delle monete con inciso \"Ferdinando e Giovanna, re e regina di Castiglia, Le\u00f3n e Aragona\". Il genero Filippo per\u00f2 non era d\u2019accordo: la Castiglia spettava a sua moglie (e dunque a lui) e fece a sua volta coniare monete in nome di \"Filippo e Giovanna, re e regina di Castiglia, L\u00e9on e arciduchi d'Austria, ecc.\"\nFerdinando, in risposta, intraprese una politica filo-francese, sposando Germana de Foix, nipote di Luigi XII di Francia (e sua pronipote), nella speranza che avrebbe generato un figlio per ereditare l'Aragona e forse la Castiglia. Filippo e Giovanna decisero di recarsi in Castiglia. \nLasciando le Fiandre il 10 gennaio 1506, le loro navi naufragarono sulla costa inglese e la coppia fu ospite di Enrico, Principe di Galles (in seguito Enrico VIII), e della sorella di Giovanna, Caterina d'Aragona, al Castello di Windsor. Non furono in grado di ripartire fino al 21 aprile, quando in Castiglia ormai si profilava la guerra civile. Sembra che Filippo considerasse lo sbarco in Andalusia per radunare i nobili e prepararsi allo scontro armato; invece sbarcarono a A Coru\u00f1a il 26 aprile, dopodich\u00e9 la nobilt\u00e0 castigliana abbandon\u00f2 Ferdinando in massa.\nFerdinando incontr\u00f2 Filippo a Villaf\u00e1fila, il 27 giugno 1506, per un colloquio privato, dove accett\u00f2 di cedere la Castiglia a Filippo promettendo di ritirarsi in Aragona, ma con un secondo trattato concordarono anche l\u2019esclusione di Giovanna dal governo, a causa del suo \u201cstato mentale\u201d. Immediatamente dopo, per\u00f2, il trattato fu smentito da Ferdinando, con l\u2019affermazione che i diritti sulla Castiglia spettavano solo alla figlia Giovanna. Una quindicina di giorni dopo, non avendo raggiunto un nuovo accordo con Filippo, e mantenendo cos\u00ec il suo diritto di interferire se riteneva che i diritti di sua figlia fossero stati violati, Ferdinando abbandon\u00f2 la Castiglia per l'Aragona, lasciando Filippo a governare in vece di Giovanna.\nIn questa controversia appare evidente la contraddizione tra la prima dichiarazione di incapacit\u00e0 della figlia e la successiva affermazione dei diritti regali della stessa: una volta folle, un'altra savia.\nMorte di Filippo.\nIn virt\u00f9 dell'accordo di Villaf\u00e1fila, i procuratori delle Cortes si riunirono a Valladolid, Castiglia il 9 luglio 1506. Il 12 luglio giurarono fedelt\u00e0 a Filippo e Giovanna come re e regina di Castiglia e Le\u00f3n e dichiararono il figlio Carlo, in seguito Carlo I di Castiglia, Leon e Aragona e Carlo V, imperatore del Sacro Romano Impero, come loro erede apparente. Questa disposizione dur\u00f2 solo pochi mesi.\nIl 25 settembre 1506 Filippo mor\u00ec dopo una malattia di cinque giorni nella citt\u00e0 di Burgos, in Castiglia. La causa ufficiale della morte fu la febbre tifoide. L'opinione pubblica per\u00f2 sospett\u00f2 che suo suocero Ferdinando II, che aveva sempre detestato le sue origini asburgiche straniere e con il quale non aveva mai voluto condividere il potere, lo avesse avvelenato. \nGiovanna era incinta del loro sesto e ultimo figlio, una bambina di nome Caterina (1507\u20131578), che in seguito divenne regina del Portogallo.\nQui cominci\u00f2 la tragedia di Giovanna di Castiglia: il padre Ferdinando, reggente, scrisse a tutte le Corti lamentando la demenza della figlia causata dall'improvvisa morte dell'amato sposo. Nacque la leggenda, opportunamente esaltata e diffusa, degli strani comportamenti di Giovanna, vedova inconsolabile, verso il feretro del marito, comportamenti di cui non vi \u00e8 documentazione o testimonianza che non provenga dagli ambienti di corte.\nDalla morte della madre e fino alla sua, Giovanna detenne solo formalmente il titolo di regina di Castiglia, in quanto il vero potere fu esercitato dal padre, re d'Aragona, che governava anche la Castiglia attraverso una serie di quattro diversi reggenti.\nLunga prigionia.\nDalla morte del marito, avvenuta nel 1506, e fino al 1520 Giovanna venne confinata, per ordine del padre, nel monastero-castello di Tordesillas, completamente isolata dal mondo esterno. Dieci anni dopo, quando il padre Ferdinando mor\u00ec il 23 gennaio 1516 a Madrigalejo, la Spagna fu unificata, con le due corone passate al figlio di Giovanna e Filippo, il sedicenne Carlo di Gand, che fu incoronato il 14 marzo e divenne poi imperatore con il nome di Carlo V d'Asburgo. \nGiovanna, esclusa dalla successione, rimase confinata e solo il 4 novembre 1517 Carlo si rec\u00f2 in visita alla madre, che non vedeva da dieci anni, essendo stato allevato nelle Fiandre dalla zia Margherita. Di lei non ricordava le sembianze e aveva solo sentito descrivere la sua follia. L'incontro, peraltro, era dettato dalla necessit\u00e0 di ottenere la legittimazione all'assunzione del potere, ma la situazione per Giovanna non cambi\u00f2.\nCarlo temeva le idee poco convenzionali della madre, specie per quanto riguarda la religione: un governo della madre avrebbe avuto effetti dirompenti su quegli interessi del clero e della nobilt\u00e0 che si erano consolidati negli anni della reggenza di Ferdinando; avrebbe altres\u00ec escluso dalla gestione della corona lui e l'entourage fiammingo di cui era circondato e che si stava arricchendo enormemente alle sue spalle; un'incapacit\u00e0 mentale di Giovanna faceva comodo a molti e ovviamente gli interessati ne erano consapevoli. Carlo continu\u00f2 la politica del nonno lasciando la madre nella stessa condizione in cui l'aveva trovata: prigioniera nel palazzo di Tordesillas.\nCarlo pose a custodia di Giovanna il marchese di D\u00e9nia, don Bernardino de Sandoval y Royas, che si dimostr\u00f2 un feroce aguzzino non migliore del suo predecessore Luis Ferrer, che, peraltro, dichiarava di non avere mai sottoposto la regina alla tortura della \"cuerda\" se non per ordine del padre Ferdinando. La prigionia a Tordesillas di Giovanna, regina di Castiglia, fu estremamente dura, per quanto coerente con i tempi, e resa ancora pi\u00f9 dura sia dal rigoroso isolamento a cui fu sottoposta sia dai tentativi di costringerla a pratiche religiose, come la confessione, che ostinatamente rifiutava.\nIl Marchese di Denia manifest\u00f2 uno zelo esemplare nella sua funzione di custode-carceriere-aguzzino, come dimostra la corrispondenza intrattenuta con Carlo, nella quale a volte gli ricordava che prima dei sentimenti filiali dovevano venire gli interessi politici: a volte suggeriva di applicare alla regina la tortura, in coerenza ai tempi, perch\u00e9 questa sarebbe stata utile alla sua salvezza e certamente avrebbe reso un servizio a Dio e spesso gli ricordava che egli agiva nel suo esclusivo interesse.\nIl Marchese allontanava quei frati che, messi vicino alla regina nel tentativo di \"convertirla\", ne divenivano, invece, amici e difensori, come accadde per il futuro santo Giovanni d'Avila. Di tutto veniva sempre informato il figlio Carlo, che temeva una Giovanna libera e attiva, che potesse infiammare il serpeggiante sentimento popolare antifiammingo, mettendo in pericolo il suo potere.\nRivolta dei Comuneros.\nDa tempo covava in Castiglia un forte risentimento contro Carlo e i fiamminghi del suo seguito per la rapacit\u00e0 con cui esercitavano il potere e per averne monopolizzato quasi tutte le leve. A ci\u00f2 si aggiungeva il fatto che Carlo si sarebbe dovuto allontanare per cingere la corona del Sacro romano impero cui era pervenuto dopo la morte del nonno Massimiliano in seguito a una confusa serie di intrighi e immense somme di danaro spese per comprare i voti necessari all'elezione. In effetti Carlo part\u00ec il 20 maggio 1520 lasciando come suo reggente l'odiato fiammingo Adriano di Utrecht, futuro papa Adriano VI.\nAlla fine del maggio 1520 scoppi\u00f2 la cosiddetta rivolta dei \"Comuneros\", con carattere prevalentemente antifiammingo, a capo della quale emerse Juan de Padilla. Nell'agosto dello stesso anno i rivoltosi occuparono Tordesillas, allontanarono il Denia liberando Giovanna, convinti del suo buono stato mentale e cercando di farla passare dalla loro parte. Giovanna ricevette diverse volte i rappresentanti degli insorti ma non accett\u00f2 mai di porsi in contrasto con il figlio mettendosi dalla loro parte anche se l'avevano liberata: rifiut\u00f2 sempre di firmare qualsiasi documento che legittimasse la loro azione.\n\u00c8 in questa situazione che dimostr\u00f2 con il suo comportamento di non essere folle preservando gli interessi del figlio. Lo stesso Adriano di Utrecht, diventato vescovo di Tortosa, comunicava a Carlo che tutti testimoniavano della sanit\u00e0 mentale di Giovanna precisandogli anche: \u00ab\u2026vostra altezza ha usurpato il titolo reale e ha tenuto prigioniera a forza la regina, che \u00e8 del tutto assennata, sotto il pretesto che \u00e8 folle\u2026\u00bb.\nLa rivolta venne repressa con la battaglia finale di Villalar, il 23 aprile 1521 e i suoi capi furono giustiziati.\nUltimi anni e morte.\nDopo il fallimento della rivolta dei \"comuneros\" vi fu una sorta di restaurazione: prevalse la grande nobilt\u00e0, trionf\u00f2 l'ortodossia religiosa pi\u00f9 conformista, Giovanna fu ricacciata in una seconda prigionia, pi\u00f9 dura e pi\u00f9 crudele della precedente, sotto la custodia del Denia, richiamato per l'occasione, ancora pi\u00f9 ostile e livido per le vessazioni subite durante la rivolta.\nLentamente, dopo una serie infinita di piccole e grandi angherie, Giovanna fu ridotta a uno stato bestiale da cui la liber\u00f2 solo la morte: il 12 aprile 1555 (Venerd\u00ec santo), dopo avere rifiutato per l'ennesima volta la confessione, mor\u00ec assistita da Francisco de Borja, che testimoni\u00f2 la sua lucidit\u00e0. Giovanna fu sepolta nella \"Capilla Real\" (Cappella Reale) della cattedrale di Granada, insieme con il marito e i re cattolici.\nGiovanna venerava il padre di cui per\u00f2 fu vittima, ma egli ravvisava in lei \"pensieri non abbastanza ortodossi, e non abbastanza disposti a seguirlo nella prediletta politica di Inquisizione e di roghi\".\nGiovanna dimostr\u00f2 fino all'ultimo una fermezza e una forza morale che neanche la prigionia dura, spietata e senza alcun privilegio per la sua posizione regale riusc\u00ec a piegare. A distanza di pochi mesi dalla morte di Giovanna, il figlio Carlo V abdicher\u00e0 nel gennaio 1556 e morir\u00e0 due anni dopo nel Monasterio de Yuste, il 21 settembre 1558.\nDibattito sulla pazzia di Giovanna.\nIl tema centrale della storia di Giovanna \u00e8 la sua, vera o presunta, \"follia\". \nGiovanna di Castiglia pass\u00f2 alla storia con il soprannome di \"Pazza\" (\"Juana la Loca\") un epiteto dai risvolti ingiuriosi, e forse alla fine lo divent\u00f2 davvero dopo 46 anni di prigionia durissima, quasi ininterrotta. \nSecondo G. Belli, Giovanna, \"Reina proprietaria\" di Castiglia e di Le\u00f3n, di Galizia, di Granada, di Siviglia, di Murcia e Ja\u00e9n, di Gibilterra, delle Isole Canarie, delle Indie Occidentali, di Aragona, di Sardegna, di Navarra, di Napoli e Sicilia, contessa di Barcellona e signora di Vizcaya, \u00abnon era pazza bens\u00ec vittima delle circostanze politiche dell'epoca\u00bb.\nLo storico Michael Prawdin ha visto in questo il segreto di Tordesillas: la ragion di Stato sarebbe stata la causa della prigionia di Giovanna, con il pretesto della sua follia, e ci\u00f2 l'avrebbe resa veramente tale.\nLe ricerche di Gustav Adolf Bergenroth e gli studi di Karl Hillebrand gettano nuova luce su un fatto storico archiviato frettolosamente, secondo questi studiosi, sotto la voce 'pazzia'; fatto che avrebbe visto vittima non solo una regina ma anzitutto una donna sacrificata non alla ragion di Stato, bens\u00ec all'egoismo personale e politico di un padre prima, di un figlio poi, con un breve intermezzo coniugale, in cui un marito colpiva negli affetti e nella femminilit\u00e0 una donna, la cui vera colpa era di essere regina e di avere espresso, fin dalla fanciullezza, un anticonformismo religioso inconsueto per i tempi. \nGiovanna fin dalla fanciullezza dimostr\u00f2 un carattere non convenzionale e anticonformista, anche in ambito religioso, in una fase storica in cui la religione costituiva un elemento importante dell'identit\u00e0 nazionale.\nSe, una volta ultimata la \"Reconquista\" con la sconfitta definitiva di Boabdil, ultimo sultano musulmano di Granada, 2 gennaio 1492, e con l'ingresso ufficiale dei Re cattolici in Granada, 6 gennaio 1492, la nazione era sotto controllo dal punto di vista militare, vi erano tensioni politiche e socio-religiose. Sotto l'aspetto politico si era nella fase di consolidamento del potere reale, teso alla costruzione di una nascente unit\u00e0 nazionale; sotto l'aspetto socio-religioso incombeva il problema dei musulmani (\"moros\"), degli ebrei e delle eresie, problema risolto drasticamente con l'espulsione delle comunit\u00e0 giudaiche e dei \"moros\".\nGiovanna era forse giovanilmente e caratterialmente ribelle e suscitava scandalo nella corte reale della madre, che la sottoponeva a una disciplina sempre pi\u00f9 rigida. La sua freddezza nei confronti del Cattolicesimo e l'insofferenza per i suoi metodi si rivelarono una miscela esplosiva.\nQuesto atteggiamento le aveva scatenato contro la madre Isabella, Regina di Castiglia, la parte pi\u00f9 retriva della gerarchia cattolica e Ferdinando II d'Aragona, che facevano della religione uno strumento di costruzione di una recente unit\u00e0 nazionale e di consenso alla propria politica.\nLo studioso tedesco Gustav Adolf Bergenroth, nella seconda met\u00e0 dell'Ottocento, con un lavoro da certosino e con spirito investigativo minuzioso, ha scavato negli archivi di Simancas, riuscendo ad aprire quegli armadi segreti che per pi\u00f9 di quattro secoli avevano celato documenti che avrebbero dato un corso diverso alla storia di Giovanna di Castiglia. Quei documenti furono messi a disposizione della comunit\u00e0 storica con la loro pubblicazione nel \"Calendar of letters, despaches and State papers relating to negotiations between England and Spain\", 1868. Si dischiuse, cos\u00ec, un nuovo scenario storico che ha portato Karl Hillebrand al riesame del caso e a conclusioni che divergono dalla versione pi\u00f9 conosciuta, ricostruendo, sulla base dei nuovi ritrovamenti documentali, la vicenda storica e umana di Giovanna di Castiglia.\nIl tema della follia di Giovanna di Castiglia ha suscitato, anche di recente, l'interesse di storici e scrittori. Alcuni autori non lo hanno approfondito, ritenendolo trascurabile nel gioco della \"grande storia\", mentre altri hanno messo in dubbio la versione ufficiale della pazzia di Giovanna, pur riconoscendole un certo anticonformismo. \u00c8 tuttavia impossibile, dati il tempo trascorso, la documentazione frammentaria e la marginalit\u00e0 storica della questione, fugare i dubbi in un senso o nell'altro e sciogliere cos\u00ec definitivamente l'enigma della presunta pazzia di Giovanna.\nDiscendenza.\nDal matrimonio con Filippo nacquero sei figli:\nCinematografia.\nLa vita di Giovanna di Castiglia \u00e8 stata rappresentata in alcune produzioni cinematografiche:"}
{"id": "89794", "revid": "287204", "url": "https://it.wikipedia.org/wiki?curid=89794", "title": "Mandela (disambigua)", "text": ""}
{"id": "89797", "revid": "1543377", "url": "https://it.wikipedia.org/wiki?curid=89797", "title": "Vittorio Messori", "text": "Autore di numerosi saggi, \u00e8 considerato uno dei principali autori cattolici italiani. Ha collaborato con \"La Stampa\", \"Avvenire\" e \"Corriere della Sera\".\nBiografia.\nInfanzia e giovent\u00f9.\nMessori nasce a Sassuolo, in provincia di Modena, in una famiglia anticlericale. Il padre Enzo, poeta in dialetto modenese, dopo tre anni nel Regio Esercito entr\u00f2 nella divisione Littorio della Repubblica Sociale Italiana e, dopo un periodo di addestramento in Germania, combatt\u00e9 sul fronte delle Alpi Occidentali contro i francesi di de Gaulle.\nNel frattempo, la famiglia era sfollata nel bresciano da dove, a guerra finita, si trasfer\u00ec a Torino, andando ad abitare in borgo San Donato. Qui il padre trov\u00f2 lavoro presso la direzione generale dell'Italgas.\nStudi.\nMessori frequent\u00f2 le scuole pubbliche del capoluogo piemontese. Dopo la maturit\u00e0 classica presso il liceo d'Azeglio, si iscrisse alla Facolt\u00e0 di Scienze politiche dell'Universit\u00e0 degli Studi di Torino dove acquis\u00ec una formazione razionalista e agnostica. Si laure\u00f2 nel 1965 con una tesi in storia del Risorgimento (relatore Alessandro Galante Garrone) e con due \"sottotesi\" discusse con Luigi Firpo e Norberto Bobbio.\nConversione.\nPoco prima, per\u00f2, nel luglio del 1964, dopo quella che egli defin\u00ec una \u00abevidenza del cuore\u00bb, seguita alla lettura dei Vangeli, Messori si convert\u00ec al cattolicesimo (disse di \u00abessere stato convertito, da una forza imprevista e irresistibile\u00bb). Inizi\u00f2, da allora, stimolata anche dalla lettura di Blaise Pascal, una ricerca delle \u00abragioni della ragione\u00bb, a conforto delle \u00abragioni del cuore\u00bb che lo avevano spinto ad abbracciare la fede. Di questo percorso, Messori racconter\u00e0 nelle prime pagine di \"Ipotesi su Ges\u00f9\".\nDecise allora di frequentare i corsi dell'Istituto di Cristologia per laici della Pro Civitate Christiana ad Assisi, dove trascorse il 1966 e il 1967. Ad Assisi conobbe Rosanna Brichetti, che avrebbe sposato in seguito nel 1996, dopo l'annullamento, da parte della Sacra Rota, di un precedente matrimonio avvenuto nel 1972: mentre la prima istanza era stata respinta nei tre gradi di giudizio, due cause successive si erano concluse con la sentenza di nullit\u00e0. Nel 1968, terminati i corsi, torn\u00f2 a Torino, dove inizi\u00f2 l'attivit\u00e0 professionale presso la Societ\u00e0 Editrice Internazionale. Impegnato prima in redazione, pass\u00f2 poi a dirigere l'ufficio stampa. Contemporaneamente inizi\u00f2 a collaborare con vari giornali e riviste culturali e continu\u00f2 le ricerche per la redazione del suo primo libro.\nIn contrasto con il clima \"sessantottino\", decise di evitare ogni \u00abtentazione ideologica e teologica\u00bb non partecipando ai cortei, non firmando manifesti e non associandosi n\u00e9 a contestazioni politiche n\u00e9 clericali.\nDal 1970 al 1982.\nNel 1970 entr\u00f2 a \"Stampa Sera\" come redattore della cronaca cittadina.\nL'attivit\u00e0 giornalistica e le inchieste gli valsero alcune querele e un processo per avere svelato dei retroscena di uno scandalo cittadino dove erano implicati alcuni medici. Dopo oltre quattro anni di cronaca, Arrigo Levi, allora direttore sia de \"La Stampa\" che di \"Stampa Sera\", lo chiam\u00f2 a far parte del gruppo di tre giornalisti destinati a creare \"Tuttolibri\", settimanale culturale, anche se Messori non aveva voglia di rientrare in una cerchia culturale che non stimava e non gli interessava.\n\"Ipotesi su Ges\u00f9\".\nProprio in quelle settimane, Messori consegn\u00f2 alla SEI il manoscritto della sua prima opera, \"Ipotesi su Ges\u00f9\", frutto della sua inchiesta sulle origini del cristianesimo, continuata per dodici anni. L'editore pubblic\u00f2 il libro dopo un anno, nell'autunno del 1976 (secondo Messori lo fece \u00abin una brutta brossura\u00bb), con una tiratura inferiore a tremila copie che andarono esaurite in poco tempo, cos\u00ec come le successive ristampe. Al 2007 il libro ha venduto un milione e mezzo di copie in Italia.\nDavanti al successo, prima italiano e poi mondiale, la reazione di Messori fu di chiedere un'aspettativa di sei mesi e di ritirarsi in una casa, senza telefono, in un villaggio del Monferrato, continuando la sua ricerca in solitudine.\nJesus.\nNello stesso periodo don Giuseppe Zilli, direttore di \"Famiglia Cristiana\", decideva di creare un mensile di informazione religiosa dal titolo \"Jesus\" e chiese a Messori di affiancare Antonio Tarzia, paolino, affinch\u00e9 il primo numero potesse uscire nel gennaio del 1979. Cos\u00ec, nell'autunno del 1978, Messori si trasfer\u00ec a Milano.\nSin dal primo numero di Jesus (uscito, come programmato, nel gennaio 1979), pubblic\u00f2 una \"puntata\" dei dialoghi su Ges\u00f9 che confluirono poi nel volume \"Inchiesta sul cristianesimo\", realizzato dialogando con agnostici, atei, cattolici e credenti di altre religioni.\nNei ventidue anni di collaborazione con \"Jesus\", Messori cur\u00f2 sempre dei \"cicli\" mensili, poi confluiti in libri. Dopo i \"Dialoghi su Ges\u00f9\", fu la volta de \"Il caso Cristo\", da cui vennero i due volumi \"Pat\u00ec sotto Ponzio Pilato?\" (1992) e \"Dicono che \u00e8 risorto\" (2000). Dal \"Taccuino mariano\" fu tratto, nel 2005, \"Ipotesi su Maria\".\nAccanto al lavoro per \"Jesus\", Messori continuava la riflessione per un seguito a \"Ipotesi su Ges\u00f9\". Il successo commerciale del volume indusse diversi editori a fare pressioni per poter pubblicare un suo nuovo libro, ma per sei anni Messori rifiut\u00f2 proposte editoriali e partecipazioni a programmi televisivi, affermando di non voler \u00abfar carriera servendomi di Ges\u00f9 Cristo\u00bb.\n\"Scommessa sulla morte\".\nNel 1982, dopo sei anni dalla pubblicazione del primo libro, usc\u00ec \"Scommessa sulla morte\", edito dalla SEI, nel quale Messori denunci\u00f2 polemicamente la \u00abdisumanit\u00e0 del marxismo\u00bb e la sua \u00abcrisi mortale\u00bb.\nDal 1982 al 1998.\nIntervista a Ratzinger.\nDopo \"Ipotesi su Ges\u00f9\" e \"Scommessa sulla morte\", Messori volle scandagliare la realt\u00e0 della Chiesa cattolica, che vedeva alla ricerca di un nuovo assetto istituzionale se non di nuovi, diversi contenuti di fede.\nNel 1984 ottenne di poter intervistare il cardinale Joseph Ratzinger che Giovanni Paolo II aveva nominato prefetto della Congregazione per la dottrina della fede. Ne risult\u00f2 un saggio a quattro mani, intitolato \"Rapporto sulla fede\", pubblicato l'anno successivo dalle edizioni San Paolo e poi tradotto in molte lingue. Alcune delle affermazioni di Ratzinger contenute del libro ebbero una vasta eco all'interno e all'esterno degli ambienti ecclesiali. In particolare la denuncia dei \u00abpericoli\u00bb e delle \u00abdifficolt\u00e0\u00bb della Chiesa e la condanna della teologia della liberazione provocarono ampie critiche soprattutto da ambienti clericali progressisti e, stando alle successive dichiarazioni di sua moglie, persino delle minacce di morte: la \"colpa\" di Messori sarebbe stata non solo quella di avere intervistato il \"Grande Inquisitore\" ma di non averlo contraddetto, indignato, quando demoliva le teorie di chi vedeva nel postconcilio sempre e solo una nuova primavera della Chiesa.\nPolemica sul Risorgimento.\nNel 1990 Messori lasci\u00f2 Milano e si trasfer\u00ec a Desenzano del Garda. Lo stesso anno vedeva la stampa la biografia del beato Francesco Fa\u00e0 di Bruno (pubblicata con il titolo \"Un italiano serio\"). Messori crebbe nel quartiere torinese di San Donato, dominato dall'alto campanile progettato e costruito da Fa\u00e0 di Bruno. Nel lungo capitolo introduttivo del libro, spieg\u00f2 le ragioni della scelta di questa figura semisconosciuta: rilanciare la figura di qualcuno che aveva preso radicalmente sul serio il Vangelo; per \u00abmostrare quali fossero, in concreto, gli effetti positivi della fede sulla vita di coloro che ne accettano tutte le conseguenze\u00bb.\nLa presentazione del volume, avvenuta al Meeting di Comunione e Liberazione, gener\u00f2 una polemica che ebbe eco anche sui media italiani. Messori fu accusato di aver pronunciato una frase in cui evocava un processo di Norimberga per i principali esponenti del Risorgimento che gli attir\u00f2 critiche da parte di esponenti politici e l'attenzione dei media. In tre articoli apparsi su \"Avvenire\", raccolti poi ne \"La sfida della fede\", in interventi successivi e in un articolo pubblicato sul Corriere della Sera, Messori chiar\u00ec l'episodio.\nDopo molte edizioni uscite per le Edizioni San Paolo, nel 1998 Luigi Giussani pubblic\u00f2 il libro nella collana che dirigeva per la BUR, con il titolo \"Un cristiano in un mondo ostile\".\nNella primavera del 1992, Messori pubblic\u00f2 la prima parte delle \"puntate\" del \u00abCaso Cristo\u00bb, ancora in corso su \"Jesus\". Pubblic\u00f2, cio\u00e8, i primi trentasette capitoli con il titolo \"Pat\u00ec sotto Ponzio Pilato?\" (sottotitolo: \"Un'inchiesta sulla passione e morte di Ges\u00f9\").\nAncora nel 1992 usc\u00ec un volume di quasi 700 pagine; ciascuno dei 289 capitoli costituiva una puntata di \"Vivaio\", la rubrica che Messori teneva dal 1987 su \"Avvenire\".\n\"Vivaio\".\n\"Vivaio\" nacque durante la direzione di \"Avvenire\" da parte di Gian Guido Folloni. Per il titolo della rubrica Messori si ispir\u00f2 a Giovanni Papini che, prima di morire, contava di riunire in un libro gli spunti, le idee, gli appunti che non avrebbe pi\u00f9 potuto sviluppare per mancanza di energie e di tempo.\nMessori decise di utilizzare, almeno in parte, il materiale raccolto in tanti anni di ricerca per una rubrica giornalistica in previsione della pubblicazione di un libro. L'idea, cio\u00e8, era di esaminare l'attualit\u00e0 per inquadrarla in una prospettiva di fede che la spiegasse, che le desse un senso; di partire dalla cronaca per \u00abandare verso Dio\u00bb.\nDalla rubrica nacque, nell'autunno del 1992, \"Pensare la storia\" (sottotitolo \"Una lettura cattolica dell'avventura umana\"), con la prefazione di Giacomo Biffi.\nLa quasi completa pubblicazione del materiale della rubrica prosegu\u00ec con altri due grossi volumi: nel 1993, \"La sfida della fede\", nel 1995, \"Le cose della vita\".\nDai tre volumi originali di \"Vivaio\" (la San Paolo cre\u00f2 per essi una collana apposita) in Spagna fu tratta un'antologia, scegliendo soprattutto i brani sulla storia di Spagna. L'antologia fu pubblicata da Planeta con il titolo \"Leyendas negras de la Iglesia\".\nIndagine sull'Opus Dei.\nAll'inizio del 1994, Messori pubblic\u00f2 con la Arnoldo Mondadori Editore \"Opus Dei, un'indagine\". Incuriosito dalla \"leggenda nera\" attorno alla cosiddetta \"Obra\", decise di svolgere un'indagine sul campo: gli fu permesso di accedere a documentazione e luoghi, and\u00f2 a Pamplona tra gli studenti e i professori dell'Universit\u00e0 voluta da san Josemar\u00eda Escriv\u00e1 de Balaguer.\nNel suo libro sostiene la falsit\u00e0 delle accuse rivolte all'Opus Dei.\nLibro-intervista con Giovanni Paolo II.\nNell'ottobre del 1993, a Messori venne chiesto di intervistare Giovanni Paolo II, in occasione dei quindici anni di pontificato; sarebbe stata la prima intervista della storia a un pontefice. Messori espresse al Papa le sue perplessit\u00e0 sull'opportunit\u00e0 di una simile operazione: \u00abSantit\u00e0, abbiamo bisogno di un Papa, di un maestro che ci guidi, non di un opinionista televisivo. Questa non \u00e8 la crisi della Chiesa. \u00c8 la crisi della fede: non si crede pi\u00f9\u00bb; la risposta fu: \u00abNon sono d'accordo con lei!\u00bb. Le domande riguardavano le basi della fede, il rapporto con le altre religioni, l'avvenire del Vangelo. Il libro valse a Messori il Premio internazionale medaglia d'oro al merito della cultura cattolica del 1994.\nNel 1995 usc\u00ec il terzo volume della collana \"Vivaio\", intitolato \"Le cose della vita\".\nRilancio dell'apologetica.\nNel 1997 fu pubblicato \"Qualche ragione per credere\", un'intervista di Michele Brambilla del \"Corriere della Sera\" a Messori. L'intenzione era di affrontare i tre \"cerchi\" dell'apologetica classica: Dio, Cristo e la Chiesa. Ma l'intervista si limit\u00f2 al primo \"girone\", con il preannuncio di un altro, forse anche due, libri in prosecuzione.\nGli \"anni mariani\".\nNell'autunno del 1998, Messori pubblic\u00f2 il suo primo libro con le edizioni Rizzoli, \"Il miracolo\", sulla presunta ricrescita di una gamba, amputata anni prima, a un contadino del villaggio aragonese di Calanda, per intercessione della Virgen del Pilar nel 1640. Messori ricevette la cittadinanza onoraria di Calanda, fu dichiarato \"Mayoral de Honor\" del santuario costruito sul luogo del presunto prodigio e ottenne la \"Gran Croce dell'Ordine di Isabella la Cattolica\", conferitagli da Juan Carlos.\nLa vigilia di Natale del 1996 and\u00f2 in onda su Rai 3 il documentario \"Aquer\u00f2\", su Lourdes e Bernadette Soubirous, di cui Messori era autore (regia di Vittorio Nevano; il film fu presentato dalla Rai nel 1997 al Prix Italia). Nel 1997, Rai 3 trasmise \"Miriam\", un breve film scritto da Messori, una sorta di \"intervista alla Madonna\"; nel 1999 fu trasmesso \"Il miracolo\", ricostruzione basata sul libro omonimo.\nSul \"Corriere della Sera\" tacci\u00f2 di falsit\u00e0 la lettera del procuratore generale di Pau, datata 28 dicembre 1857, in cui si parlava di qualcuno che stava per architettare \"manifestazioni simulanti un carattere sovrannaturale e miracoloso\". In base a elementi di questa lettera gli scettici delle apparizioni di Lourdes sostenevano che si trattasse di una truffa \"orchestrata ai danni della credulit\u00e0 popolare, di cui le autorit\u00e0 del tempo erano al corrente\". Secondo Messori:\nContrariamente alle affermazioni di Messori, tuttavia, il 28 dicembre 1857 cadde di luned\u00ec.\nNel 2000 fu pubblicato \"Dicono che \u00e8 risorto\", parte di una trilogia con \"Ipotesi su Ges\u00f9\" e \"Pat\u00ec sotto Ponzio Pilato?\". Per tutto il 2000 e fino al settembre del 2001, la serie di articoli di Messori su \"Jesus\" si sdoppi\u00f2: chiuso il \"Taccuino mariano\", cominciarono gli \"Incontri\", una serie di colloqui con i responsabili delle comunit\u00e0 religiose. A queste interviste fu affiancata una pagina dal titolo \"ABC: Un sillabario cristiano\". A partire dal settembre 2001 cessarono gli \"Incontri\", mentre continu\u00f2 il \"Sillabario cristiano\", al quale venne affiancata la nuova serie \"La bussola\", ripresa del \"Vivaio\" di \"Avvenire\".\nLa successiva opera di Messori, \"Gli occhi di Maria\" (2001), scritta a quattro mani con Rino Cammilleri, trattava delle cosiddette \"apparizioni mariane\".\nNel 2002 Leonardo Mondadori manifest\u00f2 a Messori l'intenzione di scrivere assieme un piccolo \"catechismo\". Messori sugger\u00ec a Mondadori, convertitosi da qualche anno al cattolicesimo e avvicinatosi, sia pure senza farne parte, all'Opus Dei, di scrivere il racconto del proprio approdo alla fede cattolica; un libro, quindi, dal taglio pi\u00f9 esperienziale ed autobiografico. Mondadori convenne e ne nacque il libro \"Conversione. Una storia personale\".\n\"Il Timone\".\nNel 2003 Messori approd\u00f2 al \"Timone\", rivista di apologetica diretta da Giampaolo Barra, dove riprese i \"Vivai\"; limit\u00f2 poi il suo impegno per \"Jesus\", sul quale tuttavia mantenne una rubrica sui suoi libri, fino al 2004.\n\"Ritorno\" a Torino.\nSuccessivamente, inizi\u00f2 la stesura di un libro su Torino, affiancato dall'inviato del Corriere della Sera, Aldo Cazzullo. Il libro nacque come intervista per poi svilupparsi in due distinti e complementari saggi sul capoluogo piemontese fra i luoghi e i ricordi dello scrittore. \"Il mistero di Torino\" fu pubblicato nel 2004.\nA pagina 213 e seguenti del libro si legge in merito all'incendio del Cinema Statuto (che provoc\u00f2 la morte di 64 persone): \"L'amministrazione social-comunista dell'epoca, quella ovviamente di Diego Novelli, aveva deciso un cospicuo finanziamento pubblico per un 'Carnevale diabolico', una sorta di sabba in maschera, con riesumazioni di streghe, stregoni, sciamani e naturalmente diavoli. La cosa cre\u00f2 scalpore e polemiche. Alcuni, intervistati, ricordarono la saggezza popolare, che raccomanda di scherzare 'solo con i fanti' lasciando stare 'i santi' e, soprattutto, quei loro antagonisti che sono i demoni.\nMa Novelli e i suoi assessori andarono avanti decisi, compatendo, ironici, agli inguaribili 'oscurantisti', ai vecchi 'reazionari' che si dicevano perplessi, se non spaventati, per un'iniziativa che a loro, politici progressisti, sembrava invece cos\u00ec originale, magari cos\u00ec postmoderna. (...) Assistevano al film \"La capra\", nell'originale francese \"La ch\u00e8vre\", che \u00e8, in argot, il nome della malasorte, della iella. (...) Erano 31 uomini e 31 donne, pi\u00f9 un bambino e una bambina. Strana simmetria di cifre. Ma non \u00e8 mancato (era sin troppo facile) chi non solo ricord\u00f2 la data della strage, un 13, ma osserv\u00f2 anche che il 64, nella prospettiva esoterica, non \u00e8 un numero qualsiasi: \u00e8 una cifra inquietante, \u00e8 il numero delle caselle su cui, stando agli occultisti, gioca agli scacchi proprio quel diavolo che a Torino, in quel momento, si celebrava a spese del Comune\".\nIl nome ufficiale della manifestazione cui fanno riferimento i due autori - realizzata in collaborazione con il Carnevale di Venezia - era: \"Carnevale della magia e del fantastico\".\nLibro su Edgardo Mortara e \"Ipotesi su Maria\".\nNel 2005 furono pubblicati: \"Io, il bambino ebreo rapito da Pio IX\", memoriale, rinvenuto da Messori, sul caso Edgardo Mortara, un bambino ebreo sottratto alla propria famiglia da Pio IX, e \"Ipotesi su Maria\", il \"Taccuino Mariano\" uscito su \"Jesus\" nei primi anni novanta, un libro di quattrocento pagine sulle \"apparizioni mariane\".\nIl libro su Mortara diede occasione ad alcuni esponenti del mondo ebraico di accusarlo di \"parossistica difesa delle leggi pontificie grazie alle quali nel 1858 fu decretata da Pio IX la sottrazione del piccolo Edgardo Mortara alla sua famiglia di ebrei bolognesi - solo perch\u00e9 una domestica lo aveva battezzato di nascosto cinque anni prima\" e per avere \"evocato le virt\u00f9 benefiche del ghetto\u201c.\nDavid Kertzer, autore del libro \"The Kidnapping of Edgardo Mortara\" rilev\u00f2,in un articolo su \"The Atlantic\", come Messori avesse intenzionalmente alterato in varie parti la traduzione dall'originale spagnolo delle memorie di Edgardo Mortara, in modo da fare apparire in una migliore luce l'operato di Pio IX.\nDal 2006 a oggi.\nNel 2006 Messori ha raccolto i \"Vivai\" pubblicati dal 2001 su \"Jesus\" e su \"Il Timone\", e altre rubriche pubblicate sulla prima rivista (\"Sillabario cristiano\", \"Incontri\", \"I miei libri\"), nel volume \"Emporio cattolico\" a completamento del ciclo di \"Vivaio\". Nello stesso periodo Messori ha riscattato i diritti di quest'ultimo, irritato dall'indisponibilit\u00e0 delle Edizioni Paoline a ristamparlo, per poi cederli alle edizioni Sugarco, specializzatesi da qualche anno in pubblicistica cattolica.\nNel 2007 lo scrittore \u00e8 stato impegnato nella stesura di una nuova opera, uscita il 21 ottobre 2008: \"Perch\u00e9 credo\", un libro-intervista con il vaticanista de Il Giornale Andrea Tornielli; ha inoltre scritto per \"Time\" un ritratto di papa Benedetto XVI per la lista dei cento uomini pi\u00f9 influenti della Terra.\nDal dicembre 2010 \u00e8 stato direttore editoriale del quotidiano in rete \"La Bussola Quotidiana\".\nNel giugno 2012, in un articolo pubblicato sulla rivista \"Il Timone\", ha parlato del suo romanzo \"rimasto nel cassetto\", cui attualmente ha rinunciato, esponendone la trama.\nNell'ottobre del medesimo anno \u00e8 uscito, per Mondadori, \"Bernadette non ci ha ingannati. Un'indagine storica sulla verit\u00e0 di Lourdes\", ricostruzione della storia delle apparizioni mariane nella grotta di Massabielle. A quest'opera seguir\u00e0 un secondo volume, dal titolo \"Attorno alla grotta\".\nNel 2013, in occasione dell'elezione di papa Francesco, ha pubblicato, per la collana \"Grandi Saggi\" del Corriere della Sera, l'instant book \"La Chiesa di Francesco\", con il sottotitolo \"La sfida del cristianesimo tra crisi e speranza\".\nIl 24 dicembre 2014, sul quotidiano \"Corriere della Sera\", ha pubblicato un articolo-confessione dal titolo \"I dubbi sulla svolta di Papa Francesco\", nel quale esprime un giudizio alquanto critico sul Pontefice definendolo \"... imprevedibile, tanto da far ricredere via via anche qualche cardinale che era stato tra i suoi elettori\" e palesando le sue perplessit\u00e0 in merito al nuovo corso impostato da Papa Francesco.\nLa sua presa di posizione, rafforzata dalla frase di esordio nella quale definisce l'articolo che sta scrivendo come una \"sorta di confessione che avrei volentieri rimandata, se non mi fosse stata richiesta\", articolo apparso tra l'altro alla vigilia delle festivit\u00e0 natalizie, ha sollevato una nutrita mole di polemiche tra cui la diatriba con Leonardo Boff secondo cui il giornalista cattolico \"... dietro parole di piet\u00e0 e di comprensione porta un veleno\".\nNel novembre 2015 ha presentato una nuova edizione del suo libro \"Ipotesi su Maria\", ampliata rispetto alla precedente del 2008, con l'aggiunta di 13 capitoli inediti.\nNel settembre 2018 \u00e8 uscito il libro \"Quando il cielo ci fa segno. Piccoli misteri quotidiani\", nel quale l'autore racconta i tanti \"segni\" ricevuti che, alla luce della fede, interpreta come altrettanti messaggi soprannaturali.\nNel 2021 \u00e8 uscito il libro \"La Luce e le tenebre. Riflessioni fra storia, ideologie e apologetica\", a cura di Aurelio Porfiri, raccolta di articoli, per la maggior parte pubblicati su \"Il Timone\"."}
{"id": "89802", "revid": "124693328", "url": "https://it.wikipedia.org/wiki?curid=89802", "title": "Walkman", "text": "Il walkman \u00e8 un lettore di musicassette creato da Akio Morita, Masaru Ibuka e Kozo \u014csone, e prodotto dalla Sony dal 1978 al 2010. \nLa parola \u00e8 anche un marchio; il primo esemplare \u00e8 stato venduto il 1\u00ba luglio del 1979. \nUn inventore tedesco, Andreas Pavel, nel 1980 ha rivendicato di essere il vero inventore, dato che due anni prima avrebbe creato un oggetto molto simile, chiamandolo \"stereobelt\". Dopo svariate vicende legali nel 1999 Sony e Pavel hanno raggiunto un accordo extragiudiziale.\nStoria.\nIl primo modello prodotto da Sony \u00e8 stato il modello TPS-L2, di colore blu-argento, esattamente quello nella foto, in vendita in Giappone dal 1\u00ba luglio 1979. Nel Regno Unito il prodotto \u00e8 stato lanciato in un locale di Londra, il Regines, con il nome di \"Sony Stowaway\", nel mese di maggio del 1980. Negli Stati Uniti il prodotto \u00e8 stato venduto, per un breve periodo di tempo, sotto il nome di \"Sony Soundabout\", per poi passare velocemente al marchio Walkman. Il TPS-L2 della Sony aveva un prezzo lancio di 200 dollari. Il primo Walkman era basato sul Pressman, un registratore portatile dedicato al mondo del business. Pur mantenendo un aspetto simile, per\u00f2, il Walkman sostitu\u00ec la capacit\u00e0 di registrare con una capacit\u00e0 di riproduzione stereo e la possibilit\u00e0 di collegare due paia di cuffie (anche se nella confezione ne era incluso solo uno). Al posto del tasto di registrazione del Pressman, il Walkman possedeva un tasto \"hotline\", che consentiva a due ipotetici utenti, che stavano usando due paia di cuffie, di parlare l'uno con l'altro, attraverso un piccolo microfono incorporato. Nel modello di walkman successivo la doppia uscita audio e la funzione hotline non furono pi\u00f9 implementate. In seguito sviluppati altri tipi di Walkman con capacit\u00e0 di registrare pi\u00f9 articolate, come ad esempio l modello WM-D6C della Sony, con una qualit\u00e0 audio comparabile a quella dei lettori da tavolo. Questo modello aveva delle piccole leve per il controllo manuale dei livelli di registrazione. Date le sue possibilit\u00e0 di registrazione avanzata, era preferito dai giornalisti e dagli amanti dei sistemi hi-fi.\nA met\u00e0 degli anni ottanta, la Sony produsse Walkman a prezzi bassissimi (togliendo tutto quello che non era necessario senza pregiudicare la qualit\u00e0), come il WM-22, che avevano una buona qualit\u00e0 audio e segnarono una nuova icona del mondo giovanile: il Walkman. Infatti, all'epoca l'idea di potersi portare tutta la propria musica preferita in giro con s\u00e9 era davvero all'avanguardia. \nVerso la fine degli anni novanta si registr\u00f2 una forte flessione delle vendite, a favore soprattutto dei lettori CD portatili, e poi dei lettori MP3, la diffusione poi si ridusse gradualmente a partire dagli anni 2000 con la diffusione dei CD; il 22 ottobre 2010 la Sony ha annunciato il termine della produzione e distribuzione del dispositivo, sebbene alcune imprese continuino a produrre versioni dotate di porte USB per il collegamento a PC.\nProdotti associati al marchio.\nInizialmente Sony ha attribuito il marchio Walkman ai suoi lettori di MiniDisc, un formato a cui l'azienda ha creduto molto. Nonostante le potenzialit\u00e0 del nuovo supporto, Sony si concentr\u00f2 eccessivamente sul formato ATRAC, perdendo di vista le potenzialit\u00e0 del formato MP3.\nCos\u00ec, tentando inutilmente di promuovere sul mercato i suoi nuovi Walkman per minidisc, l'azienda lasci\u00f2 campo aperto ai suoi concorrenti, prima fra tutte Apple, sugli altri canali della musica portatile. La grande diffusione dei lettori di mp3, primo fra tutti l'iPod, ha evidenziato l'errore strategico di Sony che, di fatto, ha perso il primato nel settore.\nNel 2004 si passa ai modelli di Walkman muniti di disco interno ed in grado di leggere gli mp3, un'evidente inversione di rotta dell'azienda che non fa altro che evidenziare gli errori della strategia precedente. Nel 2005 nasce la linea \"Network Walkman\", veri e propri lettori mp3 con radio incorporata e design accattivante. Nello stesso anno, sotto marchio Sony-Ericsson viene prodotto il primo cellulare Walkman, un telefonino con capacit\u00e0 di riproduzione musicale particolarmente avanzate."}
{"id": "89807", "revid": "46291", "url": "https://it.wikipedia.org/wiki?curid=89807", "title": "Specie di Ilex", "text": "Il genere Ilex comprende 475 specie:"}
{"id": "89809", "revid": "124041740", "url": "https://it.wikipedia.org/wiki?curid=89809", "title": "Museo storico dei bersaglieri", "text": "Il Museo storico dei bersaglieri si trova a Roma all'interno di Porta Pia, nato per custodire cimeli, documentazioni e ricordi relativi alle campagne del Corpo dei bersaglieri. tra i quali la bicicletta di Enrico Toti, bersagliere ciclista caduto nella prima guerra mondiale decorato di medaglia d'oro al valor militare. Dispone di una biblioteca e di un archivio storico. Dal punto di vista amministrativo \u00e8 un ente militare alle dipendenze del Comando militare della Capitale.\nStoria.\nL'opera di raccolta dei cimeli venne iniziata dall'ispettore dei bersaglieri Edoardo Testafochi e venne portata avanti dal suo successore, generale Bruti, fino a quando non venne soppresso l'Ispettorato, nel 1895. L'attivit\u00e0 dei due alti ufficiali venne continuata dal 1902 al 1907 dal colonnello Batturini, comandante del 3\u00ba Reggimento bersaglieri, che cre\u00f2 un apposito ente addetto alla custodia dei cimeli, evoluto poi nel museo allora situato nella caserma \"La Marmora\" in Trastevere, inaugurato il 18 giugno 1904 dal re Vittorio Emanuele III. \nImpreziosito con i ricordi della Societ\u00e0 di Mutuo Soccorso tra Bersaglieri (ora Associazione nazionale bersaglieri), il museo guadagn\u00f2 personalit\u00e0 giuridica il 27 dicembre 1921 e venne trasferito a Porta Pia nel 1931, quando il comune mise i locali a disposizione. L'inaugurazione avvenne il 18 settembre del 1932, in concomitanza con quella del monumento al bersagliere nella piazza antistante.\nDescrizione.\nEntrando dal lato nord si accede al pianterreno con la saletta La Marmora, il Salone d'onore ed il sacrario: nella prima sono esposti due modelli di carabine ideate dal fondatore dei bersaglieri, Alessandro La Marmora, la cui proposta di istituire il Corpo dei bersaglieri, sottoposta a re Carlo Alberto di Savoia, \u00e8 custodita nel Salone d'onore, mentre la spada che impugn\u00f2 nella battaglia del ponte di Goito \u00e8 posta al centro del sacrario, affiancata dalle medaglie al valore collettivo assegnate alle unit\u00e0 di bersaglieri esposte grazie a un regio decreto datato 16 maggio 1909. Nel lato sud del piano terra e al primo piano si possono vedere armi, uniformi, ritratti e ricordi risalenti a tutti i fatti storici a cui presero parte i Bersaglieri."}
{"id": "89810", "revid": "93556", "url": "https://it.wikipedia.org/wiki?curid=89810", "title": "Carlo Pisacane", "text": "Biografia.\nStudi militari e viaggi.\nFiglio del duca Gennaro Pisacane di San Giovanni, e di Nicoletta Basile De Luna, apparteneva a una famiglia aristocratica decaduta. All'et\u00e0 di dodici anni entr\u00f2 nella Scuola militare di San Giovanni a Carbonara e due anni dopo pass\u00f2 nel collegio militare della Nunziatella dove era allievo anche suo fratello Filippo, che ebbe il grado di tenente del reggimento degli Ussari rimanendo fedele al proprio re sino alla fine.\nPisacane comp\u00ec in giovinezza studi confusi ma appassionati che ne caratterizzarono la personalit\u00e0 idealista e visionaria, tanto da farlo considerare da taluni studiosi come uno dei primi socialisti propugnatori dell'utopia egualitaria.\nNel 1839 fu nominato alfiere del 5\u00ba Reggimento Fanteria di Linea \"Borbone\" del Real Esercito. La brillante carriera militare che gli si prospettava tuttavia mal combaciava con il suo carattere e la sua personale visione del mondo.\nNel 1840 fu inviato a Gaeta affinch\u00e9 coordinasse il lavoro di costruzione della ferrovia Napoli-Caserta, e l'anno successivo, condannato per adulterio, fu trasferito nella fortezza di Civitella del Tronto. Quest'ultima esperienza venne descritta da Pisacane nell'opera \"Memoria sulla frontiera nord-orientale del Regno di Napoli\".\nIntorno ai trent'anni divent\u00f2 sempre pi\u00f9 insofferente del conformismo caratteristico degli ambienti aristocratici e militari borbonici: abbandon\u00f2 la carriera militare e si ritir\u00f2 a vivere con la sua amante, Enrichetta Di Lorenzo, moglie di suo cugino Dionisio Lazzari che nel 1846 cerc\u00f2 di farlo uccidere da suoi sicari. Salvi per miracolo, nel 1847 i due, destando scalpore nell'alta societ\u00e0 napoletana, decisero di fuggire, inseguiti dalla polizia borbonica, da Napoli. In quel momento Enrichetta aspettava gi\u00e0 un bambino da Carlo. Prima a Marsiglia, poi a Londra giunsero a Parigi, rifugio degli esuli politici italiani, dove Pisacane conobbe molti personaggi illustri come il generale Pepe, rifugiato a Parigi sin dai tempi dei moti del 1820, Dumas, Hugo, Lamartine e George Sand.\nProprio a Parigi per\u00f2, i due furono arrestati dalla polizia francese. Finirono entrambi in carcere dove, nonostante i tentativi di persuasione dell'ambasciatore di Napoli a Parigi, Enrichetta decise di restare col suo amante, anche se questa scelta, per le disagiate condizioni della prigione, le cost\u00f2 la perdita del figlio.\nLa detenzione non dur\u00f2 a lungo comunque, perch\u00e9, secondo le leggi dell'epoca, non si poteva trattenere una donna per adulterio se non su richiesta del legittimo coniuge. Dionisio Lazzari, infatti, non sporse mai denuncia per adulterio, al fine di evitare le conseguenze legate al suo tentato assassinio di Carlo.\nNel novembre 1847, a Parigi, Pisacane si arruol\u00f2 nella legione straniera francese come sottotenente, lasciando Enrichetta, che visse in povert\u00e0 a Marsiglia da dove, dopo aver partorito la figlia Carolina, morta prematuramente, raggiunse Pisacane in Algeria, dove era da poco stata domata la guerriglia antifrancese capeggiata dall'Emiro \u2018Abd el-Qader. Quell'esperienza indusse Pisacane a riflettere sui vantaggi della tattica imprevedibile della guerriglia contro un esercito regolare ancora di stampo post-napoleonico, abituato ad agire secondo schemi fissi.\nInsofferente dell'inattivit\u00e0, non appena seppe della rivoluzione di Parigi si conged\u00f2 dalla legione per partecipare assieme a Enrichetta all'insurrezione del giugno 1848 in seguito alla quale Luigi Filippo d'Orl\u00e9ans abdic\u00f2 al trono.\nIl fallimento della Repubblica Romana.\nNel frattempo soffiava aria di rivolta anche in Italia: Pisacane e Carlo Cattaneo parteciparono ai moti milanesi contro gli austriaci. Pisacane, capitano comandante la 5\u00aa Compagnia Cacciatori dei Corpi Volontari Lombardi fu ferito gravemente a un braccio in uno scontro con gli austriaci a Monte Nota nel territorio di Tremosine, poi entr\u00f2 come volontario nell'esercito piemontese partecipando alla prima guerra d'indipendenza. Il conflitto si risolse in una sconfitta per il Piemonte, ma Pisacane non si lasci\u00f2 abbattere e si trasfer\u00ec l'8 marzo 1849 a Roma dove, insieme con Goffredo Mameli, Giuseppe Garibaldi, Aurelio Saffi e Giuseppe Mazzini (che incontr\u00f2 per la prima volta in quell'occasione e di cui divenne un seguace convinto) fond\u00f2 la Repubblica Romana e ne divenne subito commissario di guerra, difendendola con tenacia a capo dell'esercito popolare, in qualit\u00e0 di capo di stato maggiore. Fu merito suo la vittoriosa difesa del 30 aprile contro un attacco dei francesi, che erano stati chiamati da Papa Pio IX per reprimere, cos\u00ec sostenevano i papalini, la \u00absovversione istigata dalla massoneria anticlericale\u00bb. La sua compagna Enrichetta partecip\u00f2 concretamente, combattendo con Carlo nella zona del Gianicolo e occupandosi, assieme ad altre patriote tra cui Cristina di Belgiojoso, della cura dei feriti attraverso un sistema di cure efficienti e ospedali mobili. Enrichetta viene infatti nominata \"direttrice delle ambulanze\".\nCon il fallimento dell'impresa, il 3 luglio 1849 fu arrestato e imprigionato in Castel Sant'Angelo. Liberato poco dopo, part\u00ec per Marsiglia, poi per Losanna e infine esule con Enrichetta a Londra. In questi anni presta la sua collaborazione alla rivista mazziniana \"Italia del popolo\", anche se il suo pensiero si sta avvicinando al socialismo.\nL'avvicinamento al socialismo utopistico e libertario.\nNel periodo londinese, mentre Karl Marx diffondeva il suo \"socialismo scientifico\", rielabor\u00f2 il suo personale progetto politico, prima manifestazione di un nucleo italiano di pensiero socialista, innestato sulle suggestioni illuministiche, in cui si collegava l'ideale dell'indipendenza nazionale alle aspirazioni di riscatto sociale e politico delle masse contadine. Avvicinandosi in parte al pensiero di Giuseppe Ferrari e Carlo Cattaneo, fu profondamente influenzato dalle idee francesi del \u201csocialismo utopistico\u201d e del socialismo libertario pre-marxista, espresso dalla sua formula \u00ablibert\u00e0 e associazione\u00bb, che aveva avuto i suoi precursori in Fran\u00e7ois-No\u00ebl Babeuf e Filippo Buonarroti.\nPisacane credeva che prima ancora dell'istruzione e formazione del popolo, secondo quanto predicava la dottrina mazziniana, occorresse risolvere la questione sociale, che poi era la questione contadina, con la riforma agraria.\nNegli anni tra il 1848 e quello della tragica spedizione in Campania, le meditate letture di Proudhon e Fourier lo portarono a polemizzare con Mazzini sul carattere della futura rivoluzione italiana, come dimostrano le opere \"Guerra combattuta in Italia negli anni 1848-49\" e \"Saggi storici politici e militari sull'Italia\", non pubblicati subito. L'atteggiamento di Pisacane non si discostava sostanzialmente da quello dell'anarchico russo Bakunin nella sua fase panslavista. L'ideologia bakuniniana del resto aveva una consistente influenza sulla formazione politica di una parte dei patrioti italiani come ad esempio Garibaldi.\nLa rivoluzione nazionale doveva scaturire dalla rivoluzione sociale. Per liberare la nazione occorreva che prima insorgessero le plebi contadine offrendo loro la liberazione economica con l'affrancamento dai loro tiranni immediati: i proprietari terrieri.\nSimilmente al mutualismo formulato da Proudhon, Pisacane teorizzava che a ciascun lavoratore fossero garantiti i frutti del proprio lavoro e che la propriet\u00e0 privata non fosse solamente abolita ma \u00abdalle leggi fulminata come il furto\u00bb, dichiarandosi altres\u00ec sostenitore della propriet\u00e0 collettiva delle fabbriche e dei terreni agricoli.\nCoerentemente con tali idee, per Pisacane lo scopo ultimo della rivoluzione non era la costituzione d'uno stato centralizzato, sul modello giacobino o blanquista, bens\u00ec la formazione d'una societ\u00e0 retta da una forma di governo essenzialmente anarchica, non gerarchica e cantonalistica. Propose dunque la semplificazione delle esistenti istituzioni politiche e sociali, affermando che la societ\u00e0 \u00abcostituita nei suoi reali e necessari rapporti, esclude ogni idea di governo\u00bb. Secondo Pisacane, i moti rivoluzionari precedenti \"attaccavano la forma del dispotismo e non gi\u00e0 il dispotismo medesimo\", crede inoltre \"che l'Italia non possa sperare salvezza che dal socialismo\", non disgiunto dalla lotta per la libert\u00e0 nazionale. \"Io sono convinto\" scriveva nel suo testamento politico, \"che nel Sud la rivoluzione morale esista: sono convinto che un impulso gagliardo pu\u00f2 sospingerlo al moto, e per\u00f2 il mio scopo, i miei sforzi sonosi rivolti a mandare a compimento una congiura la quale dia un tale impulso\".\nAteismo e irreligione.\nAltro motivo di contrasto con l'ideologia mazziniana era la questione religiosa. Mentre Mazzini si considerava l'apostolo di una nuova religione con un personale concetto di Dio - per alcuni tratti avvicinabile al deismo settecentesco, con evidenti influssi della religiosit\u00e0 civica e preromantica di Rousseau - e definiva il Papato \u00abla base d'ogni autorit\u00e0 tirannica\u00bb, Carlo Pisacane si dichiarava apertamente ateo. Nel suo \"Saggio sulla Rivoluzione\" scriveva, tra l'altro: \u00abChi ha creato il mondo? Nol so. Di tutte le ipotesi la pi\u00f9 assurda \u00e8 quella di supporre l'esistenza di un Dio. E l'uomo creato a sua immagine; questo Dio, l'uomo l'ha creato ad immagine propria, e ne ha fatto il Creatore del mondo\u00bb. Una \u00abparticella\u00bb assurdamente \u00abcreatrice del tutto\u00bb.\nLa religione aggiungeva essere \u00abla causa pi\u00f9 potente che si opponga al progresso dell'umanit\u00e0\u00bb e in quanto effetto \u00abdell'ignoranza e del terrore\u00bb dovr\u00e0 scomparire dalla \u00absociet\u00e0 rigenerata che dovr\u00e0 essere indubitatamente irreligiosa.\u00bb\n\u00abNella societ\u00e0 rigenerata (caratterizzata dall'irreligione e dall'ateismo) non avranno pi\u00f9 ragion d'essere n\u00e9 antagonismi sociali n\u00e9 contrasti d'interesse tra il popolo e il ceto dei filosofi come invece \u00e8 avvenuto e avviene in tutte le costituzioni non riformate.\u00bb\nLa nuova fede sar\u00e0 allora l'irreligione ossia il non aver fede in alcuna rappresentazione religiosa che non \u00e8 altro che il frutto fantastico della immaginazione umana. Pisacane \u00e8 convinto che l'irreligione \u00e8 gi\u00e0 presente nel modo di sentire popolare, mentre il socialismo \u00e8 una dottrina ancora poco compresa ma alla fine i due ideali coincideranno e per la prima volta l'umanit\u00e0 sar\u00e0 in grado di vivere una vita terrena svincolata dalla falsa consolazione di una felicit\u00e0 ultraterrena.\nLa questione religiosa dovr\u00e0 essere affrontata politicamente nell'ambito di una visione materialistica della storia. \u00abDa qui si capisce il non accanimento antireligioso di Pisacane e la relativa importanza che egli attribuisce al papato e alla sua capacit\u00e0 di condizionare la politica italiana una volta realizzata la rivoluzione.\u00bb\nDivergendo da Mazzini sul socialismo e la questione religiosa, non venne comunque meno la stima personale fra i due..\nLa propaganda del fatto.\nPisacane fu il teorico in Italia di quella che sarebbe poi diventata la \"propaganda del fatto\", ovvero l'azione avanguardista che genera l'insurrezione, l'esempio che consente l'innesco per il propagarsi della necessaria rivoluzione sociale e da questo la necessit\u00e0 di impegnarsi fisicamente e attivamente nell'impresa rivoluzionaria.\nSolo dopo aver liberato il popolo dalle sue necessit\u00e0 materiali si sarebbe potuto istruirlo ed educarlo per condurlo alla rivoluzione. Ribadiva ancora infatti nel suo testamento politico posto in appendice al \"Saggio sulla rivoluzione\": \u00abprofonda mia convinzione di essere la propaganda dell'idea una chimera e l'istruzione popolare un'assurdit\u00e0. Le idee nascono dai fatti e non questi da quelle, e il popolo non sar\u00e0 libero perch\u00e9 sar\u00e0 istrutto, ma sar\u00e0 ben tosto istrutto quando sar\u00e0 libero\u00bb. Questo il senso del suo affermare che \u00abL'Italia trionfer\u00e0 quando il contadino canger\u00e0 spontaneamente la marra con il fucile\u00bb.\nNello stesso scritto, egli polemicamente sosteneva che \u00abla dominazione della casa Savoia e la dominazione della casa d'Austria sono precisamente la stessa cosa\u00bb e che \u00abil regime costituzionale del Piemonte \u00e8 pi\u00f9 nocivo all'Italia di quello che lo sia la tirannia di Ferdinando II\u00bb.\nEspressioni questi di un socialismo radicale avverso a ogni riformismo e alle soluzioni della questione sociale in senso interclassista come auspicava lo stesso Mazzini. Per questo Carlo Pisacane \u00e8 da molti considerato non solo un patriota e rivoluzionario, ma un precursore dell'anarchismo, se non un vero e proprio anarchico.\nLa pianificazione della guerriglia nel Sud Italia.\nTrasferitosi con Enrichetta a Genova dove nel 1853 nacque la figlia secondogenita Silvia, e da l\u00ec a Torino, sempre tenuto d'occhio dalla polizia, frequent\u00f2 il filosofo russo Aleksandr Herzen che lo persuase del potenziale che avevano le masse. Carlo Pisacane incominci\u00f2 allora a pensare a un'azione che partisse dal profondo Sud dello stivale coinvolgendo le grandi masse di contadini.\nAllo scopo di mettere in atto le proprie convinzioni, incominci\u00f2 a prendere contatti con altri patrioti e cospiratori che condividevano le sue stesse idee. Fra questi si ricorda Nicola Fabrizi, conosciuto all'epoca della difesa di Roma e col quale strinse una forte amicizia. Fabrizi contatt\u00f2 diversi patrioti nella Legione italica, intenzionati a portare la guerriglia nel Meridione: Giuseppe Fanelli, ex combattente per la Repubblica Romana, aveva seguito Fabrizi nell'esilio in Corsica e a Malta, operava segretamente a Napoli e in seguito sar\u00e0 propagatore dell'anarchismo bakuniniano in Spagna; Luigi Dragone e sua moglie Rosa che militavano anch'essi a Napoli; Nicola Mignogna ricercato dalla polizia come complice dell'attentato a Pio IX nel settembre 1849; Giovanni Nicotera che diventer\u00e0 ministro dell'interno nel governo dell'Italia unita; Giovan Battista Falcone, giovane cospiratore rifugiato a Malta; il siciliano Rosolino Pilo.\nIn principio, si pens\u00f2 di partire dalla Sicilia dove era molto diffuso il dissapore contro i Borbone, ma il piano definitivo della spedizione previde la partenza dal porto di Genova e lo sbarco a Ponza per liberare alcuni prigionieri politici l\u00ec rinchiusi. Dopo di che partire per Sapri, al confine tra Campania e Basilicata, in un punto strategico ideale per attendere i rinforzi che si attendevano numerosi e con i quali marciare su Napoli.\nIl 4 giugno 1857 Pisacane si riun\u00ec con gli alti capi della guerriglia per stabilire tutti i particolari dell'impresa.\nUn primo tentativo si ebbe il 6 giugno, ma fall\u00ec perch\u00e9 l'avanguardia di Rosolino Pilo aveva perso il carico di armi in una tempesta. Con l'intento di raccogliere armi e consensi, Pisacane si rec\u00f2 a Napoli, travestito da prete. Ma l'esito fu molto deludente. Pisacane, per\u00f2, non si lasci\u00f2 scoraggiare persistendo nei suoi intenti.\nLa spedizione e la morte.\nIl 25 giugno 1857 Pisacane s'imbarc\u00f2 con altri ventiquattro rivoluzionari, tra cui Giovanni Nicotera e Giovan Battista Falcone, sul piroscafo di linea \"Cagliari\", della Societ\u00e0 Rubattino, originariamente diretto a Tunisi.\nVenti tra i partecipanti alla spedizione redassero e sottoscrissero un documento che ben rifletteva l'ideologia politica di Pisacane fondata sulla \"propaganda del fatto\":\nLa spedizione ebbe un contributo economico da Adriano Lemmi, banchiere livornese di stampo mazziniano. Pilo si occup\u00f2 nuovamente del trasporto delle armi, e part\u00ec il giorno dopo su alcuni pescherecci. Ma anche questa volta Pilo fall\u00ec nel compito assegnatogli e lasci\u00f2 Pisacane senza le armi e i rinforzi che gli erano necessari. Pisacane continu\u00f2 senza cambiare piani: impadronitosi della nave durante la notte, con la complicit\u00e0 dei due macchinisti britannici, si dovette accontentare delle poche armi che erano imbarcate sul \"Cagliari\".\nIl 26 giugno sbarc\u00f2 a Ponza dove, sventolando il tricolore, riusc\u00ec agevolmente a liberare 323 detenuti, poche decine dei quali per reati politici, aggregandoli quasi tutti alla spedizione. Il 28, il \"Cagliari\" ripart\u00ec carico di detenuti comuni e delle armi sottratte al presidio borbonico.\nLa sera i congiurati sbarcarono presso Sapri, probabilmente, per la precisione, in contrada \"Uliveto\" nel comune di Vibonati, a circa 1,5\u00a0km dal confine con il comune di Sapri. Lo sbarco, infatti, difficilmente sarebbe potuto avvenire nella baia di Sapri in quanto i fondali non lo permettevano. Inoltre, la mappa trovata addosso a Pisacane riportava una X sulla localit\u00e0 \"Oliveto\", territorio di Vibonati.\nIl 30 giugno Pisacane giunse a Casalnuovo (dopo l'Unit\u00e0, Casalbuono) dove fu ben accolto dalla popolazione che rimase per\u00f2 malamente impressionata dalla condanna a morte inflitta, per dare prova di onest\u00e0 e come ammonimento ai galeotti liberati a Ponza, al rivoluzionario Eusebio Bucci, che aveva derubato una donna.\nNella sua marcia verso Napoli, Pisacane decise di fermarsi a Padula dove era attivo un gruppo settario mazziniano i cui capi erano stati da poco arrestati dalla polizia. Qui fu ospitato nel palazzo di un simpatizzante della rivoluzione, Don Federico Romano che cerc\u00f2 nella notte tra il 30 giugno e il 1\u00ba luglio di convincere Pisacane a rinunciare all'impresa improvvisata.\nLa mattina seguente accadde un altro episodio che impression\u00f2 i rivoluzionari: una donna, Giuseppina Puglisi, che si era imbarcata a Ponza, per vendetta ammazz\u00f2 un membro della spedizione, un tale Michelangelo Esposito, un ex militare borbonico in congedo che anni prima le aveva ucciso il marito.\nI rivoltosi non trovarono ad attenderli quelle masse insurrezionali che si aspettavano ma incominciarono lo stesso la rivolta liberando i carcerati di Padula e assaltando le case dei nobili. Nel frattempo i \"ciaurri\" sobillavano i contadini contro i ribelli tra i quali erano banditi conosciuti e attivi in quei territori.\nL'arrivo dei gendarmi borbonici e del VII Cacciatori costrinse Pisacane e i suoi a ritirarsi nell'abitato di Padula dove tra gli spari, provenienti dalle finestre delle case e dagli angusti vicoli, morirono 53 dei suoi seguaci. Gli altri, per un totale di 150, vennero catturati e consegnati ai gendarmi.\nPisacane, con Nicotera, Falcone e gli ultimi superstiti, riusc\u00ec a fuggire a Sanza, vicino a Buonabitacolo, dove all'alba del 2 luglio il parroco, don Francesco Bianco, fece suonare le campane per avvertire il popolo dell'arrivo dei \"briganti\". I ribelli furono ancora una volta aggrediti e massacrati a uno a uno a colpi di roncola, pale, falci. Pisacane esort\u00f2 i compagni a non colpire il popolo ingannato dalla propaganda, ma anche la disperata difesa opposta non serv\u00ec a nulla. Perirono in 83 e tra questi Pisacane, il quale si suicid\u00f2 per evitare di cadere prigioniero; tale versione risulta quella pi\u00f9 aderente ai fatti, visto che nessun documento o elemento materiale che portava Pisacane sono stati ritrovati, in quanto probabilmente distrutti dallo stesso prima di suicidarsi. Intanto, per ingraziarsi la riconoscenza del governo borbonico e ottenere riconoscimenti, molti si attribuirono i meriti del suo decesso: forse ucciso da Sabino Laveglia, capo urbano della guardia cittadina di Sanza, e Falcone. Secondo altre versioni Pisacane fu ucciso dai soldati borbonici, mentre secondo un altro diverso resoconto, Pisacane e Falcone, feriti gravemente e in procinto di essere uccisi, si suicidarono con le loro pistole; quelli scampati all'ira popolare furono poi processati nel gennaio del 1858: condannati a morte, furono graziati dal Re, che tramut\u00f2 la pena in ergastolo. I due macchinisti britannici, che avevano favorito l'imbarco di Pisacane sul piroscafo \"Cagliari\", per intervento del loro governo furono dichiarati non perseguibili per \"infermit\u00e0 mentale\".\nNicotera, gravemente ferito, fu portato in catene a Salerno dove venne processato e condannato a morte. Anche per lui la pena fu tramutata in ergastolo grazie all'azione del governo inglese che guardava con crescente preoccupazione la furia repressiva di Ferdinando II. Con il successivo intervento della spedizione dei Mille di Garibaldi Nicotera fu liberato e, avviatosi alla carriera politica (diverr\u00e0 Ministro dell'Interno), ottenne da Garibaldi un decreto di mantenimento per la compagna di Pisacane, Enrichetta, della quale adott\u00f2 la figlia Silvia.\nI morti di Padula vennero sepolti in una fossa comune di una chiesa, mentre il corpo di Pisacane, come quello degli altri caduti a Sanza, venne cremato in un rogo eretto nello stesso posto, seguendo la legislazione sanitaria verso coloro che restavano insepolti per alcuni giorni, e le ceneri seppellite nel vicino cimitero o disperse. Un cippo funerario commemorativo, apposto dopo la spedizione dei Mille del 1860, lo ricorda vicino al luogo dove cadde.\nIl concorrente progetto murattiano.\nSecondo Nicola Nisco (1816-1901) i timori di un risveglio del Murattismo, che ambiva alla restaurazione di casa Murat nel Sud, avevano indotto i mazziniani napoletani Giuseppe Fanelli e Nicola Dragone a organizzare la spedizione di Pisacane, anche per anticipare un analogo tentativo di sbarco insurrezionale che i murattiani stavano preparando a Marsiglia. Anche in caso di insuccesso il tentativo di Pisacane avrebbe comunque impedito o reso molto difficile l\u2019attuazione di un secondo tentativo murattiano di prendere il potere nel Sud.\nIl progetto murattiano si ispirava al trattato di Aix in Savoia, alla redazione del quale presero parte Pietro Leopardi e Antonio Scialoja, con il Saliceti e il generale Talabot, questi ultimi due in rappresentanza di Luciano Murat. Il trattato di Aix prevedeva la creazione di una confederazione italiana di due regni, uno del Nord e un altro del Sud, mentre il papato restava indipendente, progetto che preoccupava i sostenitori dell\u2019unit\u00e0 nazionale, in particolare i repubblicani.\nIl valore politico e morale della spedizione fallita.\nCome lasci\u00f2 scritto nel suo testamento politico, Pisacane ribadiva l'ideale mazziniano del \u00absacrificio senza speranza di premio\u00bb: \u00abogni mia ricompensa io la trover\u00f2 nel fondo della mia coscienza e nell'animo di questi cari e generosi amici... che se il nostro sacrificio non apporta alcun bene all'Italia, sar\u00e0 almeno una gloria per essa aver prodotto figli che vollero immolarsi al suo avvenire\u00bb. Ci\u00f2 che contava dunque era dare l'esempio per stimolare gli animi all'azione, un'azione volta non alla mera sostituzione di un potere con un altro, bens\u00ec alla rivoluzionaria ricostruzione di una societ\u00e0 pi\u00f9 equa e libera.\nLa spedizione fallita ebbe in effetti il merito di riproporre all'opinione pubblica italiana la \"questione napoletana\", la liberazione cio\u00e8 del Mezzogiorno italiano da quel governo borbonico che il ministro inglese Gladstone definiva \u00abnegazione di Dio eretta a sistema di governo\u00bb. Infine il tentativo di Pisacane sembrava riproporre la possibilit\u00e0 di un'alternativa democratico-popolare come soluzione al problema italiano: era un segnale d'allarme che costitu\u00ec per il governo di Vittorio Emanuele II uno stimolo ad affrettare i tempi dell'azione.\nCarlo Pisacane non si lasci\u00f2 dietro nessun movimento. Esercit\u00f2 tuttavia una profonda influenza sui repubblicani pi\u00f9 giovani, sia attraverso i suoi personali collaboratori, sia, dopo la sua morte, attraverso i suoi scritti. Questa influenza contribu\u00ec a creare il clima favorevole che accolse Bakunin quando arriv\u00f2 a Firenze nel 1864. \u00c8 significativo il fatto che sia della Fratellanza Fiorentina sia della Fratellanza Internazionale, fondata pi\u00f9 tardi a Napoli, fecero parte vecchi compagni di Pisacane.\nLa figura di Pisacane rimane tutt'oggi fra le pi\u00f9 importanti del Risorgimento italiano. Sar\u00e0 di ispirazione anche per i fratelli Rosselli, Carlo e Nello, autore del saggio \"Carlo Pisacane nel Risorgimento italiano\", entrambi militanti antifascisti e liberalsocialisti, fondatori di Giustizia e Libert\u00e0.\nPubblicazioni.\nCarlo Pisacane, che aveva pubblicato le opere \"Guerra combattuta in Italia negli anni 1848-49\" (1850) e \"Saggi storici-politici-militari sull'Italia\" (1854) e che nel 1856 aveva fondato insieme con Rosolino Pilo il periodico \"La parola libera\", in virt\u00f9 di questa sua avventura, venne ben presto eletto a eroe nazionale dalla propaganda risorgimentale. Il pi\u00f9 celebre dei saggi, suo testamento politico, \u00e8 il \"Saggio sulla rivoluzione\"."}
{"id": "89811", "revid": "287204", "url": "https://it.wikipedia.org/wiki?curid=89811", "title": "Specie di Jasminum", "text": "Elenco delle Specie di \"Jasminum\" (Gelsomino) pi\u00f9 conosciute:"}
{"id": "89812", "revid": "124800181", "url": "https://it.wikipedia.org/wiki?curid=89812", "title": "Gestione delle scorte", "text": "La gestione delle scorte \u00e8 un argomento che rientra nell'ambito del controllo del flusso dei materiali all'interno di un processo produttivo, il cui obiettivo \u00e8 minimizzare il costo di mantenimento a magazzino delle scorte, pur garantendo una corretta alimentazione dei flussi produttivi.\nDescrizione.\nPer \"scorta\" si intende una certa quantit\u00e0 di un articolo accumulata per essere messa a disposizione di un utilizzatore, affinch\u00e9 la consumi secondo le sue necessit\u00e0.\nLa \"scorta\" \u00e8 un serbatoio di compensazione, che permette di creare un collegamento flessibile tra fasi del processo produttivo situate in sequenza, ma la cui frequenza operativa \u00e8 diversa. Ad esempio, l'approvvigionamento di materie prime \u00e8 periodico, mentre l'utilizzo in produzione \u00e8 continuo.\nLe scorte possono essere di natura diversa:\nLe scorte possono avere diverse funzioni all'interno del ciclo produttivo:\nLe politiche di gestione della scorta ciclo possono essere di due tipi differenti:\nNel primo caso ci si basa fondamentalmente solamente sul livello di giacenza, per cui la scorta ciclo \u00e8 presente all'interno del sito produttivo indipendentemente dalla necessit\u00e0 della stazione a valle, e quando viene utilizzata da essa, la stazione a monte o il fornitore provvederanno a ripristinare il livello di magazzino esistente (sulla base di una certa politica).\nNel secondo caso invece, si tiene conto anche della previsione di impiego, per cui la scorta \u00e8 generata solamente nel momento in cui \u00e8 utile alla stazione a valle; in tale sistema, \u00e8 la domanda di mercato a determinare le richieste di produzione e di approvvigionamento di tutti i componenti ed i semilavorati all'interno del sito produttivo, nei tempi appropriati (n\u00e9 troppo presto, per non generare scorta extra, n\u00e9 troppo tardi, per non causare ritardi nelle consegne di prodotti finiti). La politica a fabbisogno pi\u00f9 nota \u00e8 il Material Requirements Planning (MRP). Il just in time, tramite i kanban, \u00e8 invece una delle politiche di gestione a ripristino di maggiore successo degli ultimi anni.\nGestione a ripristino della scorta ciclo in un singolo punto di stoccaggio.\nNei casi reali di gestione delle scorte, si deve spesso far fronte ad una domanda non deterministica ed ignota: in questi casi, \u00e8 necessario modellizzarla con una distribuzione di probabilit\u00e0 se si vuole ottenere un determinato livello di servizio.\nLa gestione \"dinamica\" (o multiperiodale) delle scorte usa due criteri fondamentali per il riordino:\nReorder Level (ROL).\nTale politica di riordino richiede il controllo continuo del livello di magazzino, e il riordino, di un lotto prefissato e tipicamente pari al lotto economico (o EOQ), avviene non appena il livello scende al di sotto di un livello di riordino prefissato. Si pu\u00f2 far quindi rientrare tale politica all'interno del gruppo a \"quantit\u00e0 fissa\" definito sopra. Nel caso in cui la domanda \u00e8 costante e deterministica, questo metodo coincide con il cosiddetto \"modello di Wilson\". L'aleatoriet\u00e0 della domanda e del tempo di consegna porta alla necessit\u00e0 di impiegare delle scorte di sicurezza per ottenere un livello di servizio (LS) accettabile. In base al modello di Hadley-Whitin, con una politica ROL e tempi di consegna (TA) e domanda media (D) distribuiti secondo due funzioni di probabilit\u00e0 normali e indipendenti tra loro, il livello ottimale di scorte di sicurezza \u00e8:\nformula_1\nCon il coefficiente k che \u00e8 pari al valore dell'inversa della normale standard calcolata nel valore del livello di servizio che vogliamo ottenere (ovvero la quantit\u00e0 di domanda che si vuole soddisfare senza incorrere nel rischio di stockout). L'assenza totale di scorta di sicurezza comporta LS = 50%.\nReorder Cicle (ROC).\nQuesta politica di riordino prevede l'ordine di un quantitativo fisso di materiale (tipicamente ancora l'EOQ), come il ROL, ma il controllo del magazzino \u00e8 effettuato ad intervalli regolari discreti, e si procede con l'ordine nel caso in cui si scenda sotto il livello di riordino (come nel ROL). L'utilizzo di tale politica da un lato rimuove il vincolo del controllo continuo del magazzino, dall'altro mette a rischio di stockout per un periodo maggiore, in quanto si aumenta l'aleatoriet\u00e0 del sistema. Il livello di scorte di sicurezza in questo modello \u00e8 pari a: \nformula_2\nCon IR pari all'intervallo di tempo intercorrente tra due controlli del livello di magazzino.\nIR fisso con Livello Obiettivo.\nTale politica, che ricade tra quelle a \"periodo fisso\", prevede la fissazione di un livello obiettivo (massimo) del quantitativo di scorte a magazzino, e l'invio di ordini di replenishment ogni volta che trascorre il periodo IR, a prescindere dal livello corrente di magazzino. La quantit\u00e0 da ordinare sar\u00e0 pari a formula_3, e pertanto \u00e8 variabile. Il livello obiettivo \u00e8 scelto in base alla seguente formula: formula_4.\nIl livello delle scorte di sicurezza \u00e8 il medesimo della politica ROC.\nIR con (S,s).\nPolitica che prevede l'andamento delle scorte in magazzino tra due livelli, detti appunto \"S\" e \"s\". Il livello delle scorte \u00e8 misurato ad intervalli regolari pari ad IR; se in uno di questi controlli il livello scende sotto a \"s\", verr\u00e0 predisposto un ordine di un quantitativo pari alla differenza tra \"S\" e \"s\". Molti testi propongono il Livello Obiettivo della politica precedente come formula per \"s\", ovvero formula_5. S invece viene definito come formula_6. \u00c8 facile rendersi conto per\u00f2 che tale formulazione porta ad un comportamento scorretto del modello che, con un IR fissato equivalente a EOQ diviso la domanda media, nel caso medio ordiner\u00e0 ogni IR mantenendo il livello minimo di scorte ben sopra il necessario e rendendo quindi superfluo ogni tipo di scorta di sicurezza. In generale non esiste un calcolo univoco per \"s\", \"S\" e IR, che invece andrebbero valutati caso per caso. In letteratura \u00e8 possibile trovare numerose proposte, ricavate attraverso diverse metodologie.\nIl livello di scorte di sicurezza \u00e8 il medesimo della politica ROC\nTwo-bin.\nPolitica generalmente seguita per materiali di consumo a scarso o nullo costo di immagazzinamento per unit\u00e0 di prodotto (cancelleria, minuteria, ecc). La politica consiste nel tenere a scorta due \"contenitori\" in magazzino, uno in uso e l'altro di scorta. Non appena il primo viene esaurito, si inizia il consumo del secondo e viene predisposto il replenishment. Un utilizzo estensivo di tale politica \u00e8 impossibile in quanto l'aumento di scorte inutilizzate \u00e8 eccessivo.\nGestione delle scorte \"a valore\".\nLe scorte vengono valorizzate con il metodo di contabilit\u00e0 analitica interna adottato dall'azienda. In fase di \"budgeting\", per le parti \"make\" o \"buy\" (semilavorati di produzione interna o di acquisto) mai prodotti/comprati in precedenza, si usano stime di costo, ad esempio con il costo standard.\nUna iniziale analisi ABC delle scorte (materie prime, semilavorati, prodotti finiti), detta anche analisi di Pareto-efficienza, permette di identificare graficamente il 20% dei codici materiale che da solo determina l'80% del valore delle giacenza registrato a bilancio, e quindi di focalizzare l'analisi su questo segmento (i materiali in classe A) provvedendo ad individuare singolarmente per tali materiali la pi\u00f9 opportuna politica di gestione a scorta e accurate previsioni di vendita. Per i materiali in classe B e C si valuta il \"trade-off\" fra costo di \"stock-out\" e costo di mantenimento a scorta, e l'opportunit\u00e0 stessa di tenerli a magazzino.\nSu tali codici \u00e8 utile calcolare l'indice di rotazione delle scorte, e per quelli a pi\u00f9 bassa movimentazione negli ultimi 5 anni, valutare l'opportunit\u00e0 di stanziare un fondo di svalutazione contabile da rilasciare entro tre anni (tenendone la disponibilit\u00e0 fisica a magazzino), oppure procedere a una vendita a peso ovvero rottamazione. La decisione pu\u00f2 essere ristretta ulteriormente da una pi\u00f9 approfondita analisi tecnica, che accerti se questi materiali a bassa movimentazione non siano presenti in qualche distinta base (di Produzione o di Progettazione) di codici non lanciati in produzione negli ultimi 5 (o pi\u00f9) anni, oppure di nuova creazione.\nGestione delle scorte lungo una catena di distribuzione.\nNel caso di grosse reti logistiche, i magazzini possono essere pi\u00f9 di uno. Essi possono essere collegati secondo reti logistiche anche molto complesse, ma schematicamente possiamo identificare due geometrie base. La rete logistica pu\u00f2 infatti essere:\nPolitiche di gestione di una rete multilivello.\nLa letteratura contempla due principali politiche di riordino basate su due diverse tecniche di conteggio della scorta disponibile (ovvero, la quantit\u00e0 di scorta presente al momento in magazzino, pi\u00f9 gli ordini di fornitura emessi meno gli eventuali ordini in arretrato da evadere), che sono:\nLa caratteristica principale della politica \"Echelon\" \u00e8 di non essere \"nested\" (annidata), ovvero lo spostamento ad un livello n di quantit\u00e0 di merce ad un livello inferiore non cambia la quantit\u00e0 di merce contabilizzata \"Echelon\" del livello n: se la quantit\u00e0 contabilizzata \"Echelon\" ad un certo livello diminuisce, ha come unica ragione possibile l'uscita di merce dall'intero sistema, pari alla quantit\u00e0 differenza tra il livello vecchio e il nuovo. Non \u00e8 valido necessariamente il viceversa. La caratteristica non \"nested\" della contabilit\u00e0 \"Echelon\" rende pi\u00f9 adatta questa politica per reti arborescenti rispetto alla politica \"Installation\". Lo svantaggio pi\u00f9 evidente \u00e8 la maggiore complessit\u00e0 informativa del sistema.\nTransit Point.\nIl \"Transit Point\" (o nodo di \"cross-docking\") \u00e8 luogo, o meglio un nodo della rete logistica, dove i lotti di merce vengono ricevuti e riallocati in lotti pi\u00f9 piccoli. Il transit point \u00e8 utile per allocare in modo pi\u00f9 efficiente le scorte ai magazzini (tipicamente dei punti vendita) che si trovano a valle di esso, in base al principio statistico del \"risk pooling\": in sintesi, la varianza aggregata degli ordini dei nodi a valle del transit point \u00e8 minore, o al peggio, uguale, della varianza somma degli stessi nodi considerati singolarmente. La conseguenza \u00e8 una riduzione dell'incertezza attesa sulla quantit\u00e0 di merce da ordinare utilizzando il transit point (che permette, in pratica, di aggregare pi\u00f9 ordini). A differenza di un magazzino intermedio, il transit point non possiede scorte proprie: per questo motivo, il transit point \u00e8 gestito tipicamente secondo la politica \"Echelon\"."}
{"id": "89814", "revid": "1857963", "url": "https://it.wikipedia.org/wiki?curid=89814", "title": "Dawson City", "text": "Dawson City \u00e8 una cittadina di circa 2.000 abitanti situata nell'estremo nord del Canada, alla confluenza dei fiumi Klondike e Yukon, nella regione omonima.\nStoria.\n\u00c8 stata la citt\u00e0 simbolo della grande corsa all'oro che ha avuto luogo nello Yukon e nel vicino Klondike a partire dal 1896 quando fu scoperto dell'oro nei torrenti della zona. In breve si trasform\u00f2 da un minuscolo borgo che contava un paio di edifici in una turbolenta cittadina di 30.000 abitanti, il maggior insediamento di tutto il Canada nordoccidentale. Frequenti in citt\u00e0 erano le carestie e gli incendi.\nFu capitale del territorio dello Yukon fino al 1953, anno in cui la sede fu trasferita a Whitehorse. Oggi \u00e8 un centro turistico e commerciale. Il centro cittadino poggia su una calotta gelata (denominata \"permafrost\") e molti edifici hanno le fondamenta costituite da legno o materiali legnosi.\nNella cultura di massa.\nA Dawson sono ambientati importanti capitoli della \"Saga di Paperon de' Paperoni\" di Don Rosa e tutto il film \"Zanna Bianca\" di Lucio Fulci. Inoltre vi \u00e8 stato idealmente ambientato un celebre film western, \"Terra lontana\" del 1954 con James Stewart. Inoltre qui \u00e8 ambientata una parte del libro \"Zanna Bianca\" di J. London."}
{"id": "89815", "revid": "1358851", "url": "https://it.wikipedia.org/wiki?curid=89815", "title": "Spazio di Hausdorff", "text": "In topologia, uno spazio di Hausdorff, detto anche spazio separato e spesso abbreviato con T2, \u00e8 uno spazio topologico nel quale per due punti distinti si possono sempre trovare degli intorni aperti disgiunti. Il nome \u00e8 in onore del matematico tedesco Felix Hausdorff, 1868-1942.\nLa maggior parte degli spazi considerati in analisi matematica \u00e8 di Hausdorff, tanto che Felix Hausdorff incluse l'assioma di separazione nella sua definizione originaria di spazio topologico (1914). Successivamente per\u00f2 si \u00e8 mostrato utile considerare anche spazi non separati.\nInoltre, il prodotto di ogni famiglia di spazi di Hausdorff \u00e8 uno spazio di Hausdorff.\nDefinizione.\nUno spazio di Hausdorff \u00e8 uno spazio topologico che soddisfa il seguente assioma di separazione: \nUno spazio di Hausdorff \u00e8 anche uno spazio T1, infatti basta dimostrare che i punti sono chiusi: ma questo \u00e8 vero poich\u00e9 esistono degli intorni disgiunti del punto in questione e di qualunque punto dell'insieme complementare e dunque il complementare \u00e8 intorno di ogni suo punto, allora \u00e8 aperto e il singolo punto \u00e8 un chiuso.\nEsempi.\nI numeri reali, con la ordinaria topologia in cui gli insiemi aperti sono esattamente tutte le unioni arbitrarie di intervalli aperti, sono uno spazio di Hausdorff: Dati due numeri reali distinti \"x\" e \"y\", \"x\"\u2260\"y\", sia \"d\" = |\"x\" - \"y\"| / 2 la met\u00e0 della loro distanza; allora gli intervalli \"U\" = ]\"x\" - d, \"x\" + \"d\"[ e \"V\" = ]\"y\" - \"d\", \"y\" + \"d\"[ sono intorni disgiunti di \"x\" e \"y\".\nUn ragionamento simile mostra che ogni spazio metrico, quindi in particolare anche ogni spazio euclideo, \u00e8 uno spazio di Hausdorff: dati due punti, si considerano le sfere aperte attorno a questi punti con raggio uguale alla met\u00e0 della loro distanza; la disuguaglianza triangolare assicura che le due sfere sono disgiunte.\nNon tutti gli spazi topologici sono di Hausdorff: un controesempio semplice \u00e8 dato da uno spazio di almeno due punti \"X\" dotato della topologia banale {\u2205, \"X\"}. Un controesempio pi\u00f9 interessante \u00e8 la topologia di Zariski in geometria algebrica."}
{"id": "89817", "revid": "712828", "url": "https://it.wikipedia.org/wiki?curid=89817", "title": "Minerva McGranitt", "text": ""}
{"id": "89818", "revid": "125148489", "url": "https://it.wikipedia.org/wiki?curid=89818", "title": "Srinivasa Ramanujan", "text": "Bambino prodigio, impar\u00f2 la matematica in gran parte da autodidatta. Lavor\u00f2 principalmente sulla teoria analitica dei numeri ed \u00e8 noto per molte formule di sommatorie che coinvolgono costanti come \u03c0, numeri primi e la funzione di partizione. Frequentemente le sue formule furono enunciate senza dimostrazione e solo in seguito si rivelarono corrette. I suoi risultati hanno ispirato un gran numero di ricerche matematiche successive.\nNel 1997 fu lanciato il \"Ramanujan Journal\" per la pubblicazione di lavori \"in aree della matematica influenzate da Ramanujan\".\nBiografia.\nInfanzia e giovent\u00f9.\nRamanujan era un indiano tamil nato a Erode nel Tamil Nadu. All'et\u00e0 di 10 anni si iscrisse alla scuola superiore di Kumbakonam e l\u00ec entr\u00f2 in contatto per la prima volta con i formalismi matematici.\nA 11 anni eguagliava in conoscenza matematica gli inquilini della sua casa, entrambi studenti al \"Government College\", ed ebbe in prestito libri di trigonometria avanzata, che due anni pi\u00f9 tardi gi\u00e0 padroneggiava. A 14 anni il suo genio inizi\u00f2 a manifestarsi: non solo ottenne certificati di merito e premi accademici in tutti gli anni scolastici, ma aiut\u00f2 la sua scuola nella logistica necessaria ad assegnare i 1.200 studenti (ognuno con le proprie esigenze) ai trentacinque insegnanti; complet\u00f2 gli esami nella met\u00e0 del tempo, mostrando familiarit\u00e0 anche con le serie infinite. \nAll'et\u00e0 di 15 anni un amico gli prest\u00f2 il libro \"A Synopsis of Pure Mathematics\" di George S. Carr; dopo un mese lo restitu\u00ec, avendo appreso in ogni dettaglio il suo contenuto di 915 pagine. Ramanujan dichiar\u00f2 pi\u00f9 tardi che il libro fu determinante per la sua formazione matematica. I compagni dell'epoca commentarono in seguito \"Noi e gli insegnanti raramente lo comprendevamo\" e \"lo guardavamo con rispettosa ammirazione\". Tuttavia Ramanujan non si concentr\u00f2 sulle altre materie e non super\u00f2 gli esami della scuola superiore. Era ancora povero, quasi in miseria.\nVita in India.\nUna volta sposato, dovette cercare un lavoro. Con la raccolta dei suoi calcoli matematici, si spost\u00f2 nella citt\u00e0 di Chennai alla ricerca di un lavoro da impiegato. Alla fine trov\u00f2 un'occupazione e un inglese gli consigli\u00f2 di contattare i ricercatori di Cambridge.\nMentre era impiegato alla Ragioneria di Stato, Ramanujan cerc\u00f2 di ottenere i riconoscimenti che sperava gli avrebbero consentito di concentrarsi sullo studio della matematica. Sollecit\u00f2 tenacemente l'aiuto di mecenati locali, e pubblic\u00f2 molti articoli nei giornali matematici indiani, ma non riusc\u00ec ad ottenere una sponsorizzazione. Durante questo periodo Sir Ashutosh Mukherjee cerc\u00f2 di sostenere la sua causa.\nVista fallire la ricerca di sostegno finanziario, e con studi e risultati che nessuno in India poteva comprendere, nel 1913 mand\u00f2 una lettera a tre professori di Cambridge: H. F. Baker, E. W. Hobson e G. H. Hardy, includendovi una lunga lista di teoremi di una complessit\u00e0 mai vista, che si dichiar\u00f2 in grado di dimostrare. Solo Hardy, membro del Trinity College di Cambridge in Inghilterra, not\u00f2 la genialit\u00e0 dei teoremi di Ramanujan. Gli altri due invece non diedero nemmeno una risposta.\nHardy, assieme al collega Littlewood, analizz\u00f2 la missiva, e comment\u00f2 che dei teoremi nella lettera, scoperti e dichiarati come risolti da un matematico indiano senza formazione accademica, \"neppure uno avrebbe potuto essere inserito nell'esame matematico pi\u00f9 avanzato del mondo\". Bench\u00e9 Hardy all'epoca fosse il pi\u00f9 eminente matematico inglese, esperto in alcuni dei campi trattati da Ramanujan, aggiunse che molti \"mi lasciarono stupito; non avevo mai visto niente che gli si avvicinasse.\"\nCome esempio di uno dei suoi risultati, Ramanujan forn\u00ec la frazione continua,\nfra le altre, dove formula_2 \u00e8 la sezione aurea.\nSi tratta di un esempio notevole di frazione continua di un irrazionale quadratico.\nI numeri irrazionali \u03c6, \u03c0 e formula_3 hanno a loro volta uno o pi\u00f9 sviluppi in frazione continua.\nVita in Inghilterra.\nHardy rispose richiedendo le dimostrazioni di alcuni dei risultati citati nella lettera e organizz\u00f2 l'arrivo di Ramanujan in Inghilterra. Essendo un brahmano ortodosso, Ramanujan consult\u00f2 dati astrologici per il suo viaggio, per timore di perdere la sua casta andando a vivere in terre lontane. La madre sogn\u00f2 che la dea protettrice della sua famiglia le diceva di non opporsi al viaggio del figlio, e cos\u00ec lo lasci\u00f2 andare. Il figlio cerc\u00f2 comunque di mantenere uno stile di vita braminico.\nNe segu\u00ec una collaborazione fruttuosa, che Hardy descrisse come \"l'unico episodio romantico della mia vita\". Hardy disse delle formule di Ramanujan, alcune delle quali non era in grado di capire, che \"un singolo sguardo era sufficiente a mostrare che potevano solo essere state scritte da un matematico di altissima classe\". \"Devono essere vere, perch\u00e9 se non lo fossero state nessuno avrebbe avuto l'immaginazione per inventarle.\" Intervistato da Paul Erd\u0151s, Hardy dichiar\u00f2 che il suo pi\u00f9 grande contributo alla matematica \u00e8 stato la scoperta di Ramanujan, e paragon\u00f2 Ramanujan ai giganti della matematica come Eulero e Jacobi in termini di genio. Ramanujan fu in seguito nominato membro del \"Trinity\" e ricevette, massima onorificenza nella scienza, la nomina a membro della \"Royal Society\".\nMalattia e ritorno in India.\nTormentato da problemi di salute per tutta la vita, lontano da casa, e ossessivamente preso dai suoi studi, Ramanujan vide le sue condizioni fisiche peggiorare ulteriormente, forse aggravate dallo stress: gli furono diagnosticate tubercolosi e una grave carenza di vitamine, ma un'analisi del 1994 dei registri medici e dei sintomi di Ramanujan da parte del dott. D.A.B. Young concluse che molto probabilmente soffriva di amebiasi epatica, un'infezione parassitaria, poich\u00e9 Ramanujan aveva passato molto tempo a Madras, una citt\u00e0 costiera dove l'amebiasi era diffusa. Era un'infezione difficile da diagnosticare, ma, se diagnosticata, gi\u00e0 allora sarebbe stato facile curarla. Ritorn\u00f2 in India nel 1919 e mor\u00ec poco dopo a Kumbakonam, lasciando come ultimo dono la sua funzione theta di Ramanujan. Sua moglie S. Janaki Ammal visse fuori da Chennai (un tempo Madras) fino alla morte nel 1994. Janaki aveva nove anni quando si erano sposati, una pratica comune in India.\nVita spirituale.\nRamanujan visse come un brahmano Tamil per tutta la sua vita. Le opinioni sulla sua reale fede discordano: il suo primo biografo indiano lo descrisse come un ortodosso rigoroso, mentre G. H. Hardy (un ateo militante) lo riteneva essenzialmente un agnostico.\nHardy rifer\u00ec un'affermazione di Ramanujan: tutte le religioni sono corrette. La biografia di Kanigel dichiara che probabilmente Ramanujan non aveva mostrato il suo lato religioso ad Hardy; \nRamanujan credeva nella Dea della sua famiglia, Namagiri. Durante i riti compiuti da Ramanujan in suo onore, la Dea gli appariva, mostrandogli la lingua, su cui erano letteralmente scritte le soluzioni di complessi problemi matematici. Ramanujan ripeteva spesso: \nRisultati matematici.\nIn matematica si distingue tra l'avere un'intuizione e avere una dimostrazione. Il talento di Ramanujan ha suggerito una pletora di formule che sono state in seguito esaminate a fondo. Di conseguenza, si aprirono nuove direzioni di ricerca. Esempi di queste formule erano interessanti serie infinite per \u03c0, una delle quali \u00e8 data da\ncollegata al fatto che,\nHardy scrisse di Ramanujan:\n\u00abI limiti della sua conoscenza erano sorprendenti come la sua profondit\u00e0. Era un uomo capace di risolvere equazioni modulari e teoremi... in modi mai visti prima, la cui padronanza delle frazioni continue era... superiore a quella di ogni altro matematico del mondo, che ha trovato da solo l'equazione funzionale della funzione zeta e i termini pi\u00f9 importanti di molti dei pi\u00f9 famosi problemi nella teoria analitica dei numeri; e tuttavia non aveva mai sentito parlare di una funzione doppiamente periodica o del teorema di Cauchy, e aveva una vaga idea di cosa fosse una funzione a variabili complesse...\u00bb\nTeoremi e scoperte.\nAlcune delle scoperte di Ramanujan, e i risultati ottenuti in collaborazione con Hardy:\nHa compiuto notevoli progressi e scoperte nelle aree relative a:\nSi dice che le sue scoperte fossero particolarmente ricche: in molte di esse c'era molto pi\u00f9 di quanto si vedesse inizialmente.\nLa congettura di Ramanujan e il suo ruolo.\nBench\u00e9 esistano numerose affermazioni che possono portare il nome di \"congettura di Ramanujan\", ne esiste una particolarmente influente sui lavori successivi. Questa congettura di Ramanujan \u00e8 un'asserzione sulla dimensione dei coefficienti della funzione tau, una tipica forma cuspide nella teoria delle forme modulari. \u00c8 stata alla fine dimostrata come conseguenza della dimostrazione della congettura di Weil alcuni decenni dopo la sua formulazione.\nI quaderni di Ramanujan.\nQuando era ancora in India, Ramanujan aveva scritto molti risultati su tre quaderni. I risultati erano presentati senza calcoli, ci\u00f2 probabilmente \u00e8 all'origine della diceria che Ramanujan non fosse in grado di dimostrare le proprie congetture e che, semplicemente, concepisse direttamente il risultato finale.\nSecondo Berndt, nella sua recensione dei quaderni e del lavoro di Ramanujan, questi quasi certamente era in grado di dimostrare molti risultati, ma scelse di non farlo. Sempre secondo Berndt, questo modo di lavorare pu\u00f2 essere dovuto a diverse ragioni: dal momento che all'epoca la carta era costosa, Ramanujan, come molti altri studenti indiani, deve aver svolto la maggior parte del suo lavoro, e forse anche delle sue dimostrazioni, su una lavagna per poi trasferire su carta solo i risultati; \u00e8 probabile che Ramanujan sia stato influenzato dallo stile di uno dei libri da cui aveva imparato molta della matematica avanzata, \"Compendio di Matematica Pura e Applicata\" di G. S. Carr, usato da Carr nel suo insegnamento; i quaderni non erano destinati alla pubblicazione, \u00e8 quindi possibile che fossero soltanto la personale annotazione di ci\u00f2 che Ramanujan stesso aveva scoperto.\nIl primo quaderno conteneva 351 pagine con 16 capitoli e materiale disorganizzato. Il secondo quaderno aveva 256 pagine in 21 capitoli e altre 100 pagine disorganizzate, e il terzo aveva 33 pagine disorganizzate. I risultati dei suoi quaderni hanno ispirato molti articoli di matematica nel tentativo di dimostrarli. Lo stesso Hardy produsse articoli esplorando materiale proveniente dal lavoro di Ramanujan, cos\u00ec come G. N. Watson, B. M. Wilson, e Bruce Berndt.\nRiconoscimenti.\nLo stato natale di Ramanujan, il Tamil Nadu, celebra il 22 dicembre (compleanno di Ramanujan) come 'Giorno di stato dell'IT', commemorando sia l'uomo che i suoi risultati.\nGli \u00e8 stato dedicato un asteroide, 4130 Ramanujan."}
{"id": "89820", "revid": "6923", "url": "https://it.wikipedia.org/wiki?curid=89820", "title": "La corazzata Pot\u00ebmkin", "text": "La corazzata Pot\u00ebmkin (\"\u0411\u0440\u043e\u043d\u0435\u043d\u043e\u0301\u0441\u0435\u0446 \u00ab\u041f\u043e\u0442\u0451\u043c\u043a\u0438\u043d\u00bb\") \u00e8 un film di Sergej Michajlovi\u010d \u0116jzen\u0161tejn del 1925.\nSi tratta di una delle pi\u00f9 note e influenti opere della storia del cinema, e per i suoi valori tecnici ed estetici \u00e8 generalmente ritenuto fra i migliori film del '900 nonch\u00e9 una delle pi\u00f9 compiute espressioni cinematografiche.\nProdotto dal primo stabilimento del Goskino a Mosca, fu presentato il 21 dicembre 1925 al teatro Bol'\u0161oj.\nLa prima proiezione aperta al pubblico avvenne il 21 gennaio 1926.\nTrama.\nIl film, ambientato nel giugno del 1905, ha come protagonisti i membri dell'equipaggio della corazzata russa che d\u00e0 titolo all'opera. I fatti narrati nel film sono in parte veri e in parte fittizi: in sostanza si pu\u00f2 parlare di una rielaborazione a fini narrativi dei fatti storici realmente accaduti e che portarono all'inizio della Rivoluzione russa del 1905. Infatti \u2013 ad esempio\u00a0\u2013 il massacro di Odessa non avvenne sulla celeberrima scalinata, bens\u00ec in vie e stradine secondarie, e non avvenne di giorno ma di notte.\nLo stesso regista ha suddiviso la trama dell'opera in cinque atti, ognuno con un proprio titolo:\nAtto I: Uomini e vermi.\nLa corazzata Pot\u00ebmkin \u00e8 ancorata al largo dell'isola di Tendra: durante la distribuzione di una razione di cibo i marinai si accorgono che la carne riservata all'equipaggio \u00e8 deteriorata a tal punto da ospitare numerosi vermi. I marinai protestano e, capeggiati dal valoroso \"Grigorij Vakulin\u010duk\" (interpretato da Aleksandr Antonov), chiedono alle autorit\u00e0 della nave una razione a base di cibo sano; per tutta risposta le autorit\u00e0 convocano il medico di bordo, il quale nega l'evidenza, affermando che la carne dell'equipaggio \u00e8 buona e perfettamente commestibile e invita l'equipaggio a mangiarla senza fare storie. Il rifiuto dell'equipaggio di accettare questa imposizione comporta l'ordine, da parte dei comandanti, di fucilare chiunque rifiuti di nutrirsi con la carne in questione. Alcuni di essi cedono al ricatto (gli ufficiali, i sottufficiali e qualche marinaio), ma altri rifiutano e vengono raggruppati sul ponte della corazzata, sotto un telone davanti al plotone di esecuzione, in attesa di essere fucilati come monito per tutti coloro che osano anche solo immaginare una insubordinazione.\nAtto II: Dramma sul ponte.\nTutti coloro che rifiutano il cibo vengono giudicati all'istante colpevoli di insubordinazione e, senza regolare processo, portati sul bordo del ponte dove ricevono i riti religiosi riservati ai condannati a morte. Davanti al plotone di esecuzione nessuno di loro mostra rimorso, convinti di ci\u00f2 che stanno facendo; giunto il momento, il comandante d\u00e0 l'ordine di aprire il fuoco ma, sorprendentemente, i soldati del plotone di esecuzione, anzich\u00e9 sparare, dopo un breve discorso del marinaio Vakulin\u010duk, che fa capire loro la dimensione inumana dello sparare a sangue freddo ai propri compagni, abbassano le canne dei fucili, dando il via all'inizio della rivolta. I marinai sono male armati ma in soprannumero rispetto agli ufficiali, il che consente loro di prendere ugualmente il controllo della nave. Il medico che aveva giudicato buona la carne viene gettato in acqua e cos\u00ec alcuni ufficiali, mentre altri rimangono uccisi.\nAtto III: Il morto chiama.\nL'ammutinamento tuttavia ha un prezzo altissimo dato che negli scontri molti restano uccisi: tra essi anche \"Vakulin\u010duk\", capo carismatico dei rivoltosi che hanno preso possesso della nave. Durante la rivolta, infatti, l'ufficiale in seconda della nave scarica l'intero caricatore del suo fucile contro il marinaio, senza lasciargli scampo.\nArrivati nel porto di Odessa, il cadavere del marinaio \"Vakulin\u010duk\" viene trasportato a terra ed esposto pubblicamente dai suoi compagni in una tenda con un amaro cartello appoggiato al petto: \"Morto per un cucchiaio di minestra\". Tutta la popolazione si raduna per rendergli l'estremo saluto e inneggia a lui come ad un eroe, manifestando pubblicamente il proprio appoggio con comizi e ovazioni di gruppo, ma attirandosi inevitabilmente le attenzioni della severa polizia zarista.\nAtto IV: La scalinata di Odessa.\nSulla scena irrompono i cosacchi dello zar, che, per rappresaglia, iniziano a marciare verso la folla inerme con i fucili puntati. Il popolo scappa, dimostrando di non avere intenzioni bellicose nei confronti dei soldati, i quali per\u00f2 si rivelano inflessibili, facendo fuoco, sparando e travolgendo tutto ci\u00f2 che trovano a tiro: uomini, donne e bambini indifesi. I soldati vengono mostrati solo attraverso dettagli che li rendono impersonali, inflessibili (gli stivali che marciano e che calpestano le vittime, i fucili che sparano), mentre la gente di Odessa cade in sequenze estremamente enfatiche e violente come quella della morte della madre, inquadrata ben due volte (ripetizione poetica), degli occhiali di una donna anziana frantumati da una sciabolata e della carrozzina che rotola gi\u00f9 dalla scalinata. I soldati non accennano a voler smettere il massacro: i marinai della Pot\u00ebmkin decidono allora di sparare su di loro con i cannoni della corazzata. Intanto giunge la notizia che una flotta di navi dello zar sta arrivando nel porto per soffocare la rivolta della Pot\u00ebmkin.\nAtto V: Una contro tutte.\nI marinai della Pot\u00ebmkin decidono di andare fino in fondo e conducono la corazzata fuori dal porto di Odessa per affrontare la flotta dello zar. Quando ormai lo scontro sembra inevitabile, i marinai delle navi zariste si rifiutano incredibilmente di aprire il fuoco contro i loro compagni, esternando con canti e grida di giubilo la loro solidariet\u00e0 verso gli ammutinati e consentendo loro di passare indisturbati attraverso la flotta, sventolando la bandiera rossa.\nProduzione.\nNel 1925 ricorreva il ventesimo anniversario della rivolta del 1905 e per celebrare l'evento si decise di girare alcuni film commemorativi. Una delle persone che si mise in moto per scrivere un copione fu la scrittrice di origine armena Nina Agad\u017eanova-\u0160utko che esegu\u00ec degli studi storici e si document\u00f2 a fondo sull'argomento per scrivere una sceneggiatura valida. Una volta terminata, la sceneggiatura fu proposta al comitato responsabile delle celebrazioni (appositamente costituito dal governo) che decise di approvare e finanziare il progetto della scrittrice.\nLa regia venne affidata senza troppe esitazioni al giovane ventisettenne \u0116jzen\u0161tejn che si era distinto all'inizio di quello stesso anno per il suo film di esordio \"Sciopero!\", raccomandandogli per\u00f2 di riuscire a terminare l'opera entro l'anno.\nIl progetto originario della Agad\u017eanova-\u0160utko non prevedeva un singolo film, ma un'opera divisa in otto distinti episodi che raccontavano la vita di quegli anni in un grande affresco che partiva dalla guerra russo-giapponese, combattuta dall'Impero russo e dall'Impero giapponese tra il 1904 e il 1905 per il possesso della Manciuria e delle zone limitrofe.\nDopo le prime scene girate ad aprile a Leningrado, un periodo di insistente maltempo convinse la \"troupe\" a trasferirsi ad Odessa dove era previsto che si girassero le scene riguardanti lo sciopero dei portuali e l'ammutinamento della corazzata Pot\u00ebmkin. Ejzen\u0161tejn gi\u00e0 da tempo pensava che il progetto fosse troppo ambizioso e difficile da terminare entro i tempi previsti imposti dal governo. Analizzando ad Odessa lo stato della produzione, il regista si rese conto che sarebbe stato impossibile realizzare tutto il progetto entro la data fissata, e scelse quindi di proporre al Goskino di realizzare solo l'episodio della Pot\u00ebmkin, che nella stesura originale della sceneggiatura scritta dalla Agad\u017eanova occupa meno di 50 righe.\nAnni dopo lo stesso Ejzen\u0161tejn avrebbe precisato che aveva scelto proprio quell'episodio anche per via del grande fascino che la scalinata di Odessa aveva esercitato su di lui e che egli stesso cos\u00ec descrisse:\nSi rec\u00f2 a Mosca per esporre il suo nuovo progetto e al termine di una trattativa ottenne l'approvazione dell'autorit\u00e0 per la nuova idea concepita. Stese in breve tempo la sceneggiatura del film, basata sulle 50 righe del testo originale del progetto, con la collaborazione del suo aiutante Grigorij Vasil'evi\u010d Aleksandrov.\nRiprese.\nDopo l'approvazione del Goskino, Ejzen\u0161tejn e i suoi cinque assistenti (Aleksandrov, Strauch, Antonov, Gomarov e Levsin), pi\u00f9 l'operatore Eduard Tisse, ritornarono ad Odessa per dare il via alla produzione del film. Il regista cominci\u00f2 ad effettuare le prime selezioni per il cast ma alla fine si convinse che un attore famoso non avrebbe potuto rispecchiare molto la collettivit\u00e0 e le persone \"normali\" e decise, quindi, di affidare molte delle parti ad attori non professionisti scelti tra i marinai e tra gli abitanti delle citt\u00e0 di Odessa e Sebastopoli. Furono scelti dal regista anche alcuni attori professionisti, membri di una compagnia teatrale locale. Assegnate le parti, la produzione incontr\u00f2 un altro ostacolo perch\u00e9 le scenografie che dovevano sostituire la corazzata Pot\u00ebmkin (fuori servizio dal 1918 e demolita tra il 1922 e il 1924) non erano gradite al regista, che le giudicava insufficienti per un'opera di qualit\u00e0; fu cos\u00ec che Ejzen\u0161tejn chiese e ottenne dopo una lunga trattativa di poter usare una nave simile alla Pot\u00ebmkin, la \"Corazzata Dodici Apostoli\", che per\u00f2 giaceva arrugginita e in disarmo da alcuni anni, e lo stato di totale abbandono era tale da renderla inutile perfino come teatro di posa per le riprese. Si rese necessaria, quindi, un'operazione di parziale verniciatura e rapido restauro essenziale, per consentire alla nave di apparire come nuova e restare a galla il tempo sufficiente per le riprese del film.\nRisolti gli inconvenienti tecnici e burocratici, Ejzen\u0161tejn e il suo staff si dedicarono anima e corpo alle riprese lavorando a ritmo forsennato fino ai primi di dicembre.\nLa produzione richiese molti mesi a causa del perfezionismo del regista, che voleva ripetere le scene molte volte per sicurezza. Anche se le giudicava soddisfacenti, cercava sempre di fare meglio, e spesso il set lavorava un giorno intero per produrre solo poche sequenze comunque scartate dal regista. Inoltre, per via di alcuni problemi organizzativi, in un paio di occasioni il lavoro dovette fermarsi del tutto per alcuni giorni avvicinando pericolosamente la data imposta dal governo per l'ultimazione della pellicola.\nRegia.\nPer organicit\u00e0, Ejzen\u0161tejn fa riferimento al modo in cui la natura stessa struttura il suo creato: riversando il pensiero nell'arte cinematografica, egli si pone il problema della percezione, da parte dello spettatore, dell'opera come \"unicum\" e della sua struttura interna, che dovr\u00e0 riflettere quello dello stato naturale delle cose, ossia la crescita. A questo proposito, il modello di riferimento per lo sviluppo dell'opera fu la sezione aurea.\nNonostante la struttura cronachistica della trama, il Pot\u00ebmkin \u00e8 strutturato nel rispetto della costruzione della tragedia classica: i cinque atti sono uniti tra loro da un crescendo che sposta la percezione del dramma dal singolo all'intero equipaggio, per divenire questione sociale e comunitaria, simbolo della fratellanza e della rivolta. L'unico momento di interruzione del crescendo avviene con l'episodio della morte di Vakulin\u010duk e delle nebbie nel porto. Non a caso, comunque, il grido \"fratelli!\" compare nel secondo e terzo atto, prima della scena della scalinata.\nEjzen\u0161tejn prosegue la sua poetica del \"\"Cine-pugno\", vale a dire la rappresentazione di eventi reali tramite immagini forti improvvise e capaci di travolgere gli spettatori con uno shock e trasmettere emozioni, opponendosi fermamente al \"Cine-occhio\"\" sostenuto con vigore dal suo collega contemporaneo Dziga Vertov. Esempi classici di \"cine-pugni\" sono il primissimo piano del volto della madre terrorizzata nella celebre scena della scalinata, oppure il dettaglio della donna colpita da una sciabolata che le ha frantumato gli occhiali.\nIl \"montaggio delle attrazioni\" (vedi prossimo paragrafo) crea un senso di caos e smarrimento dello spettatore, con gli eventi mostrati velocemente e in maniera frammentaria: Ejzen\u0161tejn non finisce mai la narrazione di una scena, ma accumula una violenza dopo l'altra, senza dare allo spettatore il tempo di capire appieno, catapultandolo al cuore degli eventi.\nEjzen\u0161tejn riprende senza timore e pudore le scene di morti cruente per trasmettere allo spettatore l'orrore e le sensazioni reali di chi ha vissuto quella scena e portarlo a parteggiare e schierarsi dalla parte dei rivoltosi. Usa raramente i movimenti della macchina da presa, per fingere un aspetto \"documentaristico\" dell'opera e renderla quasi un \"reportage\" fotografico grazie alle sue inquadrature fisse montate ad alta velocit\u00e0.\nLe rare volte in cui Ejzen\u0161tejn usa il movimento di macchina lo fa per conferire \"ansia\" alla narrazione. Per esempio, la discesa dei soldati sulla scalinata \u00e8 girata muovendo la cinepresa rasoterra per seguire gli stivali, e far quasi percepire agli spettatori i passi dei cosacchi alle loro spalle.\nMontaggio.\nLa pellicola \u00e8 quindi caratterizzata da un uso estremamente intenso del montaggio; Ejzen\u0161tejn decise infatti di usare questo strumento di linguaggio filmico per dare movimento e un senso di frenesia alla narrazione. In pratica il regista scelse di montare inquadrature che raramente superano la durata di 3 secondi, e molte di queste riguardano soggetti dall'effetto \"disturbante\" per lo spettatore (cadaveri di donne e bambini).\nIn questo film Ejzen\u0161tein applic\u00f2 la teoria del montaggio delle attrazioni, gi\u00e0 usata in \"Sciopero!\", secondo la quale lo spettatore non doveva fruire passivamente la storia (secondo lo stile gi\u00e0 canonico del cinema narrativo), ma doveva essere scosso dalle immagini e partecipare attivamente alla ricomposizione del senso della storia. Per arrivare a questo le immagini non dovevano mostrare chiaramente i soggetti e le azioni, ma dare delle tracce solo parziali, magari eterogenee e a volte incomprensibili, che portassero lo spettatore ad avere nuove associazioni di idee. Nelle scene concitate si vede particolarmente bene l'effetto di caos delle immagini che si trasmette allo spettatore investendolo di angoscia e smarrimento come se stesse partecipando agli eventi.\nAnche le schermate con le didascalie contribuiscono al ritmo forsennato del film tramite scritte del tipo \"Ma\u2026\" e \"Improvvisamente\u2026\".\nSimbolismo.\nEjzenstejn ricorre anche al simbolismo (che caratterizza tutta la sua produzione). In particolare va sottolineato come la commiserazione viene tramutata in spirito di rivolta contro la tirannide degli oppressori, espresse tramite diverse scene tra cui la pi\u00f9 importante \u00e8 quella in cui vengono riservati omaggi al cadavere del defunto Vakulin\u010duk.\nLe inquadrature sull'enorme bocca di cannone riempiono l'intero schermo e trasmettono allo spettatore l'immagine del potere e della potenza della violenza e della distruzione, ma allo stesso tempo il cannone \u00e8 un importante veicolo indispensabile per i rivoltosi per il raggiungimento del fine prestabilito.\nAltro importante simbolismo nell'opera sono le tre rapide inquadrature delle statue del leone, che raffigurano le tre fasi della rivolta. Le tre statue sono apparentemente molto simili, ma un osservatore attento pu\u00f2 notare come la prima raffiguri un leone dormiente, simbolo del popolo che sopporta l'angheria in silenzio senza reagire; la seconda raffigura il leone che si risveglia, chiaro riferimento al popolo che raggiunge il limite della sopportazione e si ribella contro il potere tiranno; la terza rappresenta un leone rabbioso mentre ruggisce, raffigurazione inequivocabile del popolo che reagisce violentemente e rovescia il potere.\nLa scalinata di Odessa.\nLa scena pi\u00f9 conosciuta del film \u00e8 la strage, ad opera dei soldati, della popolazione che solidarizzava con i marinai del Pot\u00ebmkin sulla scalinata. Questi scendono i gradini secondo una marcia ritmata. Davanti a loro, insensibili anche di fronte a una madre con in braccio il figlio ferito a morte, la folla terrorizzata cerca di mettersi in salvo fuggendo da tutte le parti. La sequenza si chiude con la celebre caduta della carrozzina lungo la scalinata, spinta dalla madre morente colpita dalla scarica dei fucili. La scena \u00e8 diventata talmente popolare che la scalinata oramai viene generalmente chiamata \"Scalinata Pot\u00ebmkin\".\nColonna sonora.\nLa colonna sonora originale, composta dal musicista austriaco Edmund Meisel fu dispersa per molti decenni e riutilizzata soltanto in occasione del restauro del film su iniziativa della fondazione federale tedesca per la cultura nel 2005. Durante la sua lunga storia la colonna sonora \u00e8 stata pi\u00f9 volte cambiata. Nel 1949, in occasione del venticinquennale del film, una nuova colonna sonora fu composta da Nikolaj Krjukov. Successivamente sono stati usati anche brani di musica classica come ad esempio alcune sinfonie di Dmitrij Dmitrievi\u010d \u0160ostakovi\u010d (1976). Esiste anche una colonna sonora moderna, composta nel 2005 dal gruppo Pet Shop Boys e incisa nel disco \"Battleship Potemkin\". La colonna sonora originale di Meisel, composta in soli 12 giorni, resta tuttora secondo molti critici l'opera pi\u00f9 congeniale per sottolineare il capolavoro di Eisenstein, poich\u00e9 si fonde perfettamente col linguaggio ed il contenuto del film. Nel 2017 la Cineteca di Bologna ha pubblicato un DVD di questo film per la collana \"Il Cinema Ritrovato\" n.25 con la nuova musica originale elettroacustica in surround 5.1 composta ed eseguita dal collettivo di compositori Edison Studio (musica di Luigi Ceccarelli, Fabio Cifariello Ciardi, Alessandro Cipriani in collaborazione con Vincenzo Core). In una seconda traccia audio dello stesso DVD \u00e8 pubblicata anche la musica della partitura originale di Edmund Meisel, diretta da Helmut Imig. La colonna sonora di Edison Studio \u00e8 stata eseguita in prima assoluta dal vivo al Festival Scarlatti Contemporanea per la Stagione dell'Associazione Scarlatti di Napoli il 25 Ottobre 2017 al Cinema Astra\nSignificato.\nIl significato del film \u00e8 la rappresentazione simbolica di un episodio della storia nazionale allo scopo di prendere in esame l'intera situazione del paese in quel periodo storico.Infatti durante quegli anni in Russia la sproporzione tra lo stile di vita dei nobili e quello del popolo era impressionante a causa di una pessima gestione delle risorse agricole. La popolazione viveva di stenti e spesso non riusciva ad assicurarsi un pasto quotidiano, mentre il sovrano e la sua corte spendevano grandi somme per il proprio sostentamento e intrattenimento e non si occupavano di rispondere al popolo affamato; questa situazione nel 1905 port\u00f2 alla rivolta contro la tirannia del sovrano. Oltretutto nel 1905 la Russia si trovava ormai da un anno in guerra con il Giappone; una guerra che stava perdendo, a costo di numerose vite tra i coscritti e i marinai, e che sembrava sempre pi\u00f9 insensata e inutile al popolo (costretto anche a fare ulteriori sacrifici) e all'intelligenza. Si trattava infatti di un conflitto tra due imperialismi, che avevano in palio lo sfruttamento coloniale di Corea, Manciuria e Cina settentrionale.\nL'ammutinamento e la conseguente repressione incarnano i coraggiosi tentativi da parte dei ceti svantaggiati di ottenere una giustizia sociale pi\u00f9 equa e vantaggiosa per tutti, soffocati nel sangue dalle durissime repressioni militari ordinate dallo zar. La bandiera rossa che i marinai issano sulla nave rappresenta il successo della rivolta, simbolo di un cambiamento inevitabile, che non poteva pi\u00f9 aspettare di essere realizzato.\nDistribuzione.\nNel mondo del futuro blocco sovietico, la diffusione fu rapida e capillare; l'esatto contrario di ci\u00f2 che accadde nel mondo occidentale, in cui bisogn\u00f2 attendere ancora molti anni per poterlo vedere.\nL'edizione originale del 1925 fu a lungo interdetta nell'Europa occidentale per via del fortissimo ostracismo voluto da Adolf Hitler e dai paesi sotto la sua influenza e alleati (tra cui l'Italia fascista di Benito Mussolini). Caduti i regimi nel corso della seconda met\u00e0 degli anni quaranta, cominciarono a circolare delle copie (inizialmente clandestine) in russo che venivano usate per proiezioni private nei club e nelle case degli appassionati e solo nel 1950 ne venne distribuita un'edizione, accompagnata da una colonna sonora di Nikolaj Krjukov, leggermente pi\u00f9 corta a causa di alcune brevi censure e della perdita di qualche metro di pellicola danneggiata dagli anni di giacenza nei magazzini. Questa edizione arriv\u00f2 presto anche nell'Europa dell'ovest (anche grazie al produttore Francesco Misiano) dove il film venne definitivamente legittimato.\nNel 1960 infine arriv\u00f2 in Italia. L'edizione del 1950 venne distribuita con la voce di Arnoldo Fo\u00e0 che leggeva i titoli e le didascalie in caratteri russi non sottotitolati, rimasti inalterati nel tempo.\nTra l'inizio degli anni sessanta e gli ottanta il film riusc\u00ec a superare la barriera imposta dalla guerra fredda, arrivando ad essere proiettato (in cinema d'essai e in privato) anche in paesi che erano al di fuori dall'influenza sovietica. Con la distensione dei rapporti tra USA e URSS nel corso degli anni ottanta, la diffusione della pellicola ha avuto un nuovo periodo di espansione e arriv\u00f2 anche ad essere trasmessa nottetempo da alcune televisioni.\nEsiste un'altra edizione realizzata nel 1976 che manteneva sostanzialmente lo stesso montaggio di quella del 1950 (gi\u00e0 praticamente identica all'originale) accompagnata dalle musiche di Dmitrij Dmitrievi\u010d \u0160ostakovi\u010d, che tuttavia non riscosse pi\u00f9 successo della precedente. Anche per questa edizione per la lettura dei cartelli prest\u00f2 la sua voce Arnoldo Fo\u00e0; questa versione \u00e8 reperibile in Italia su DVD distribuita dalla General Video insieme al documentario \"Sergej Ejzenstejn: la vita \u00e8 spettacolo\".\nIn molti paesi circola l'edizione proiettata a Berlino con le musiche di Edmund Meisel.\nAccoglienza.\nTerminate le riprese, il film venne montato in soli 12 giorni per via della mancanza di tempo. Il giorno della prima proiezione, il 21 dicembre 1925 al Teatro Bol'\u0161oj, gli ultimi rulli della pellicola non erano ancora stati montati del tutto e il regista dovette necessariamente rinunciare ad assistere alla proiezione dalla sala per poter andare in cabina di proiezione a completare il montaggio, che quindi venne ultimato mentre la pellicola veniva gi\u00e0 proiettata per il pubblico in sala. Si racconta che, avendo finito il collante, il regista fosse stato costretto ad usare la propria saliva.\nAlla prima al Teatro Bol'\u0161oj il film ottenne un'accoglienza trionfale da parte di tutti i dirigenti dell'URSS. Esattamente un mese dopo (21 gennaio 1926) venne distribuito commercialmente nelle sale cinematografiche sovietiche.\nNonostante il trionfo alla \"premi\u00e8re\" del 21 dicembre, l'uscita nelle sale cinematografiche nazionali ebbe un medio riscontro di pubblico, contrariamente ai pronostici di un grande successo. Le sorti del film si capovolsero in seguito ad una fortuita proiezione alla presenza del regista al \"Kamera Theater\" di Berlino. Il successo del film crebbe in modo esponenziale in tutta l'Europa orientale, venendo acclamato come un capolavoro assoluto e consentendo al Goskino di recuperare i soldi spesi per la realizzazione.\nRiconoscimenti.\n\"La corazzata Pot\u00ebmkin\" \u00e8 sicuramente uno dei film pi\u00f9 premiati della storia del cinema, ed \u00e8 costantemente inserito nelle varie liste dei migliori film della storia redatte da diversi periodici e accademie cinematografiche.\n\u00c8 stato infatti votato \"Il pi\u00f9 bel film della storia\" all'Esposizione universale del 1958 da una giuria di esperti, ed \u00e8 stato inoltre inserito nella lista del sito \"theyshootpictures.com\" al 12\u00ba posto dei migliori 1.000 film di sempre. Figura anche nella lista dei 100 pi\u00f9 bei film del XX secolo, stilata da VillageVoice (77\u00ba), in quella del \"British Film Institute\" (7\u00ba posto), in quella di \"films101.com\" (209\u00ba posto) e al 76\u00ba posto della classifica stilata dai lettori di \"Time Out\".\nHa ricevuto 5 e 4 stelle (il massimo in entrambi i casi) sui prestigiosi dizionari cinematografici italiani Morandini e Mereghetti.\nSu IMDb il voto medio attribuito dagli utenti registrati \u00e8 di 8,1/10.\nCitazioni e collegamenti ad altre pellicole.\nNel mondo.\nLa fama del film \u00e8 tale che numerosi registi hanno reso omaggio alla pellicola nei loro lavori; le citazioni sulla \"Corazzata\" possono essere di vario genere e spaziano dal comico al solenne.\nLe scene del film vengono riprese in \"The Untouchables - Gli intoccabili\" di Brian De Palma, in \"Partner\" di Bernardo Bertolucci e in \"Brazil\" di Terry Gilliam. La discesa dei soldati dalla scalinata \u00e8 stata ripresa anche in \"\" da George Lucas; alcune sequenze del film sono state oggetto di parodia da parte di Woody Allen in due film: \"Amore e guerra\" del 1975 e \"Il dittatore dello stato libero di Bananas\" del 1971. Altra versione parodistica \u00e8 presente in \"Una pallottola spuntata 33\u2153 - L'insulto finale\" di Peter Segal. Scala e carrozzina sono presenti anche in \"Good Bye, Lenin!\" di Wolfgang Becker (2003).\nAnche Spielberg ha omaggiato il film in \"Hook - Capitan Uncino\" del 1992."}
{"id": "89823", "revid": "339392", "url": "https://it.wikipedia.org/wiki?curid=89823", "title": "Internet addiction", "text": ""}
{"id": "89825", "revid": "599013", "url": "https://it.wikipedia.org/wiki?curid=89825", "title": "Iad", "text": ""}
{"id": "89826", "revid": "709565", "url": "https://it.wikipedia.org/wiki?curid=89826", "title": "Richmond", "text": ""}
{"id": "89827", "revid": "205250", "url": "https://it.wikipedia.org/wiki?curid=89827", "title": "Alessandra Mari", "text": "Biografia.\nAlessandra Mari, chiamata Sandrina da tutti, di cognome faceva in realt\u00e0 Cini, perch\u00e9 figlia di Orazio Cini di Levane e di Maria Maddalena Guerri, di Montevarchi, come si legge anche nei registri del comune di Montevarchi: \u00ab\"Cini Maria Alessandra Gaspera d'Orazio di Lorenzo del quondam Orazio e di Maria Maddalena del fu Antonio Guerri s.l.c. - nata il 16 marzo 1770 a ore 5 del mattino - battezzata il 16 - compare G.B. del fu Anton Maria Salimbeni\"\u00bb. Il cognome Mari, con il quale viene sempre ricordata, lo prese solo successivamente sposando l'ufficiale dei dragoni Lorenzo Mari.\nIl matrimonio che la render\u00e0 famosa fu celebrato a Firenze il 10 giugno 1786, nella chiesa di Santa Maria in Campo. E per Montevarchi fu un evento eccezionale anche perch\u00e9 su queste nozze circolava pi\u00f9 di un aneddoto. Tutti sapevano che il padre di Alessandra e tutti i Cini commerciavano in grano e che tra i loro clienti c'erano anche i Mari di Montevarchi. Proprio per questo il giovane rampollo della famiglia, avendo spesso la possibilit\u00e0 di incontrare Sandrina mentre accompagnava i parenti sul lavoro, si era innamorato di lei, gi\u00e0 bellissima nonostante fosse solo una ragazzina. Ed evidentemente neanche lui le era indifferente se un giorno, facendosi coraggio, si era presentato al padre e l'aveva chiesta in sposa. Ma, continua l'aneddoto, sebbene i Mari fossero nobili e ricchi Orazio Cini gli aveva risposto che non l'avrebbe concessa a nessuno se non a chi bazzicasse tra i barocci, una sorta di carro merci toscano, e i muli e non certo a un figlio di pap\u00e0 come lui. Lorenzo allora si era comprato un baroccio a cui aveva attaccato un mulo e si era messo a fare il barocciaio di piazza finch\u00e9 Orazio Cini non si era deciso ad acconsentire alle nozze.\nChe Alessandra, oltre che bella, fosse anche una ragazza di carattere lo dimostr\u00f2 nel 1790 quando Montevarchi, sconvolta dalle riforme leopoldine volte a liberare la citt\u00e0 dalle oligarchie politico-religiose che l'avevano dominata fin dal '500, era in pieno subbuglio. In particolare i defraudati, cio\u00e8 gli ex fratelli della potentissima Fraternita del Sacro Latte, stavano portando avanti una faida cittadina contro tutti coloro che appoggiavano la politica illuministica del granduca tra cui appunto Alessandra Mari. Cos\u00ec, la sera della vigilia del Corpus Domini, mentre passeggiava con un amico vicino a casa Ulivieri, all'imbocco di via Roma, venne circondata da un gruppo minaccioso di gente. Un ragazzo prese a gridare \"ban ban\", il ritornello che precedeva il pestaggio, e cominci\u00f2 a tirare la gonnella alla Mari. La Mari dette subito uno schiaffo al ragazzo e quando Vincenzo Soldani, uno dei capibanda del tumulto, si fece avanti e disse \"chi ne vuole venga\" Sandrina si gett\u00f2 nella rissa fuoribonda che ne segu\u00ec senza nessuna esitazione. E ne usc\u00ec illesa.\nNon a caso dunque, al momento dell'insurrezione antinapoleonica del Viva Maria scoppiata ad Arezzo nel 1799, arruol\u00f2 una truppa di volontari e li guid\u00f2 verso Firenze nel tentativo di restaurare il granduca. \u00ab\"Sandrina Mari vestita da donna e da guerriero insieme, montando un bel cavallo bianco, con a destra l'inseparabile ministro Wyndham e a sinistra il cappellano Fra Bortolo che portava sulla coscia una enorme croce di sughero, acclamata per la sua bellezza dai fiorentini, fece il trionfale ingresso in Firenze dalla porta San Niccol\u00f2 alla testa di 2500 aretini; mentre altri 2500 provenienti da Pontassieve, vi entravano da Porta alla Croce. Lorenzo Mari nel momento critico tergiversava trattenuto a Montevarchi dalle amorose cure di certa Anna Del Vita che tentava di impedirgli di seguire la moglie insinuandogli che lei lo voleva spingere alla morte per liberarsene. Ma la Sandrina avendo energicamente protestato che sarebbe andata da s\u00e9 lo convinse\"\u00bb.\nImpossibile dire se Sandrina Mari desiderasse davvero la morte del marito o se erano tutte fantasie dell'amante di Lorenzo ma che la morte del capitano Mari la desiderasse Lord Wyndham, console inglese in Toscana e plenipotenziario per la resistenza contro Napoleone, questo \u00e8 certo. Si vociferava all'epoca e si vocifera tutt'oggi che Wyndham fosse amante di Alessandra ma, in un modo o nell'altro, nessuno lo ha mai dimostrato. Accertato \u00e8 invece che Wyndham si fosse innamorato della Mari e proprio a questa cotta andrebbe fatto risalire un episodio del 1798 che vide protagonista Cosimo Mari, uno dei sei figli della coppia, che nella tenuta di famiglia di San Giorgio a Villole presso Moncioni attent\u00f2 senza successo alla vita del padre per poi essere aiutato da Wyndham a fuggire e ad arruolarsi sulla nave inglese \"Minotauro\".\nComunque sia il momentaneo successo del Viva Maria rese Alessandra Mari una celebrit\u00e0 tanto che nel suo palazzo, Palazzo Mari a Montevarchi, passarono a trovarla nel novembre del 1799 Carlo Emanuele IV di Savoia e sua moglie Maria Clotilde di Borbone-Francia e nel luglio del 1800 Ferdinando I di Borbone e Maria Carolina d'Asburgo-Lorena. Allo stesso tempo per\u00f2 non le mancarono le critiche, spesso feroci, come nel caso di Domenico Luigi Batacchi che le dedic\u00f2 un poema satirico ed eroicomico dall'esaustivo titolo di \"La Pulcella del Valdarno\" in cui non risparmi\u00f2 commenti anche pesanti sulla vita pubblica e privata di Alessandra e di suo marito.\nMa pi\u00f9 che le infamie dei democratici, che certo preferivano i francesi all'assolutismo granducale restaurato dai Mari, fu soprattutto la riconquista napoleonica della Toscana che segn\u00f2 un duro colpo per la coppia che, oltre a varie vessazioni e umiliazioni, nel 1808 si vide anche costretta, per ristrettezze economiche, a vendere il palazzo di Montevarchi ai Del Nobolo e la villa di Moncioni al pittore e accademico Giuseppe Marrubini. I due si trasferirono in un modesto palazzotto in via Cennano 103 che era allora la via del popolo e non dei signori. Ma pi\u00f9 che per la perdita del palazzo signorile Alessandra fu addolorata nel cedere la tenuta di Villole dove era solita dare feste e ricevimenti e che ancora oggi parla di lei nella toponomastica come nel caso della \"Fraschetta Mari\" o del \"Borro Mari\".\nQualche anno dopo per\u00f2 Napoleone rimase solo un ricordo e Alessandra, come scrive il suo biografo Ruggero Berlingozzi, \u00abcessati i bollori politici, frequent\u00f2 la corte di Firenze, sia durante il regno di Ferdinando III, a cui la Toscana fu debitrice di molte e utili riforme, sia durante quello del toscano morfeo che lemme lemme asciugava tasche e maremme. Anzi vi god\u00e8 sempre molta influenza, si guadagn\u00f2 il titolo di baronessa, concessole dopo il 1815 dall'Imperatore Francesco, e, quello che pi\u00f9 monta, ebbe una bella pensione di oltre 2500 lire fiorentine che venne a godersi in patria, largheggiando di carit\u00e0 e di comodi della vita.\nTutti incontrandola, le si toglievano il cappello, salutandola con l'appellativo di Signora Sandrina e, ricevendone sorrisi, cenni cortesi, parole gentili e larghi soccorsi. Qualche volta la pensione finiva prima del tempo, ed ella dava una capatina a corte: e presentandosi a Leopoldo II gli diceva con una franchezza rara: La vostra pensione non mi basta: ricordatevi che v' ho tenuto in collo. E la pensione aveva il complemento richiesto per provvedere ai bisogni della sua casa, aperta ospitalmente ai parenti e agli amici che non era pi\u00f9 il bel Palazzo Mari, ma la propriet\u00e0 bench\u00e9 modesta casetta di Via Cennano, oggi appartenente ai fratelli Ghezzi.\nLe piaceva vivere da signora. A Firenze teneva sempre carrozza, tranne quando andava a corte, ove si recava a piedi, perch\u00e9 pensava e diceva che coi potenti non bisogna dar sfoggio di agiatezza. A Montevarchi poi, non avendo carrozza, si faceva condurre alle conversazioni serali, che frequentava scrupolosamente, in quella famosa portantina, alla sua morte lasciata per ricordo alla famiglia Orsi.\nCurava grandemente la sua persona ed anche da vecchia non celava l'ambizione di mostrare i ruderi di un'antica bellezza; e adoperava un curioso segreto per mantenere la freschezza delle sue carni. Vestiva con eleganza e con lusso, amando ornarsi di gioie e di braccialetti e portando sulla fronte un finimento singolare d'oro con perle incastonate, che a quei tempi si chiamava S\u00e9vign\u00e9.\nLampi dell'antica fierezza e risolutezza non le mancavano. Si ricorda dai vecchi che un tal signore di qui, dalla lingua lunga, e noto per una certa invocazione intercalare poco religiosa, aveva parlato a carico di lei. La messa ultima, anche in passato fu sempre a Montevarchi il ritrovo dell'eleganza; e la farmacia del Romanelli, in quell'ora, ha sempre formicolato di gaudenti, osservatori scrupolosi e un po' maldicenti. La Sandrina colse appunto quell'occasione; e presenti tutti, abbord\u00f2 il malcapitato, schiaffeggiandolo di santa ragione, mentre dicevagli: cos\u00ec imparerai a tener la lingua al suo posto.\nSentiva fortemente l'amicizia ed era affettuosa verso i parenti, e pi\u00f9 particolarmente coi bambini che spesso avvicinava. Lo potrebbe dire tra gli altri il Cav. Avv. Tito Cini che tutti gli anni riceveva dalla Sandrina i suoi bravi regali, alcuni de' quali egli tuttora conserva religiosamente.\nNello stesso tempo che amava i bambini, e forse perch\u00e9 li amava, desiderava per loro una educazione severa, scevra dalla effemminatezza. A Vesca, ospite della famiglia Orsi, si tratteneva molto coi bambini di casa, sui quali esercitava molta autorit\u00e0 e nello stesso tempo li divertiva. Un giorno, dalla sua camera, sent\u00ec che Giannino e la Gegia, bambini di pochi anni, gridavano contro il servitore, perch\u00e9 la loro merenda era piena di mosche; usc\u00ec sollecita di camera ed a suon di scappellotti li obblig\u00f2 a gettar via le mosche ed a mangiarla, facendo loro capire che bisognava avvezzarsi fin da piccoli a vincere le cattive impressioni e la repugnanza dei sensi.\nCostumava di gettare il buon seme nell'animo dei ragazzi, raccontando loro azioni generose, nelle quali molte volte aveva avuto non piccola parte. Strano impasto di donna, della quale non si riesce a spiegare la partecipazione alla lotta del '99: o piuttosto si spiega facilmente, ammettendo l'influsso del cattivo ambiente che alimentato dalla passione trascina ad atti contrari alla indole propria.\nAlla villa Fenzi, presso Firenze, quando vedeva i bambini Bonaini e Fenzi che correvano a circondarla, perch\u00e9 narrasse loro qualche storia, spesso tornava a raccontare l'episodio della Cecchina Soldani che li aveva colpiti vivamente.\nQuesta cattiva madre, faceva parte della nobile famiglia a cui appartenne l'illustre scultore ed architetto Massimiliano, ed abitava la casa di Via del Museo, oggi di propriet\u00e0 Guerri; quella casa intorno alla quale circola tuttora una paurosa leggenda di trabocchetti, di sotterranei, di spiriti maligni, nata forse dal fatto della Cecchina.\nAveva due figlie: una amatissima; l'altra Clarice, odiata per certi innati istinti bestiali che rare volte abbassano la natura umana al livello dei bruti. La Clarice era sempre tenuta segregata in un bugigattolo oscuro, di cui custodiva la chiave l'altra sorella, poco da meno della madre. Priva di luce, di nutrimento, quasi nuda, impiagata dalle battiture, esposta in qualche fredda notte d'inverno sul tetto della tetra casa, la misera Clarice gemeva orridamente. Gi\u00e0 in Montevarchi si era subodorato il mistero, ma nessuno osava avvicinarsi a quella casa. Solo la Sandrina Mari ne ebbe il coraggio: ella pot\u00e9 penetrarvi durante l'assenza della madre, obblig\u00f2 la carceriera ad aprire la carcere della Clarice, che da lei fu condotta via, denunciando la madre al podest\u00e0. N\u00e9 bast\u00f2 questo, perch\u00e9 interess\u00f2 la Granduchessa alla vittima della Cecchina e la sovrana la colloc\u00f2 a proprie spese nel Conventino di Firenze\u00bb.\nContinu\u00f2 a vivere in via Cennano come eroina della citt\u00e0 e femminista ante litteram e alla sua morte venne sepolta nella chiesa dei padri Cappuccini di Montevarchi con l'epigrafe: \u00ab\"Alessandra Cini - vedova del colonnello Cav. Lorenzo De' Mari - \u00e8 qui sepolta - donna per privilegio di natura e di fortuna - meglio straordinaria che rara - fu nota all'Italia - cui nei moti di Toscana - soccorrevole come seppe e le concessero i tempi - contro alle ire del franco invasore - avr\u00e0 storica ricordanza. - Manc\u00f2 di anni presso a 79 - con generale compianto - la sera del due febbraio 1848\"\u00bb"}
{"id": "89829", "revid": "339392", "url": "https://it.wikipedia.org/wiki?curid=89829", "title": "Internet addiction disorder", "text": ""}
{"id": "89830", "revid": "110157", "url": "https://it.wikipedia.org/wiki?curid=89830", "title": "Alvaschein", "text": "Alvaschein (toponimo tedesco; in romancio \"Alvaschagn\", ) \u00e8 una frazione di 134 abitanti del comune svizzero di Albula, nella regione Albula (Canton Grigioni).\nGeografia fisica.\nAlvaschein \u00e8 situato nella valle dell'Albula, sulla sponda destra. Dista 30\u00a0km da Coira, 36\u00a0km da Davos e 52\u00a0km da Sankt Moritz.\nStoria.\nGi\u00e0 comune autonomo che si estendeva per 4,08\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di Alvaneu, Brinzauls, Mon, Stierva, Surava e Tiefencastel per formare il nuovo comune di Albula.\nSimboli.\nLo stemma \u00e8 uno scudo partito nero e argento (bianco), una sega da falegname nera e una chiave argento. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nFino al 1950 la lingua prevalente era il romancio, in seguito l'uso di questo idioma \u00e8 progressivamente diminuito.\nInfrastrutture e trasporti.\nLa stazione ferroviaria pi\u00f9 vicina \u00e8 Tiefencastel della Ferrovia retica, a 3\u00a0km. L'uscita autostradale di Thusis, sulla A13/E43, dista 12\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "89831", "revid": "339392", "url": "https://it.wikipedia.org/wiki?curid=89831", "title": "Internet Addiction Disorder", "text": ""}
{"id": "89834", "revid": "1305772", "url": "https://it.wikipedia.org/wiki?curid=89834", "title": "D'Alembert (disambigua)", "text": ""}
{"id": "89835", "revid": "1226", "url": "https://it.wikipedia.org/wiki?curid=89835", "title": "Uomo-lupo", "text": ""}
{"id": "89836", "revid": "124201081", "url": "https://it.wikipedia.org/wiki?curid=89836", "title": "Uomo lupo (Universal)", "text": "L'Uomo lupo \u00e8 un personaggio immaginario protagonista di una serie di film prodotta dalla Universal Pictures dal 1935 con il film \"Il segreto del Tibet\". Il pi\u00f9 celebre interprete ne fu Lon Chaney Jr., nei cinque successivi film dal 1941 al 1948, dove il personaggio aveva il nome di Larry Talbot. \u00c8 uno degli otto mostri della Universal.\nFonti di ispirazione.\n In questo romanzo - che fonde realt\u00e0 storica con finzione ed \u00e8 ambientato nel corso della guerra franco-prussiana del 1870-71 - Bertrand Caillet, soldato - liberamente basato sulla figura storica di Fran\u00e7ois Bertrand, militare dalle tendenze necrofile e necrosadiche - essendo nato il giorno della vigilia di Natale da una giovane ragazza violentata da un prete, \u00e8 vittima di una maledizione che lo porta a trasformarsi in un lupo mannaro. Tale romanzo ha ispirato anche i film \"L'implacabile condanna\" (prodotto dalla Hammer e interpretato da Oliver Reed, e che ricalca pi\u00f9 fedelmente la trama del romanzo) e \"Legend of Werewolf\" (adattamento pi\u00f9 libero, ma con diversi punti in comune con il romanzo di Endore).\nGenesi del personaggio.\nL'idea di un film sui licantropi venne ai dirigenti della Universal nel 1935, quando venne prodotto il film \"Il segreto del Tibet\" (\"Werewolf of London\"). Questa prima versione, nonostante il trucco ideato da Jack Pierce, non ebbe molto successo fra il pubblico. Non si trattava comunque del primo film incentrato sulla licantropia, dato che ne erano stati girati vari altri a partire da \"The Werewolf\" del 1913 (un cortometraggio muto considerato perduto).\nNel 1941 lo sceneggiatore Curt Siodmak, fuggito dalla Germania nazista a Hollywood a causa delle persecuzioni, ide\u00f2 una nuova sceneggiatura ricca di riferimenti alla religione ebraica (la stella a cinque punte che compare sulla mano delle vittime del licantropo), e scrivendo la poesia \"Even a man who is pure of heart and says his prayers by night may become a wolf when the wolfbane blooms and the autumn moon is bright (Anche l'uomo che ha puro il suo cuore, ed ogni giorno si raccoglie in preghiera, pu\u00f2 diventar lupo se fiorisce l'aconito, e la luna piena splende la sera)\". Diventato una delle pietre miliari del cinema horror, grazie anche al trucco ideato da Jack Pierce e alle musiche tritonali (nel medioevo il \"tritonale\" era legato alla figura di Satana), ed \u00e8 stato pi\u00f9 volte ripreso e citato, per esempio da John Landis nel suo \"Un lupo mannaro americano a Londra\".\nBiografia del personaggio.\nLarry Talbot \u00e8 un rampollo di una ricca famiglia, figlio di una zingara e di Sir John Talbot, viene morso da un licantropo divenendo anch'egli un lupo mannaro. \u00c8 protagonista di pi\u00f9 pellicole, nel corso delle quali cerca un rimedio per il suo male.\nLa figura del licantropo protagonista di questi film \u00e8 differente da tutti gli altri film horror prodotti dalla Universal: Larry Talbot \u00e8 schiacciato da un fato, un destino che sfugge al suo controllo ed \u00e8 tipico della tragedia greca. Talbot non pu\u00f2 far altro che assistere impotente alla maledizione che lo ha colpito, cos\u00ec come ogni volta vede comparire la stella a cinque punte sulla mano della sua prossima vittima.\nQuando la luna \u00e8 piena Larry si trasforma in licantropo e acquisisce capacit\u00e0 incredibili. Possiede una forza sovrumana riuscendo a lanciare un uomo per notevole distanza con una mano sola e pu\u00f2 sollevare enormi pesi senza sforzo.Larry \u00e8 inoltre in grado di spiccare enormi balzi coprendo enormi distanze. Mentre \u00e8 trasformato riesce a guarire molto rapidamente dalle ferite riuscendo a essere trafitto nel petto e a guarire in pochissimo tempo ed \u00e8 invulnerabile a coltelli e armi da fuoco. L'unico modo efficace per ferirlo \u00e8 usare armi fatte d'argento che \u00e8 il punto debole di tutti i licantropi.\nNel film \"Van Helsing\" - che omaggia i film crossover tra i mostri della Universal - il personaggio di Larry Talbot viene rielaborato come un nuovo personaggio di nome Velkan Valerious, che presenta vaghe somiglianze con il Larry Talbot originale (\u00e8 di origine gitana e viene morso da un licantropo mentre cerca di proteggere una persona a lui cara, nel suo caso la sorella Anna). In seguito Velkan viene ucciso da Gabriel Van Helsing con un proiettile d'argento, ma prima di morire riuscir\u00e0 a passare la sua maledizione al cacciatore di mostri.\nAltri media.\nNarrativa"}
{"id": "89837", "revid": "1226", "url": "https://it.wikipedia.org/wiki?curid=89837", "title": "Lupo mannaro", "text": ""}
{"id": "89838", "revid": "110157", "url": "https://it.wikipedia.org/wiki?curid=89838", "title": "Arosa", "text": "Arosa (toponimo tedesco) \u00e8 un comune svizzero di 3\u00a0205 abitanti del Canton Grigioni, nella regione Plessur. Il 1\u00ba gennaio 2013 ha inglobato i comuni soppressi di Calfreisen, Castiel, Langwies, L\u00fcen, Molinis, Peist e Sankt Peter-Pagig.\nAmministrazione.\nArosa, per la sua attenzione a favorire il turismo sostenibile e la mobilit\u00e0 dolce, fa parte della cooperazione Perle delle Alpi.\nSport.\nRilevante stazione sciistica, Arosa ha ospitato numerose competizioni sciistiche internazionali, tra le quali varie tappe della Coppa del Mondo e della Coppa Europa di sci alpino, i Campionati mondiali di snowboard 2007 e alcune tappe della Coppa del Mondo di snowboard e della Coppa del Mondo di freestyle. \u00c8 stata inoltre teatro di numerose tappe del Tour de Suisse di ciclismo. La squadra di hockey su ghiaccio locale \u00e8 l'Eishockeyclub Arosa."}
{"id": "89843", "revid": "76963", "url": "https://it.wikipedia.org/wiki?curid=89843", "title": "Spintaro", "text": "Biografia.\nFu allievo di Socrate e da questi fu avviato alla musica e alla filosofia; ebbe certamente contatti a Taranto col concittadino Archita e con la filosofia pitagorica.\nSpintaro trasmise al figlio Aristosseno gli aneddoti e le testimonianze che gli servirono per scrivere intorno al pitagorismo e per formarsi una sua dottrina filosofica che influenz\u00f2 la sua concezione della musica. Non \u00e8 escluso che gli svariati progressi ottenuti da Aristosseno in questo campo si debbano anche alla scuola pitagorica."}
{"id": "89847", "revid": "767487", "url": "https://it.wikipedia.org/wiki?curid=89847", "title": "Lantsch", "text": "Lantsch (ufficialmente Lantsch/Lenz, in cui \"Lantsch\" \u00e8 la denominazione in romancio e \"Lenz\" quella in tedesco, ) \u00e8 un comune svizzero di 535 abitanti del Canton Grigioni, nella regione Albula.\nGeografia fisica.\nLantsch \u00e8 situato nella valle dell'Albula, sulla sponda destra, lungo la strada cantonale per Lenzerheide. Dista 23\u00a0km da Coira, 34\u00a0km da Davos e 54\u00a0km da Sankt Moritz. Il punto pi\u00f9 elevato del comune \u00e8 la cima dell'Aroser Rothorn (2\u00a0980\u00a0m\u00a0s.l.m.), che segna il confine con Albula e Arosa.\nStoria.\nI primi segni di un insediamento si hanno gi\u00e0 nella prima et\u00e0 del ferro; . Citato in et\u00e0 carolingia come \"Lanzes\", nel Medioevo pass\u00f2 di mano a varie casate; dal 1477 al 1652 fu un possedimento austriaco. Lantsch si trovava su un importante crocevia commerciale per la regione e possedeva i diritti di dazio per le strade che portavano al passo dell'Albula, al passo del Giulio e alla valle della Landwasser.\nSimboli.\nLo stemma ha sfondo blu, con un cavallo argento carico di botti rosse. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nMeno del 20% dei residenti parla romancio, il resto parla tedesco .\nEconomia.\nLantsch \u00e8 una localit\u00e0 di villeggiatura estiva (escursionismo, alpinismo) e invernale (stazione sciistica).\nInfrastrutture e trasporti.\nLa stazione ferroviaria pi\u00f9 vicina \u00e8 quella di Tiefencastel della Ferrovia Retica, a 6\u00a0km. L'uscita autostradale di Thusis, sulla A13/E43, dista 17\u00a0km."}
{"id": "89849", "revid": "110157", "url": "https://it.wikipedia.org/wiki?curid=89849", "title": "Parpan", "text": "Parpan (toponimo tedesco; in romancio \"Parpaun\", desueto; ) \u00e8 una frazione di 242 abitanti del comune svizzero di Churwalden, nella regione Plessur (Canton Grigioni).\nStoria.\nFino al 31 dicembre 2009 \u00e8 stato un comune autonomo che si estendeva per 9,29\u00a0km\u00b2; il 1\u00ba gennaio 2010 \u00e8 stato aggregato al comune di Churwalden assieme all'altro comune soppresso di Malix.\nSport.\nStazione sciistica, ha ospitato alcune tappe della Coppa del Mondo di sci alpino."}
{"id": "89852", "revid": "110157", "url": "https://it.wikipedia.org/wiki?curid=89852", "title": "Tschiertschen", "text": "Tschiertschen (toponimo tedesco) \u00e8 una frazione di 212 abitanti del comune svizzero di Tschiertschen-Praden, nella regione Plessur (Canton Grigioni).\nStoria.\nFino al 31 dicembre 2008 \u00e8 stato un comune autonomo che si estendeva per 21,34\u00a0km\u00b2; il 1\u00ba gennaio 2009 \u00e8 stato accorpato all'altro comune soppresso di Praden per formare il nuovo comune di Tschiertschen-Praden."}
{"id": "89856", "revid": "110157", "url": "https://it.wikipedia.org/wiki?curid=89856", "title": "Mon (Albula)", "text": "Mon (toponimo romancio; in tedesco \"Mons\", ufficiale fino al 1943, ) \u00e8 una frazione di 79 abitanti del comune svizzero di Albula, nella regione Albula (Canton Grigioni).\nGeografia fisica.\nMon \u00e8 situato nella Val Sursette, sulla sponda sinistra del torrente Giulia. Dista 33\u00a0km da Coira, 38\u00a0km da Davos e 47\u00a0km da Sankt Moritz. Il punto pi\u00f9 elevato del territorio \u00e8 a quota 2\u00a0300\u00a0m\u00a0s.l.m., sul confine con Surses e Stierva.\nStoria.\nGi\u00e0 comune autonomo che si estendeva per 8,46\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di Alvaneu, Alvaschein, Brinzauls, Stierva, Surava e Tiefencastel per formare il nuovo comune di Albula.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nL'85% della popolazione \u00e8 di madrelingua romancia.\nInfrastrutture e trasporti.\nLa stazione ferroviaria pi\u00f9 vicina \u00e8 Tiefencastel della Ferrovia Retica, a 4\u00a0km. L'uscita autostradale di Thusis, sulla A13/E43, dista 17\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "89857", "revid": "110157", "url": "https://it.wikipedia.org/wiki?curid=89857", "title": "Tiefencastel", "text": "Tiefencastel (toponimo tedesco; in romancio \"Casti\", ) \u00e8 una frazione di 247 abitanti del comune svizzero di Albula, nella regione Albula (Canton Grigioni).\nGeografia fisica.\nTiefencastel \u00e8 situato nella valle dell'Albula, presso la confluenza del Giulia. Dista da Coira, da Davos, da Sankt Moritz e da Bellinzona. Il punto pi\u00f9 elevato del territorio \u00e8 a quota sul Piz Mitgel, al confine con Savognin e Filisur.\nStoria.\nTiefencastel \u00e8 stato menzionato per la prima volta nell'831 con il nome di \"Castello Impitinis\"; dal XIV secolo era indicato come \"T\u00fcffenkasten\".\nGi\u00e0 comune autonomo che si estendeva per , il 1\u00ba gennaio 2015 \u00e8 stato accorpato agli altri comuni soppressi di Alvaneu, Alvaschein, Brinzauls, Mon, Stierva e Surava per formare il nuovo comune di Albula, del quale Tiefencastel \u00e8 il capoluogo.\nSimboli.\nLo stemma \u00e8 in argento (bianco) con uno scaglione blu, due torri rosse con un portale nel mezzo dello stesso colore. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nIl paese ha visto una progressiva regressione del romancio.\nInfrastrutture e trasporti.\nStrade.\nTiefencastel \u00e8 posta all'incrocio fra le strade principali 3 e 417, percorse dalla strada nazionale 29.\nL'uscita autostradale pi\u00f9 vicina, a , \u00e8 quella di Thusis sud, sulla A13/E43.\nFerrovie.\nLa localit\u00e0 \u00e8 servita dalla stazione di Tiefencastel sulla ferrovia dell'Albula.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "89859", "revid": "20768", "url": "https://it.wikipedia.org/wiki?curid=89859", "title": "Sillaba", "text": "La sillaba \u00e8 un complesso di suoni che si pronuncia unito con una sola emissione di voce. L'unit\u00e0 prosodica della sillaba \u00e8 presente nelle realizzazioni foniche di ogni lingua, e il fatto che i parlanti sappiano sillabare con naturalezza nelle proprie lingue dimostra che la sillaba \u00e8 un elemento del linguaggio implicito nella coscienza linguistica di ogni parlante.\n\u00c8 formata da tre o pi\u00f9 elementi: un attacco (o incipit; \"onset\" in inglese), un nucleo e una coda. Nucleo e coda sono in genere riuniti in un'ulteriore unit\u00e0 prosodica detta \"rima\". Il nucleo \u00e8 l'unica parte obbligatoria; possono costituire nucleo sillabico le vocali, i dittonghi, e, in alcune lingue, le consonanti sonoranti (liquide, come [r] e [l], o nasali, come [m] o [n]).\nNormalmente, la sillaba e le sue componenti sono indicate con lettere dell'alfabeto greco: \u03c3 indica l'intera sillaba, \u03bd il nucleo, \u03ba la coda, \u03c9 l'attacco. Nucleo e coda formano la rima (\u03c1). Il termine \"testa\", a seconda delle varie scuole, \u00e8 sinonimo di \"attacco\" o di \"nucleo\". Una sillaba \u00e8 detta \"aperta\" o \"libera\" quando termina per vocale, \"chiusa\" o \"implicata\" quando termina per consonante.\nLa sillaba tonica, quella su cui cade l'accento o sulla quale deve essere appoggiata la voce per una corretta pronuncia, caratterizza la parola stessa, infatti abbiamo parole tronche quando la sillaba tonica \u00e8 l'ultima, piane quando la sillaba tonica \u00e8 la penultima, sdrucciole quando la sillaba tonica \u00e8 la terzultima, bisdrucciole quando la sillaba tonica \u00e8 la quartultima. Nella lingua italiana abbiamo in prevalenza parole piane.\nLa sillaba protonica \u00e8 quella che precede la sillaba tonica.\nSillabazione fonetica e ortografica.\nLa sillaba rappresenta l'unit\u00e0 minima di realizzazione sonora del linguaggio umano. Ogni parola si compone almeno di una sillaba, infatti le parole pi\u00f9 brevi sono dette \"monosillabi\".\nQuando abbiamo difficolt\u00e0 nel comunicare ad un interlocutore una parola piuttosto lunga, ad esempio perch\u00e9 la linea telefonica \u00e8 disturbata, spesso la si divide in parti pi\u00f9 piccole, che corrispondono alle sillabe. La scansione sillabica praticata in tali situazioni corrisponde in linea di massima a quella prevista dalla norma ortografica, salvo per alcuni casi particolari. La sillabazione ortografica, adottata soprattutto per andare a capo interrompendo una parola, mira proprio a segmentare la parola in costituenti pi\u00f9 piccoli ma adatti ad una pronuncia autonoma.\nUn discorso analogo vale per la sillabazione poetica. Anch'essa si discosta per alcune convenzioni proprie da quella fonetica, ma in linea di massima la versificazione si basa sul conteggio delle sillabe fonetiche, al fine di dare ritmo alle sequenze. L'unit\u00e0 della sillaba \u00e8 riconosciuta in tutte le tradizioni di poesia orale. Anche quelle basate sull'unit\u00e0 del piede, come quella latina, non fanno eccezione, perch\u00e9 il piede si basa sul raggruppamento di pi\u00f9 sillabe. Il principio della sillabazione \u00e8 presente nella metrica latina come in quella italiana, la differenza sostanziale \u00e8 nella considerazione degli accenti.\nIl concetto di sillaba fa parte della competenza linguistica di ogni parlante nativo, compresi bambini ed analfabeti. Ancor prima dell'insegnamento scolastico, i bambini sono in grado di sillabare; ad esempio alcuni giochi verbali da loro praticati si basano sul rimescolamento delle sillabe. Gli insegnanti della scuola elementare solitamente non si dilungano per spiegare in cosa consista la sillabazione, ma semplicemente riportano ai bambini degli esempi che subito loro sanno imitare con altre parole. La scuola si dedica ad alcuni particolari casi, che provocano dubbi sul numero delle sillabe oppure sulla divisione di alcuni gruppi consonantici. Famosa \u00e8 la regola che vuole \u201cla lettera S sempre ad inizio sillaba\u201d, che i bambini imparano a memoria, perch\u00e9 spontaneamente potrebbero optare per una scansione diversa. In realt\u00e0 gli studi linguistici sulla sillabazione spesso mostrano il valore del modo di sillabare dei bambini. Ad esempio concordano con i bambini non scolarizzati nell'assegnare il suono , quando seguito da consonante, alla sillaba precedente.\nLo stesso vale per l'altro punto problematico, la sillabazione in caso di vocali in iato. Parole come \"mio\" secondo la norma tradizionale andrebbero sillabate come \u201cmi-o\u201d, cio\u00e8 con uno iato, uno stacco sillabico tra due vocali contigue. I bambini spesso in tali casi sono in dubbio tra la scansione bisillabica della norma ed una monosillabica. In realt\u00e0 entrambe sarebbero possibili perch\u00e9 la sillabazione dipende dalla pronuncia della parola, in particolare dalla velocit\u00e0 d'elocuzione. La norma tradizionale si riferisce a parole pronunciate in isolamento, a ritmo lento; i bambini invece si basano sulla pronuncia nel parlato quotidiano, a ritmo allegro, in cui la parola \u00e8 inserita in una catena fonica pi\u00f9 ampia, ed \u00e8 soggetta a fenomeni come quello della devocalizzazione in iato che provocano una riduzione del numero delle sillabe.\nEsiste quindi uno scarto fra la scansione sillabica imposta dalla norma ortografica italiana e quella reale, basata sulla pronuncia effettiva, detta anche \"sillabazione fonetica\".\nLa sillabazione ortografica dovrebbe ovviamente essere il riflesso di quella reale, ma gli studi di fonetica ne hanno rilevato le incongruenze.\nAnche le grammatiche tradizionali, che per definizione privilegiano la norma e la lingua scritta, notano che in alcuni casi la sillabazione ortografica \u00e8 incoerente rispetto alla realt\u00e0 fonetica. Si pu\u00f2 citare la grammatica di Luca Serianni, punto di riferimento per tutte le grammatiche tradizionali che le sono seguite.\nSerianni si rif\u00e0 alle norme fissate dall'Ente Nazionale di Unificazione (UNI) nel 1969, ma evidenzia come in alcuni casi nella sillabazione \u201cc'\u00e8 contrasto tra grafia e fonetica\u201d, soprattutto nelle sequenze con S seguita da consonante.\nAlcuni linguisti propongono quindi di specificare, nel riferirsi al concetto di sillaba, se si tratti dell'unit\u00e0 individuata dalle norme dell'ortografia oppure a livello fonetico. Luciano Canepari, ad esempio, le distingue ricorrendo al termine di \"fono-sillaba\" per riferirsi all'unit\u00e0 fonetica, mentre con \"sillaba\" o pi\u00f9 precisamente \"grafo-sillaba\" si riferisce alla sillaba ortografica.\nDefinizione acustica.\nDal punto di vista acustico ogni sillaba corrisponde ad un picco di intensit\u00e0 sonora, il nucleo. Attorno ad esso possono essere aggregati altri suoni pi\u00f9 deboli, divisi fra le sillabe in modo che ogni attacco sia meno intenso della coda precedente. In tal modo la sillaba inizia con un minimo di intensit\u00e0 e termina prima del minimo successivo, formando un profilo dell'intensit\u00e0 ascendente-discendente.\nLa scansione sillabica che ogni parlante \u00e8 in grado di compiere sembra corrispondere in linea di massima al suddetto principio acustico. Quando un suono debole si trova fra due suoni intensi viene spontaneamente sillabato come attacco del nucleo successivo.\nLo stesso avviene quando intercorrono in sequenza due suoni deboli con intensit\u00e0 crescente, entrambi aggregati come attacco al nucleo successivo.\nQuando invece con due suoni deboli consecutivi il primo \u00e8 pi\u00f9 intenso dell'altro, la scansione lo aggrega al nucleo precedente, mentre il secondo \u00e8 sillabato con il nucleo successivo.\nCi\u00f2 per\u00f2 non pu\u00f2 avvenire se i due suoni deboli si trovano in posizione iniziale, perch\u00e9 entrambi dovranno per forza venir sillabati come attacco della prima sillaba. La stessa situazione si verifica in posizione interna quando i suoni deboli consecutivi sono tre o pi\u00f9, perch\u00e9 non sempre diventa possibile una sillabazione che crei un profilo dell'intensit\u00e0 ascendente-discendente.\nLa funzione di nucleo sillabico \u00e8 normalmente riservata alle vocali, mentre quella di attacco e di coda \u00e8 svolta dalle consonanti. Anche dal punto di vista etimologico il termine consonanti si riferisce alla loro propriet\u00e0 di \"con-suonare\", cio\u00e8 di dover suonare assieme alle vocali. Le consonanti non vengono mai emesse da sole, ma si appoggiano alle vocali. Anche nei nomi delle lettere dell'alfabeto italiano, ad esempio, mentre il nome delle vocali corrisponde al loro suono, il nome delle consonanti occlusive \u00e8 composto dal loro suono seguito da una vocale.\nLa distinzione fra suoni intensi, che fungono da nuclei, e suoni deboli non \u00e8 per\u00f2 netta e statica come quella tradizionale fra vocali e consonanti. In realt\u00e0 vocali e consonanti formano un crescendo continuo d'intensit\u00e0, e la linea di separazione tra foni forti (sillabici) e foni deboli varia da lingua a lingua.\nScala di sonorit\u00e0.\nI foni possono essere ordinati in base all'intensit\u00e0 in una scala di sonorit\u00e0, detta anche \"scala di sillabicit\u00e0\", intendendo con sillabicit\u00e0 la propensione di un fono a fungere da nucleo sillabico. Normalmente la scala \u00e8 composta per livelli gerarchici che riuniscono foni di intensit\u00e0 simile. Piccole differenze nell'intensit\u00e0 solitamente non sono messe in rilievo, perch\u00e9 non corrispondono a differenti comportamenti nella sillabazione. Ad esempio i foni [j] e [w] sono posti sullo stesso livello perch\u00e9 nella sillabazione delle lingue mostrano di norma un comportamento identico, nonostante [j] sia a rigore leggermente pi\u00f9 intenso di [w].\nUna scala di sillabicit\u00e0 dettagliata di norma distingue almeno dieci livelli:\nLa scala di intensit\u00e0 riportata inizia con il massimo dell'intensit\u00e0 e termina con il minimo. Altri nomi con cui \u00e8 indicata sono \"scala di sonorit\u00e0 intrinseca\" e \"scala della forza vocalica\". In alcuni testi linguistici viene riportata una gerarchia inversa, detta \"scala della forza consonantica\", che si basa non sull'intensit\u00e0 acustica ma sulla forza articolatoria impiegata nella realizzazione dei foni. A parit\u00e0 di intensit\u00e0 dell'emissione acustica, i foni in cima alla scala di forza consonantica comportano un maggior dispiego di energia nella realizzazione.\nL'intensit\u00e0 acustica \u00e8 determinata dalla modalit\u00e0 di produzione di un fono. Il fattore pi\u00f9 rilevante \u00e8 la configurazione della glottide: i foni sonori hanno un'intensit\u00e0 superiore a quella dei foni sordi. Gli altri tipi di fonazione glottidale, non considerati nella scala sovraesposta, incidono sull'intensit\u00e0 perlopi\u00f9 in modo intermedio rispetto alla fonazione sonora e a quella sorda.\nUn altro fattore fondamentale \u00e8 l'apertura articolatoria: meno il canale orale \u00e8 ristretto e maggiore sar\u00e0 l'intensit\u00e0. La fonazione sonora e l'apertura articolatoria massima portano a collocare in cima alla scala le vocali. \u00c8 interessante per\u00f2 notare che se l'articolazione delle vocali viene realizzata con una fonazione sorda la loro intensit\u00e0 cala drasticamente, divenendo inferiore a quella delle occlusive sonore. Viceversa per i suoni pi\u00f9 chiusi, specialmente quelli occlusivi e fricativi, la differenza fra fonazione sorda o sonora \u00e8 poco rilevante, tanto che molti autori non distinguono agli ultimi livelli della scala il tipo di fonazione.\nSubito dopo le vocali nella scala si trovano le approssimanti, leggermente pi\u00f9 chiuse delle vocali e quindi leggermente meno intense. Un altro nome con cui la linguistica tradizionale designa le approssimanti dell'italiano \u00e8 \"semiconsonanti\", che indica proprio la loro collocazione intermedia fra le vocali e le altre consonanti; nella classificazione IPA sono collocate per\u00f2 fra le consonanti.\nLa differenza nel modo di articolazione provoca la differenza d'intensit\u00e0 fra vibranti e laterali. Nella realizzazione delle vibranti si forma un'occlusione durante i rapidi contatti dell'apice linguale con la volta palatale, ma fra un contatto e l'altro il canale orale rimane aperto. Nella realizzazione delle laterali invece la cavit\u00e0 orale viene parzialmente chiusa dalla lingua, che lascia passare l'aria solo ai lati, e il suono cos\u00ec prodotto ha un'intensit\u00e0 minore di quella delle vibranti. Tuttavia la differenza d'intensit\u00e0 fra vibranti e laterali non \u00e8 di grande rilievo, e anche il loro comportamento sillabico \u00e8 similare, tanto che molti autori nelle scale di sillabicit\u00e0 le raggruppano assieme sotto il nome di liquide. L'intensit\u00e0 dei foni occlusivi nasali \u00e8 legata invece a diversi fattori. La cavit\u00e0 nasale non solo funge da via di uscita dell'aria, ma funziona anche da cassa di risonanza. L'occlusione realizzata nel cavo orale contemporaneamente per\u00f2 smorza parte dell'intensit\u00e0.\nIn fondo alla scala si collocano i foni fricativi ed occlusivi, che presentano il minimo dell'apertura articolatoria. Come accennato sopra non tutti gli studiosi li dividono su quattro livelli. Spesso la suddivisione \u00e8 meno minuziosa, ma le soluzioni adottate sono differenti. Alcuni linguisti considerano assieme sonore e sorde, distinguendo per\u00f2 fra fricative (il penultimo livello d'intensit\u00e0) ed occlusive (l'ultimo). Altri accomunano occlusive e fricative sonore da una parte e occlusive e fricative sorde dall'altra, considerando pi\u00f9 rilevante la loro sonorit\u00e0 glottidale. Dal punto di vista strettamente acustico quest'ultima \u00e8 la soluzione pi\u00f9 coerente, in quanto lo scarto d'intensit\u00e0 si presenta soprattutto con il variare della sonorit\u00e0, mentre \u00e8 meno marcato con il variare del modo di articolazione da occlusivo a fricativo. Basandosi invece sul comportamento sillabico \u00e8 preferibile la prima soluzione: nonostante la piccola differenza d'intensit\u00e0, occlusive sonore e sorde si presentano normalmente nella sillabazione come una classe compatta. Lo stesso vale pure per le fricative, ma in misura minore, perch\u00e9 pu\u00f2 accadere anche che le fricative sonore si comportino in modo diverso dalle fricative sorde."}
{"id": "89861", "revid": "125870421", "url": "https://it.wikipedia.org/wiki?curid=89861", "title": "Carlo Maria Martini", "text": "Esegeta oltre che biblista, \u00e8 stato arcivescovo di Milano dal 1979 al 2002. Oltre a essere stato un uomo di grande cultura teologica fu anche uomo del dialogo tra le religioni, a cominciare dall'ebraismo, i cui fedeli amava definire \u201c\"fratelli maggiori\"\u201d. Fu soprannominato \"cardinale del dialogo\".\nBiografia.\nSacerdote e biblista.\nCarlo Maria Martini nacque a Torino il 15 febbraio 1927, da Leonardo Martini, un ingegnere torinese originario di Orbassano (dove si rec\u00f2 come sfollato in tempo di guerra) e da Olga Maggia. Venne battezzato una settimana dopo la nascita nella parrocchia \"Immacolata Concezione\" di Borgo San Donato, il quartiere dove trascorse anche l'infanzia e l'adolescenza.\nSvilupp\u00f2 sin da giovanissimo interessi biblici:\nNel 1944 all'et\u00e0 di 17 anni entr\u00f2 nella Compagnia di Ges\u00f9 presso la casa religiosa dei gesuiti di Cuneo. Comp\u00ec gli studi presso l'Istituto Sociale di Torino e ricevette l'ordine sacro il 13 luglio 1952 a Chieri nella Chiesa di Sant'Antonio dal cardinale Maurilio Fossati, arcivescovo di Torino.\nCirca la propria vocazione, dichiar\u00f2 poi:\nConsegu\u00ec il dottorato in teologia fondamentale presso la Pontificia Universit\u00e0 Gregoriana nel 1958, con una tesi dal titolo \"Il problema storico della Risurrezione negli studi recenti\".\nNel 1959 compie il suo primo viaggio in Terra santa visitando luoghi archeologici come studioso.\nNel 1964 cura una nuova edizione del Nuovo Testamento in greco e latino. Dopo aver insegnato nella Facolt\u00e0 teologica di Chieri, torn\u00f2 a Roma e, nel 1966, si laure\u00f2 in Sacra Scrittura summa cum laude al Pontificio Istituto Biblico con l'importante tesi \"Il problema della recensionalit\u00e0 del codice B alla luce del papiro Bodmer XIV\", pubblicata nello stesso anno. Prosegu\u00ec gli studi in Sacra Scrittura sempre presso il Pontificio Istituto Biblico, dove nel 1962 gli venne assegnata la cattedra di critica testuale e il 29 settembre 1969 venne nominato rettore, incarico che manterr\u00e0 fino al 1978. Come rettore compie numerose visite a Gerusalemme, diviene amico di Shemaryahu Talmon, rettore dell'universit\u00e0 ebraica di Gerusalemme, con cui instaura una serie di rapporti e collaborazioni, arrivando a un programma di scambi interculturali in cui gli studenti italiani (in prevalenza religiosi e religiose) avrebbero potuto frequentare un semestre di studi nell'universit\u00e0 di Gerusalemme, per meglio conoscere il mondo e la cultura ebraica, programma attivo ancora dopo 30 anni della sua nascita.\nNello stesso periodo diventa uno dei cinque studiosi riuniti in un comitato internazionale incaricato di curare una nuova edizione critica del Nuovo testamento greco, Martini \u00e8 l'unica componente cattolica e l'unica italiana del comitato costituito da studiosi di diverse confessioni cristiane.\nDal 1974 al 1980 ha fatto parte della Pontificia commissione biblica internazionale. Il 18 luglio 1978 papa Paolo VI lo nomin\u00f2 magnifico rettore della Pontificia Universit\u00e0 Gregoriana succedendo al gesuita canadese Herv\u00e9 Carrier. Nella Quaresima dello stesso anno inoltre era stato invitato dal papa a predicare il ritiro annuale in Vaticano.\nArcivescovo di Milano.\nInsediamento e primi anni.\nNominato arcivescovo di Milano il 29 dicembre 1979 da papa Giovanni Paolo II, venne da lui consacrato nella basilica di San Pietro il 6 gennaio successivo. Il 10 febbraio 1980 fece l'ingresso a piedi nella diocesi ambrosiana, dicendo \"Vengo da lontano, come Paolo, con titubanza\", succedendo al cardinale Giovanni Colombo.\nA valle della nomina ad arcivescovo, ebbe luogo un momento conviviale presso l'Universit\u00e0 Gregoriana al quale partecip\u00f2 Pedro Arrupe, l'allora Superiore Generale dei gesuiti di cui mons. Martini era considerato il successore pi\u00f9 probabile.\nNel 1981, Giovanni Paolo II revoc\u00f2 la nomina di Arrupe, sostituendolo con i padri Paolo Dezza e Giuseppe Pittau. La nomina di Martini al vertice massimo di una delle diocesi pi\u00f9 importanti d'Italia fu vista come un modo per poter giungere al commissario pontificio dell'ordine.\nNel 2001, ricordando il suo ingresso a Milano nella lettera pastorale \"Sulla tua parola\", scriver\u00e0:\nFin dall'inizio la sua attivit\u00e0 pastorale venne caratterizzata dalla ricerca di un contatto personale con tutte le realt\u00e0 umane della diocesi, con passeggiate solitarie nelle vie cittadine, arrivando a festeggiare il suo primo onomastico servendo la minestra ai \"barboni\" nel rifugio di fratel Ettore sotto la stazione centrale. Ritorn\u00f2 da fratel Ettore nel 2000, due anni prima di salutare la citt\u00e0.\nNel 1980, il suo primo anno da vescovo, caddero uccisi dai brigatisti il magistrato Guido Galli e il giornalista del \"Corriere della Sera\", Walter Tobagi. Lui celebr\u00f2 i funerali e nello stesso tempo disse s\u00ec alla richiesta di battezzare i due gemelli di Giulia Borrelli, terrorista di prima Linea che era in carcere per aver sparato a un uomo.\nNel novembre dello stesso anno avvi\u00f2 nella diocesi la pratica della \"Scuola della Parola\", ricalcata sulla \"Lectio divina\", per insegnare a \u00ableggere un testo biblico usato nella liturgia, per gustarlo nella preghiera e applicarlo alla propria vita\u00bb.\nPi\u00f9 volte, nei primi anni, \u00e8 stato sul punto di rinunciare di fronte al peso delle responsabilit\u00e0. In quel periodo lavorava tantissimo. A volte and\u00f2 anche a trovare in segreto famiglie bisognose della citt\u00e0, fermandosi a cena da loro, servendo a tavola e chiedendo anche di lavare i piatti. Approfitt\u00f2 anche del breve periodo di anonimato, all'inizio quand'era ancora quasi sconosciuto, per passeggiare in citt\u00e0 o andare a comprare il giornale.\nGli anni del terrorismo.\nIl 2 febbraio 1983 papa Giovanni Paolo II lo cre\u00f2 cardinale presbitero del titolo di Santa Cecilia. Fu il porporato italiano pi\u00f9 giovane fino alla creazione del cardinale Giacomo Biffi, arcivescovo metropolita di Bologna.\nIn uno dei suoi primi atti come cardinale Martini, con l'intermediazione del cappellano don Melesi visit\u00f2 il gruppo di terroristi detenuti nel carcere milanese di San Vittore iniziando un dialogo con coloro che intendevano dissociarsi o pentirsi della loro scelta.\nSempre nel 1983 fu scelto come interlocutore dai militanti di Prima Linea in una \"conferenza di organizzazione\" che si tenne nel carcere Le Vallette di Torino, dove erano concentrati la gran parte degli imputati del \"maxiprocesso\" che era in corso contro l'organizzazione, che decisero di far consegnare proprio all'arcivescovo Carlo Maria Martini le armi ancora in disponibilit\u00e0 dei piellini rimasti liberi. Il 13 giugno 1984 uno sconosciuto si present\u00f2 nell'arcivescovado di Milano al segretario di Martini e abbandon\u00f2 sul tavolo tre borse da tennis contenenti le ultime armi dell'organizzazione terroristica, tra cui due AK-47 Kalashnikov, mitra, pistole, munizioni e bombe per bazooka; la consegna delle armi venne preannunciata a Martini da Ernesto Balducchi, leader dei Comitati Comunisti Rivoluzionari e sotto processo al tempo, con una lettera speditagli il 14 maggio. Secondo Sergio Segio, \"quel gesto generoso di Martini sicuramente acceler\u00f2 la fine della lotta armata e contribu\u00ec a dare speranza e un nuovo progetto a migliaia di giovani incarcerati\".\nNell'agosto del medesimo anno battezz\u00f2, a seguito di una richiesta avuta durante la visita natalizia in carcere, due gemelli nati da Giulia Borelli e Enrico Galmozzi, membri di Prima Linea, provocando malumori e proteste in alcuni circoli cattolici e Sergio Lenci, una delle vittime di questi terroristi, sped\u00ec una lettera aperta di protesta al quotidiano \"la Repubblica\". Di fronte alle numerose critiche ricevute Martini spieg\u00f2 la sua opera in un articolo pubblicato in settembre su \"La Civilt\u00e0 Cattolica\" spiegando che il rinnovamento della societ\u00e0 deve passare per il rinnovamento dell'uomo e che la Chiesa deve facilitare ci\u00f2 dando il benvenuto a ogni manifestazione di buona volont\u00e0, incluse quelle provenienti dalle carceri.\n\u00c8 del novembre 1986 il grande convegno diocesano ad Assago sul tema del \"Farsi prossimo\", dove viene lanciata l'iniziativa delle Scuole di formazione all'impegno sociale e politico. Al Sinodo mondiale dei laici, sempre nello stesso anno, tenne un intervento durissimo sulle degenerazioni dei movimenti, sulla loro autoreferenzialit\u00e0 rispetto alla Chiesa. \nLa Cattedra dei non credenti e il dialogo con l'Islam.\nNel 1986 divenne presidente del Consiglio delle Conferenze dei Vescovi d'Europa, carica che manterr\u00e0 fino al 1993. Nel 1987 avvi\u00f2 nell'arcidiocesi l'iniziativa, conclusasi nel 2002, della \"Cattedra dei non credenti\", occasione di incontro e di dialogo tra cristiani e non credenti, rivolta nelle intenzioni di Martini a tutti i \"pensanti\" senza distinzione di credo.\nNel tradizionale Discorso alla Citt\u00e0 del giorno di Sant'Ambrogio del 1990 stup\u00ec tutti i presenti dedicando tutto l'intervento al tema civile e spirituale del rapporto tra \"i milanesi e l'Islam\". Raccomand\u00f2 alla comunit\u00e0 civile in vista di una necessaria \"integrabilit\u00e0\" di trasmettere con forza ai nuovi venuti la consapevolezza di non potersi appellare ai principi della legge islamica per ottenere spazi e prerogative giuridiche specifiche in un regime di laicit\u00e0, sollecitando l'accoglienza e il dialogo.\nNel 1993, Helmut Kohl fu invitato da Mino Martinazzoli e Pierluigi Castagnetti in Italia. Il cancelliere pose come condizione una cena in arcivescovado, durante la quale Kohl e Martini parlarono tutto il tempo di teologia, non di politica, e in tedesco. Il cancelliere tedesco rimase affascinato dal cardinale italiano tanto che considerava Martini un cardinale seriamente papabile e uno dei pastori pi\u00f9 consapevoli e attrezzati per affrontarne l'enorme portata.\nIl 4 novembre 1993 Martini convoc\u00f2 il 47\u00ba sinodo diocesano di Milano, che si concluse nel 1995.\nMassimo propulsore dell'ecumenismo tra le varie Chiese e confessioni cristiane da parte cattolica, sollecit\u00f2 a Milano la fondazione del \"Consiglio Ecumenico delle Chiese Cristiane\". Al contempo promosse in maniera coraggiosa rispetto al magistero il dialogo tra cristianesimo ed ebraismo, segnando in materia una svolta non solo a Milano e in Italia, ma in Europa e in Occidente; in questo campo trov\u00f2 la piena collaborazione e adesione da parte di intellettuali come Paolo De Benedetti e il Rabbino Capo di Milano, Giuseppe Laras.\nVerso il 2000.\nNel 1997 presiedette le celebrazioni del sedicesimo centenario della morte di Sant'Ambrogio, patrono dell'arcidiocesi di Milano. Nell'ottobre del 1999 partecip\u00f2 come membro al sinodo dei vescovi europei. Proprio a questo sinodo evoc\u00f2 \u201cil sogno di una Chiesa giovane\u201d e propose la creazione di un nuovo concilio per discutere sui problemi pi\u00f9 spinosi, tra cui la posizione delle donne nella societ\u00e0 e nella Chiesa, la questione della sessualit\u00e0 e la partecipazione dei laici nella disciplina cattolica del matrimonio.\nIl 23 novembre 2000 papa Giovanni Paolo II lo nomin\u00f2 accademico onorario della Pontificia accademia delle scienze.\nSempre nel 2000 nacque il Natale degli Sportivi, un tradizionale appuntamento fortemente voluto da Martini, che a ogni vigilia di Natale riunisce attorno all'Arcivescovo l'intero mondo sportivo diocesano, professionistico e non.\nIl 7 dicembre 2001 inaugur\u00f2 il Museo diocesano di Milano situato presso i Chiostri di Sant'Eustorgio, parte dell'antico convento domenicano, restituito alla citt\u00e0 dopo un lungo periodo di restauro.\nArcivescovo emerito.\nL'11 luglio 2002 vennero accettate dal papa le dimissioni per sopraggiunti limiti di et\u00e0, presentate secondo le norme del Codice di diritto canonico al compimento dei 75 anni. Alla cattedra di Ambrogio, diventato arcivescovo emerito, gli successe il cardinale Dionigi Tettamanzi. Nello stesso anno viene insignito, nella cerimonia per la consegna dell'Ambrogino d'oro, della Grande Medaglia d'oro del comune di Milano.\nIl periodo a Gerusalemme.\nDal 2002 al 2007 il cardinale Martini visse prevalentemente a Gerusalemme, dove riprese gli studi biblici: a 75 anni ha ritradotto il papiro Bodmer, uno dei pi\u00f9 antichi manoscritti biblici a noi pervenuti, contenente la Prima e la Seconda lettera di Pietro. Sono stati, poi, anni di preghiera intensa per la pace, nel periodo pi\u00f9 duro della Seconda intifada.\nIl desiderio cos\u00ec forte di ritornare a Gerusalemme fu raccontato da Martini stesso in un'intervista concessa a \"Il mio novecento\", un programma della Rai, in cui disse di aver rischiato di venire letteralmente seppellito dalla Terra Santa. Capit\u00f2 ai pozzi di El Gib, reperti del tempo del Re Salomone, allora appena riscavati dagli archeologi.\nIn questi anni, ogni sera, dopo la messa che celebrava al Pontificio Istituto Biblico, la residenza dei gesuiti, incontrava personalmente molti pellegrini. Era solito passeggiare con il panama bianco e un bastone elegante nella citt\u00e0 vecchia, tra la Porta di Damasco e quella di Jaffa, un itinerario che compiva spesso per recarsi dalla casa dei gesuiti biblisti al Santo Sepolcro.\nIn quanto cardinale elettore, partecip\u00f2 al conclave del 2005 che elesse papa il cardinale Joseph Ratzinger, con il nome di Benedetto XVI. In tale occasione, venne indicato dai media come uno dei papabili, sostenuto dall'\"ala progressista\" del collegio cardinalizio. Secondo un resoconto di quel conclave fornito da un cardinale anonimo e raccolto dal vaticanista Lucio Brunelli, il cardinal Martini tuttavia avrebbe ottenuto meno consensi del previsto e il duello sarebbe stato tra Ratzinger e Bergoglio.\nIl 15 febbraio 2007 in occasione dell'ottantesimo genetliaco del cardinale Martini, in base a quanto disposto dal \"motu proprio\" \"Ingravescentem Aetatem\" di Paolo VI del 1970, decaddero tutti gli incarichi ricoperti nella Curia romana e con essi il diritto di entrare in conclave.\nPer ricordare gli anni da lui trascorsi a Gerusalemme e per il suo impegno per il dialogo con il mondo ebraico, sulle sponde del Lago di Tiberiade, \u00e8 sorta una foresta a lui dedicata, inaugurata a giugno 2013.\nIl ritorno in Italia.\nRientr\u00f2 in Italia definitivamente nel 2008 e si stabil\u00ec presso l'Aloisianum, la casa dei gesuiti a Gallarate dove aveva studiato da giovane, per curare la malattia di Parkinson , che rapidamente lo costrinse al silenzio e all'immobilit\u00e0.\nDal 28 giugno 2009 il cardinale cur\u00f2 con cadenza mensile una rubrica dedicata alla fede sul quotidiano italiano \"Corriere della Sera\", rispondendo alle domande poste dai lettori. Mantenne la rubrica fino al 24 giugno 2012.\nNel marzo 2010, in tema alle vicende sulla pedofilia nella Chiesa cattolica, alcune agenzie e testate riportarono un suo pronunciamento favorevole al ripensamento dell'obbligo di celibato dei preti. In un comunicato diffuso per\u00f2 dall'arcidiocesi di Milano, egli sment\u00ec queste dichiarazioni, spiegando che anzi ritenne \u00abuna forzatura coniugare l'obbligo del celibato per i preti con gli scandali di violenza e abusi a sfondo sessuale\u00bb.\nMalattia e morte.\nIl cardinal Martini fu affetto da malattia di Parkinson per circa 16 anni. Non lo tenne nascosto, ma, anzi, lo dichiar\u00f2 apertamente e negli ultimi anni partecip\u00f2 anche ai convegni sulla malattia.\nNel 2008, dopo 6 anni a Gerusalemme, rientr\u00f2 in Italia. Il ritorno al suo paese non fu legato alla malattia, considerando che le sue condizioni di salute erano ancora discrete. Negli ultimi anni le sue visite e i suoi impegni erano diminuiti per l'impossibilit\u00e0 di comunicare agevolmente: per parlare era infatti costretto a far ricorso a un piccolo amplificatore e all'aiuto dei collaboratori. Ciononostante, il 2 giugno 2012 ha potuto incontrare papa Benedetto XVI, in visita a Milano per il VII Incontro Mondiale delle Famiglie, per un breve colloquio in una saletta dell'arcivescovado. Nonostante la malattia non ha fatto mai mancare i suoi interventi sui media toccando temi attualissimi e spesso discordando con quelli del Vaticano.\nA maggio 2012, l'amico rabbino Giuseppe Laras recatosi a salutare il cardinale, si conged\u00f2 prendendogli tra le mani la testa e recitando in ebraico la benedizione sacerdotale (vd. Libro dei Numeri); al termine, Martini raccolse le forze e benedisse nello stesso modo il rabbino.\nDa met\u00e0 agosto 2012 il cardinal Martini non fu pi\u00f9 in grado di deglutire i cibi, ma rifiut\u00f2 rifiut\u00f2 sia il posizionamento di SNG che della PEG. Il 30 agosto il cardinale Angelo Scola, suo successore all'arcidiocesi di Milano, rese pubblico l'aggravarsi delle condizioni di salute di Martini e invit\u00f2 a pregare per lui. La morte sopraggiunse l'indomani alle 15:45.\nLa salma del cardinal Martini, vestita con la casula bianca della messa di Resurrezione, con la croce pettorale, la mitria, il pastorale e il pallio, venne composta sabato 1\u00ba settembre sotto l'altare maggiore del Duomo di Milano. Sono state oltre 200.000 le persone che fino a luned\u00ec pomeriggio, durante la camera ardente allestita in Duomo e aperta giorno e notte, hanno sfilato davanti alla salma, formando due lunghe code inizianti da piazza della Scala.\nAlle esequie, celebrate il 3 settembre dall'arcivescovo di Milano Angelo Scola, presero parte 21.000 persone, tra le quali 12 cardinali, 38 vescovi, 1.200 sacerdoti, il presidente del Consiglio Mario Monti e numerose autorit\u00e0 civili. Nel corso della celebrazione fu letto il messaggio di Benedetto XVI che ricordava l'amore per le Sacre Scritture e la disponibilit\u00e0 all'incontro con tutti. Nello stesso giorno una cerimonia di rito ebraico fu organizzata dalla comunit\u00e0 ebraica di Milano.\nAl termine dei funerali fu tumulato in Duomo, come i suoi tre predecessori san Carlo Borromeo, Alfredo Ildefonso Schuster e Giovanni Colombo, davanti all'altare del Crocifisso di San Carlo. Perch\u00e9 il desiderio del cardinale Martini di essere sepolto in Terra Santa trovasse in qualche modo effettiva realizzazione, in occasione del sigillo definitivo del sepolcro vi furono posti due sacchetti di terra di Eretz Yisrael, fatti giungere dal rabbino Giuseppe Laras e due pergamene, una in ebraico e una in latino.\nPer disposizioni testamentarie, i diritti di autore di Martini furono ereditati dalla Compagnia di Ges\u00f9, gli oggetti personali dai congiunti e quelli legati all'episcopato lasciati al Duomo di Milano.\nIl 2 novembre 2012 il nome di Martini viene iscritto al Famedio insieme a quelli dei \"Grandi di Milano\".\nIn occasione del primo anniversario della morte, \u00e8 stata presentata a papa Francesco la neonata Fondazione Carlo Maria Martini.\nIl 21 febbraio 2016 la via dell'Arcivescovado a Milano diventa via Carlo Maria Martini.\nIl rapporto con Joseph Ratzinger.\nIl biblista Carlo Maria Martini e l'allora cardinale teologo Joseph Ratzinger hanno sempre avuto rapporti cordiali. Martini racconta nello scritto con cui comment\u00f2 l'elezione a pontefice di Ratzinger che conobbe l'opera del teologo tedesco nel periodo della contestazione, leggendo il suo saggio \"Introduzione al cristianesimo\", che gli fece da guida nel raccogliere le idee nella confusione di quegli anni, trovandovi il tema dell'incredulo \u00abforse \u00e8 vero\u00bb che lo spinse anni dopo a creare la \"Cattedra dei non credenti\". Nello stesso periodo, a Monaco ne ascolt\u00f2 una lezione in cui rimase colpito dall'audacia di mischiare in una lezione cattedratica riferimenti di vita concreta e realt\u00e0 locale. Si conobbero personalmente a Roma nell'agosto 1978 quando, alla morte di papa Paolo VI, l'allora arcivescovo di Monaco e Frisinga trascorse nella Capitale le settimane del preconclave.\nDa biblista dedic\u00f2 alcune recensioni ai due volumi dell'opera \"Ges\u00f9 di Nazaret\" firmati da papa Benedetto XVI.\nIl 29 luglio 2007, con l'articolo \"Amo il latino, per\u00f2...\" pubblicato sulle pagine culturali del quotidiano \"Il Sole 24 ore\" critic\u00f2 il \"motu proprio\" \"Summorum Pontificum\" di Benedetto XVI, che liberalizzava le celebrazioni liturgiche secondo i libri precedenti al Concilio Vaticano II. Nell'articolo, Martini affermava che non avrebbe ripreso a celebrare secondo tali libri. Parallelamente esprimeva il proprio rammarico per la decadenza dell'uso del latino nella Chiesa e ricordava la propria abitudine a celebrare in latino la liturgia riveduta a norma del Concilio Vaticano II nelle grandi solennit\u00e0 durante l'episcopato a Milano.\nIl pensiero.\nIl pensiero del cardinale Martini fu sempre caratterizzato dal primato dato alla Parola di Dio, tanto nella sua dimensione contemplativa e orante quanto nella sua capacit\u00e0 di confrontarsi e dialogare con le esigenze e i problemi della vita quotidiana. Per questo, durante gli anni del suo mandato tratt\u00f2 a fondo anche i temi del lavoro, della giustizia, della solidariet\u00e0, della tolleranza. Fu uno dei principali sostenitori della necessit\u00e0 della Chiesa Cattolica di dialogare con le altre religioni e con i non credenti.\nLa situazione della Chiesa moderna.\nNel libro \"Colloqui notturni a Gerusalemme\", pubblicato nel 2009, afferm\u00f2 la necessit\u00e0 di una Riforma della Chiesa:\nInoltre, in una delle sue ultime interviste, l'8 agosto 2012, Martini analizz\u00f2 la situazione della Chiesa, affermando:\nRicerc\u00f2 le motivazioni senza fuggirne, senza tirarsi indietro dalla sacra istituzione, trovando anche esempi e possibili rimedi contro tale affaticamento:\nLa posizione sull'omosessualit\u00e0.\nMartini espresse pi\u00f9 volte una posizione che secondo molti commentatori era di apertura verso il riconoscimento delle coppie omosessuali. In particolare, in un confronto con Ignazio Marino afferm\u00f2: \nEspresse contrariet\u00e0 verso il matrimonio fra persone dello stesso sesso:\nMartini espresse altres\u00ec una valutazione problematica del rapporto di coppia fra persone dello stesso sesso, prefigurando per loro, secondo la dottrina cattolica dalla quale non si discost\u00f2 mai su questo tema, una semplice\nMartini afferm\u00f2 anche che non os\u00f2 mai pensare di porre in atto azioni di discriminazione delle coppie o delle persone omosessuali, o di chiedere allo Stato di fare altrettanto. Tale posizione fu ribadita anche nel suo ultimo libro, \"Il vescovo\":\nIn modo pi\u00f9 esplicito, vengono riassunte le sue principali posizioni in tema di etica morale in uno dei suoi ultimi libri e raccolte di interviste\nLa diffusione dell'HIV.\nNel colloquio con il professor Marino, pubblicato il 21 aprile 2006 ne \"L'Espresso\", afferm\u00f2 che le cifre sulla diffusione del virus dell'immunodeficienza umana destano smarrimento e desolazione:\nIl cardinale sembr\u00f2 aprire alla possibilit\u00e0 dell'uso del profilattico per la limitazione della diffusione del virus:\nTuttavia si interrog\u00f2 pi\u00f9 centralmente se fosse responsabile da parte dell'istituzione religiosa favorire tale metodologia in luogo di un comportamento pi\u00f9 responsabile:\nConcluse che la valutazione di ogni caso locale permetterebbe una pi\u00f9 efficace lotta alla sindrome, evitando un atteggiamento non responsabile.\nLe posizioni sulla nascita e la fine della vita.\nSull'aborto.\nSulla questione dell'aborto manifest\u00f2 comprensione per chi si decide a una scelta, che, tuttavia, Martini stentava ad approvare:\nSull'eutanasia.\nIgnazio Marino, che discusse per lungo tempo di temi bioetici con Martini, scrive che il cardinale aveva trovato nella lettura del Qoelet indicazioni di riflessione su questi argomenti, affermando che il testo biblico invita ad accettare i limiti della nostra conoscenza, indica che \"viviamo anche alla fine della vita\" e quindi si ha diritto a rinunciare a cure valutate \"sproporzionate, come la nutrizione artificiale\".\nIl cardinale Martini disse:\nL'eutanasia, secondo Martini \u00e8:\nMartini ha sempre sollecitato l'elaborazione di una normativa che da una parte consentisse la possibilit\u00e0 del rifiuto delle cure e dall'altra proteggesse il medico da eventuali accuse, come quella di omicidio del consenziente o di aiuto al suicidio. Nel suo scritto \"Dialogo sulla vita\", pubblicato su \"L'Espresso\" nell'aprile 2006, sostenne che l'eutanasia:\nAdozione per i single.\nSull'adozione per i single afferm\u00f2:\nOpere.\nGli scritti di Martini sono numerosissimi: spaziano dalle ricerche biblico-esegetiche, alla pubblicazione di conferenze e relazioni a convegni, agli scritti pastorali, alla trascrizione di meditazioni tenute in occasione di ritiri ed esercizi spirituali.\n\u00c8 l'unico porporato italiano a cui \u00e8 stato dedicato un Meridiano da parte della casa editrice Mondadori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89862", "revid": "1543377", "url": "https://it.wikipedia.org/wiki?curid=89862", "title": "Dar\u00edo Castrill\u00f3n Hoyos", "text": "Biografia.\nDar\u00edo Castrill\u00f3n Hoyos nacque a Medell\u00edn il 4 luglio 1929.\nFormazione e ministero sacerdotale.\nStudi\u00f2 presso i seminari di Santa Fe de Antioquia a Medell\u00edn e di Santa Rosa de Osos. In seguito complet\u00f2 gli studi a Roma conseguendo il dottorato in diritto canonico presso la Pontificia Universit\u00e0 Gregoriana. Poi si specializz\u00f2 in sociologia religiosa, in economia politica e in etica economica, seguendo in particolare i corsi della facolt\u00e0 di sociologia dell'Universit\u00e0 Cattolica di Lovanio. Impar\u00f2 a parlare otto lingue.\nIl 26 ottobre 1952 fu ordinato presbitero per la diocesi di Santa Rosa de Osos nella basilica dei Santi XII Apostoli a Roma da monsignor Alfonso Carinci e, terminati gli studi, torn\u00f2 in Colombia dove gli venne affidato l'incarico di vicario parrocchiale di due parrocchie rurali a Yarumal per 17 anni. Fu anche direttore dei Cursillos de Cristianidad, e del corso nazionale di pastorale, rappresentante di Acci\u00f3n cultural popular (Acpo), officiale della curia diocesana, delegato diocesano dell'Azione cattolica, assistente ecclesiastico della Giovent\u00f9 cattolica dei lavoratori, direttore della Legione di Maria, direttore diocesano della catechesi e , nel quadro della pastorale per l'alfabetizzazione e la formazione integrale dei contadini, ricopr\u00ec il ruolo di coordinatore dei sacerdoti incaricati delle scuole radiofoniche. Nel 1966 venne nominato segretario generale della Conferenza episcopale della Colombia e cominci\u00f2 a insegnare diritto\ncanonico all'Universit\u00e0 civile libera.\nMinistero episcopale.\nIl 2 giugno 1971, all'et\u00e0 di 41 anni, papa Paolo VI lo nomin\u00f2 vescovo coadiutore di Pereira e titolare di Villa del Re; ricevette l'ordinazione episcopale il 18 luglio seguente dalle mani dell'arcivescovo Angelo Palmas, coconsacranti l'arcivescovo An\u00edbal Mu\u00f1oz Duque e il vescovo Baltasar \u00c1lvarez Restrepo.\nIl 1\u00ba luglio 1976 succedette alla medesima sede, incarico che mantenne fino al 1992. Durante il suo episcopato era noto per il fatto che nottetempo andava per strada ad aiutare a nutrire e assistere i bambini abbandonati. Mentre molti vescovi latinoamericani rifiutarono di accettare i contributi dei presunti signori della droga, monsignor Castrill\u00f3n Hoyos accett\u00f2 donazioni per le sue organizzazioni caritative diocesane, sostenendo che accettando i fondi i soldi sarebbero stati deviati dal finanziamento della criminalit\u00e0 e usati invece per aiutare i poveri. Disse anche che pur accettando tali donazioni, aveva avvertito personalmente i donatori che le loro beneficenze \"non avrebbero salvato le loro anime\". Monsignor Castrill\u00f3n Hoyos una volta si travest\u00ec da lattaio per accedere alla casa del signore della droga Pablo Escobar e, dopo essersi rivelato, il vescovo persuase Escobar a confessare i suoi peccati.\nPartecip\u00f2, in qualit\u00e0 di delegato della Conferenza Episcopale della Colombia, alle conferenze generali dell'episcopato latino-americano del 1968, a Medell\u00edn, e del 1979, a Puebla.\nNel 1983 venne nominato segretario generale del Consiglio episcopale latinoamericano e nel 1987 presidente dello stesso, incarico svolto fino al 1991. Si oppose alla teologia della liberazione venendo supportato da molti suoi colleghi.\nIl 16 dicembre 1991 fu promosso arcivescovo metropolita di Bucaramanga da papa Giovanni Paolo II.\nNell'ottobre del 1992 prese parte alla quarta Conferenza generale del Consiglio episcopale latinoamericano a Santo Domingo.\nIl 15 giugno 1996 papa Giovanni Paolo II lo nomin\u00f2 pro-prefetto della Congregazione per il clero, dovendosi occupare in tale veste dell'organizzazione del giubileo sacerdotale del pontefice. Lo stesso giorno rinunci\u00f2 alla sede di Bucaramanga.\nDal 16 novembre al 12 dicembre 1997 fu scelto da papa Giovanni Paolo II come presidente delegato dell'assemblea speciale per l'America del Sinodo dei vescovi.\nIl 21 febbraio 1998 papa Giovanni Paolo II lo cre\u00f2 cardinale e gli assegn\u00f2 la diaconia del Santissimo Nome di Maria al Foro Traiano della quale prese possesso il 23 dello stesso mese. Lo stesso giorno venne confermato prefetto della Congregazione per il clero.\nIl 14 aprile 2000 papa Giovanni Paolo II lo nomin\u00f2 presidente della Pontificia commissione \"Ecclesia Dei\", il dicastero che gestisce i rapporti tra la Santa Sede e i gruppi tradizionalisti, come la Fraternit\u00e0 sacerdotale San Pio X.\nIl 27 febbraio 2004 il principe Carlo Maria di Borbone-Due Sicilie, duca di Calabria lo nomin\u00f2 gran priore dell'Ordine costantiniano di San Giorgio.\nDopo la morte di papa Giovanni Paolo II, partecip\u00f2 al conclave del 2005. La stampa lo indic\u00f2 tra i papali. Il conclave elesse per\u00f2 papa Benedetto XVI che il 21 aprile 2005 lo conferm\u00f2 nei suoi incarichi.\nIl 31 ottobre 2006 papa Benedetto XVI accett\u00f2 la sua rinuncia dalla guida della Congregazione per il clero per raggiunti limiti di et\u00e0.\nIl 23 febbraio 2007 divenne cardinale protodiacono. Mantenne l'incarico fino al 1\u00ba marzo dell'anno successivo quando opt\u00f2 per l'ordine dei cardinali presbiteri.\nNel gennaio del 2009, mentre era ancora alla guida della Pontificia commissione \"Ecclesia Dei\", papa Benedetto XVI remise le scomuniche ai vescovi della Fraternit\u00e0 sacerdotale San Pio X. Tra di essi vi era monsignor Richard Williamson, che in seguito venne identificato come un negazionista dell'Olocausto. A settembre il vescovo di Stoccolma Anders Arborelius afferm\u00f2 che la Santa Sede aveva una conoscenza preliminare delle opinioni estremiste di Richard Williamson e la sua opinione venne confermata dal nunzio apostolico in Svezia, monsignor Emil Paul Tscherrig, che dichiar\u00f2 di aver messo in guardia il Vaticano. Castrill\u00f3n disse che era una \"calunnia\" il suggerire che era stato a conoscenza delle opinioni di Williamson. Disse che se qualcuno in Vaticano doveva conoscere la questione, questi era il cardinale Giovanni Battista Re, prefetto della Congregazione per i vescovi.\nIl 4 luglio 2009, compiendo il suo 80\u00ba anno di vita, divenne cardinale non elettore, con l'esclusione pertanto dai futuri conclavi. L'8 dello stesso mese papa Benedetto XVI accett\u00f2 la sua rinuncia dalla guida della Pontificia commissione \"Ecclesia Dei\". Lo stesso giorno con il motu proprio \"Ecclesiae unitatem\" la colleg\u00f2 in modo stretto alla Congregazione per la dottrina della fede, mantenendo la sua configurazione ma al contempo modificandone la struttura.\nFu uno dei cardinali che celebr\u00f2 la Messa tridentina dopo la riforma liturgica.\nPartecip\u00f2 all'assemblea speciale per l'Asia del Sinodo dei vescovi che ebbe luogo nella Citt\u00e0 del Vaticano dal 29 aprile al 14 maggio 1998 sul tema \"Ges\u00f9 Cristo il Salvatore e la sua missione di amore e servizio in Asia: \"Io sono venuto perch\u00e9 abbiano la vita e l'abbiano in abbondanza\" (Gv 10, 10), all'assemblea speciale per l'Oceania del Sinodo dei vescovi che ebbe luogo nella Citt\u00e0 del Vaticano dal 22 novembre al 12 dicembre 1998 sul tema \"Ges\u00f9 Cristo: seguire la sua Via, proclamare la sua Verit\u00e0, vivere la sua Vita: una chiamata per i popoli dell'Oceania\", alla seconda assemblea speciale per l'Europa del Sinodo dei vescovi che ebbe luogo nella Citt\u00e0 del Vaticano dal 1\u00b0 al 23 ottobre 1999 sul tema \"Ges\u00f9 Cristo, vivente nella sua Chiesa, sorgente di speranza per l'Europa\" e alla X assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 27 ottobre 2001 sul tema \"Il Vescovo: Servitore del Vangelo di Ges\u00f9 Cristo per la speranza del mondo\".\nFu membro della Congregazione per i vescovi dal 17 febbraio 2001, della Congregazione per il culto divino e la disciplina dei sacramenti dal 2 maggio 2002, della Congregazione per l'evangelizzazione dei popoli, della Congregazione per l'educazione cattolica, del Pontificio consiglio per i testi legislativi, del Pontificio consiglio delle comunicazioni sociali, dell'Amministrazione del patrimonio della Sede Apostolica, della Pontificia commissione per l'America Latina e del Consiglio speciale per l'America della segreteria generale del Sinodo dei vescovi.\nFu inviato papale alla firma dell'accordo globale e definitivo tra Per\u00f9 ed Ecuador che risolveva la loro controversia sui confini a Brasilia il 26 ottobre 1998, alla celebrazione del dodicesimo centenario della costruzione del duomo di Aquisgrana che ebbe luogo dal 29 al 30 gennaio 2000 e alle celebrazioni conclusive del congresso eucaristico nazionale cileno e alla dedicazione della nuova cattedrale della diocesi di San Bernardo in Cile che ebbero luogo il 25 e il 26 novembre 2000. Partecip\u00f2 come membro designato dal papa alla V conferenza episcopale latinoamericana che si svolse ad Aparecida, in Brasile, dal 13 al 31 maggio 2007.\nMor\u00ec nella sua abitazione di Roma il 18 maggio 2018 per una malattia epatica all'et\u00e0 di 88 anni. Le esequie si sono tenute il giorno successivo alle ore 14.30 all'altare della cattedra della basilica di San Pietro in Vaticano: la liturgia esequiale \u00e8 stata celebrata dal cardinale Angelo Sodano, decano del Collegio cardinalizio, e al termine della stessa papa Francesco ha presieduto il rito dell\"'ultima commendatio\" e della \"valedictio\". La sua salma \u00e8 giunta in Colombia la notte del 31 maggio e il giorno successivo \u00e8 stata sepolta, come egli stesso aveva espresso, nella cripta dei vescovi della cattedrale dell'Immacolata Concezione di Maria Vergine a Medell\u00edn dopo una messa presieduta da monsignor Ettore Balestrero, nunzio apostolico in Colombia, e concelebrata da numerosi vescovi del paese.\nIn suo ricordo nel maggio 2019, ad un anno dalla sua dipartita, a Serrone \u00e8 stata realizzata un'installazione in marmo per onorare la sua presenza nella citt\u00e0, come cittadino onorario e come presidente del premio internazionale \"Rocca d'oro\".\nGestione dei casi di abuso sessuale.\nNel 1997 Castrill\u00f3n e i vescovi irlandesi erano in disaccordo sul corretto trattamento dei sacerdoti accusati di abusi sessuali. Il cardinale espresse infatti delle riserve sulle proposte discusse dai vescovi. Mentre indicava che la sua Congregazione stava ancora studiando la questione, Castrill\u00f3n scrisse che alcune delle proposte dei vescovi irlandesi \"appaiono contrarie alla disciplina canonica\", il che potrebbe portare a rovesciare le azioni se fosse stato fatto un appello a un livello superiore. Egli menzion\u00f2 come problematica la proposta politica di segnalazione obbligatoria alle autorit\u00e0 civili. Secondo un documentario di RT\u00c9 del 2011, nel 1999 Castrill\u00f3n disse ai vescovi irlandesi di essere \"padri per i vostri sacerdoti, non poliziotti\". La rappresentazione della resistenza dell'episcopato irlandese sul mantenere la linea dura di fronte a un superiore li mise sotto una luce pi\u00f9 favorevole in un momento in cui essi, e in particolare il cardinale Desmond Connell, erano oggetto di aspre critiche.\nNel 2001 si congratul\u00f2 con il vescovo di Bayeux Pierre Pican per non aver informato la polizia di un prete che aveva commesso abusi sessuali su minori. Il sacerdote venne successivamente condannato a 18 anni di carcere. Lo stesso vescovo Pican venne condannato a tre mesi di reclusione per non aver denunciato il prete. Nella lettera il cardinale descrisse il rapporto tra un vescovo e i suoi sacerdoti come \"non professionale, ma una relazione sacramentale che forgia legami molto speciali di paternit\u00e0 spirituale\" e \"il vescovo ha altri mezzi per agire... ma un vescovo non pu\u00f2 essere tenuto a fare la denuncia da solo: in tutti i sistemi giuridici civili si riconosce che chi ha relazioni strette ha la possibilit\u00e0 di non testimoniare contro un parente diretto\". Quando la lettera nel 2010 divenne pubblica il direttore della Sala stampa della Santa Sede padre Federico Lombardi disse che questo dimostrava quanto fosse importante centralizzare la gestione dei casi di abuso sessuale da parte dei chierici nella Congregazione per la dottrina della fede\".\nAnche la Congregazione per il clero, da lui presieduta, e la Congregazione per la dottrina della fede, presieduta dal cardinale Joseph Ratzinger, si trovarono talvolta in disaccordo. Nel 2001 Ratzinger persuase papa Giovanni Paolo II a rendere obbligatoria la segnalazione di tutte le denunce di abusi sessuali da parte del clero alla Congregazione per la dottrina della fede, sottraendo una competenza che fino a quel momento apparteneva al dicastero guidato da Castrill\u00f3n Hoyos.\nNel 2002 espresse la sua disapprovazione per la politica di tolleranza zero dei vescovi statunitensi rispetto ai casi di abusi sessuali. Disse che i vescovi avevano ignorato dei \"principi fondamentali della Chiesa\" come il perdono e la conversione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89863", "revid": "1818647", "url": "https://it.wikipedia.org/wiki?curid=89863", "title": "Giovanni Battista Re", "text": "Biografia.\nNasce a Borno, in Val Camonica, provincia e diocesi di Brescia, il 30 gennaio 1934.\nFormazione e ministero sacerdotale.\nGi\u00e0 nel 1945 entra in seminario ed \u00e8 ordinato presbitero il 3 marzo 1957 per la diocesi di Brescia per l'imposizione delle mani di mons. Giacinto Tredici, vescovo di Brescia.\nDall'ottobre 1957 si trasferisce a Roma presso il Pontificio Seminario Lombardo, dove frequenta la Pontificia Universit\u00e0 Gregoriana, laureandosi in diritto canonico nel 1960. Successivamente torna nella sua diocesi dove \u00e8 contemporaneamente docente nel seminario di Brescia e vicario cooperatore nella parrocchia di san Benedetto di Brescia. Viene in seguito richiamato a Roma dove frequenta la Pontificia Accademia Ecclesiastica. Nel 1963 riceve il primo incarico quale addetto alla nunziatura apostolica in Panama. Dal 1967 al 1971 lavora presso la rappresentanza in Iran. Nel gennaio 1971 viene richiamato in Vaticano come segretario particolare dell'allora sostituto della Segreteria di Stato della Santa Sede, mons. Giovanni Benelli. Dal 12 dicembre 1979 al 9 ottobre 1987 \u00e8 assessore per gli Affari Generali della Segreteria di Stato della Santa Sede.\nMinistero episcopale e cardinalato.\nIl 9 ottobre 1987 \u00e8 elevato alla dignit\u00e0 arcivescovile da papa Giovanni Paolo II, diventando arcivescovo titolare di Vescovio, e lo stesso giorno viene nominato segretario della Congregazione per i vescovi. Il 7 novembre dello stesso anno riceve la consacrazione episcopale per l'imposizione delle mani di Giovanni Paolo II, in presenza dei co-consacranti Eduardo Mart\u00ednez Somalo, allora arcivescovo titolare di Tagora, e Bruno Foresti, allora arcivescovo, titolo personale, di Brescia. Dal 12 dicembre 1989 al 16 settembre 2000 \u00e8 sostituto per gli Affari Generali della Segreteria di Stato della Santa Sede. Il 16 settembre 2000 \u00e8 nominato prefetto della Congregazione per i vescovi e presidente della Pontificia Commissione per l'America Latina. Con la morte di papa Giovanni Paolo II, il 2 aprile 2005, decade automaticamente dai suoi incarichi ma gi\u00e0 il 21 aprile 2005 papa Benedetto XVI lo conferma in entrambi gli incarichi. Accoglie altres\u00ec la sua rinuncia agli incarichi il 30 giugno 2010, nominando il cardinale Marc Ouellet quale successore.\nNel concistoro del 21 febbraio 2001 papa Giovanni Paolo II lo crea e pubblica cardinale presbitero con il titolo cardinalizio dei Santi XII Apostoli. Prende possesso del titolo il 18 marzo dello stesso anno. Il 1\u00ba ottobre 2002 il pontefice lo promuove cardinale vescovo della sede suburbicaria di Sabina-Poggio Mirteto, della quale prende possesso il 22 dicembre 2002.\nNel 2010 Mehmet Ali A\u011fca, famoso alle cronache per essere stato l'esecutore dell'attentato a Giovanni Paolo II, durante un colloquio avuto con Pietro Orlandi fa il nome del porporato, ritenendolo informato sui fatti riguardo alla misteriosa sparizione di Emanuela Orlandi, sorella dello stesso Pietro, avvenuta nel 1983. Un anno dopo la registrazione del colloquio venne pubblicata dalla trasmissione \"Chi l'ha visto?\" che censura il nome del cardinale. Durante la trasmissione Pietro Orlandi comunica di aver parlato con lo stesso cardinal Re, che smentisce le parole dell'attentatore di papa Giovanni Paolo II.\nDurante il conclave del 2013, in qualit\u00e0 di cardinale elettore primo per ordine ed anzianit\u00e0, svolge i compiti spettanti di norma al decano del Collegio cardinalizio poich\u00e9 sia il decano che il vicedecano, rispettivamente i cardinali Angelo Sodano e Roger Etchegaray, non sono elettori, avendo superato entrambi gli 80 anni di et\u00e0.\nIl 30 gennaio 2014 compie 80 anni ed esce dal novero dei cardinali elettori.\nIl 10 giugno 2017 papa Francesco approva la sua elezione a sottodecano del Collegio cardinalizio.\nIl 17 agosto 2017 \u00e8 nominato inviato speciale alle celebrazioni del III centenario del ritrovamento della statua di Nostra Signora di Aparecida, in Brasile.\nIl 18 gennaio 2020 papa Francesco approva la sua elezione a decano del Collegio cardinalizio ed assume contestualmente il titolo di cardinale vescovo di Ostia, in quanto proprio di questo incarico. Il 29 giugno 2020, solennit\u00e0 dei Santi Pietro e Paolo, dopo il giuramento riceve da papa Francesco il pallio, come era avvenuto per i predecessori. Il 15 novembre 2020 prende ufficialmente possesso del nuovo titolo nella basilica di Sant'Aurea di Ostia Antica.\nIl 26 giugno 2021 \u00e8 nominato legato pontificio per la V centenaria incoronazione della Madonna di Oropa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89864", "revid": "287204", "url": "https://it.wikipedia.org/wiki?curid=89864", "title": "Dario Castrillon Hoyos", "text": ""}
{"id": "89865", "revid": "1632387", "url": "https://it.wikipedia.org/wiki?curid=89865", "title": "Architettura (computer)", "text": "Con architettura hardware si intende l'insieme dei criteri di progetto in base ai quali \u00e8 progettato e realizzato un computer, oppure un dispositivo facente parte di esso. Per estensione, descrivere l'architettura di un dispositivo significa, in particolare, elencarne le sottoparti costituenti ed illustrarne i rapporti interfunzionali.\nDescrizione.\nI soggetti che si occupano di architettura dei calcolatori hanno il compito di costruire sistemi di elaborazione di diversa complessit\u00e0 (da una semplice scheda elettronica a un complesso sistema con grossa potenza di calcolo) mettendo insieme questi componenti elementari.\n\u00c8 anche importante sottolineare la differenza che intercorre tra elettronica e architettura dei calcolatori: \nl'elettronico ha il compito di costruire circuiti veloci ed efficienti, si occupa quindi di migliorare i \"mattoni\", i componenti elementari del sistema; l'architetto dei calcolatori ha invece il compito di ottenere le migliori prestazioni possibili (in termini di potenza di calcolo, costi in termini economici) assemblando in maniera efficiente i componenti elementari.\nElementi base.\nI \"mattoni\" che costituiscono un sistema di calcolo sono:\nMettendo insieme le porte logiche, che sono tipicamente circuiti realizzati con diverse tecnologie elettroniche (CMOS, TTL, ECL) \u00e8 possibile costruire le cosiddette macchine elementari che si dividono in macchine combinatorie e macchine sequenziali.\nTipologia.\nMacchine combinatorie.\nI circuiti (o macchine) combinatori possono essere modellati matematicamente con funzioni booleane di variabili booleane del tipo \nformula_1\ndove formula_2 \u00e8 il vettore delle uscite del sistema e formula_3 \u00e8 il vettore degli ingressi; come si nota dall'argomento della funzione formula_4, i circuiti combinatori non sono dotati di stato, sono sistemi adinamici e quindi l'uscita del sistema in un istante formula_5 dipende solo dall'ingresso applicato al sistema nello stesso istante e non dagli ingressi precedentemente applicati (supponendo per semplicit\u00e0 che non ci siano ritardi di propagazione tra ingresso e uscita). Le macchine combinatorie elementari sono le seguenti:\nMacchine sequenziali.\nLe macchine sequenziali invece sono sistemi del tipo\nformula_6\ndove formula_2 \u00e8 il vettore delle uscite, formula_3 \u00e8 il vettore degli ingressi e formula_9 \u00e8 il vettore degli stati. Quindi una macchina sequenziale \u00e8 un sistema dinamico, la cui uscita in un generico istante dipende sia dall'ingresso sia dallo stato del sistema in quell'istante.\nLe macchine sequenziali fondamentali sono: \nProcessori e sistemi.\nInterconnessioni di reti logiche sotto forma di circuiti integrati danno vita a sistemi elettronici di elaborazione pi\u00f9 complessi (es. programmable logic device e microcontrollori) fino ad arrivare ai processori. Il termine architettura viene dunque usato in riferimento alla configurazione di quest'ultimi (architettura x86, CISC, RISC, SPARC, 32-bit, 64-bit, pipeline, ecc...) e, quando si parla di prodotti di consumo, si usa in contrapposizione alla parola software: le soluzioni hardware risolvono le loro funzionalit\u00e0 sotto forma di dispositivo dedicato, quelle software sono soluzioni sviluppate sotto forma di programmi eseguibili che possono essere caricati su dispositivi general purpose.\nA livello pi\u00f9 esteso il termine architettura si riferisce all'architettura logica del computer nel suo intero comprendendo processore, memoria, registri e collegamenti tra loro, scheda madre, schede di espansione, \"case\" o \"cabinet\" ecc...(architettura di von Neumann, architettura Harvard, architettura di un processore basato su registri generali ecc..). Nell'ambito dei sistemi informatici diffuse sono invece le architetture hardware n-tier, mentre nelle grandi realt\u00e0 si parla di architettura telematica.\nArchitettura software.\nL\"'architettura software\" \u00e8 l'organizzazione fondamentale di un sistema, definita dai suoi componenti, dalle relazioni reciproche tra i componenti e con l'ambiente, e i principi che ne governano la progettazione e l'evoluzione. Questa definizione deriva dallo standard IEEE 1471-2000. Al pari delle architetture hardware, descrivere l'architettura software di un sistema significa elencarne le sottoparti costituenti ed illustrarne i rapporti interfunzionali. Pi\u00f9 precisamente, l'architettura software include l'insieme delle decisioni significative sull'organizzazione di un sistema software. L'implementazione di architetture software complesse spesso d\u00e0 vita a piattaforme software.\nNelle grandi realt\u00e0 l'architettura software \u00e8 parte dell'architettura telematica. Nell'ambito delle reti informatiche un esempio di architetture software sono le architetture di rete a strati, mentre nelle applicazioni web sono diffuse le architetture software multi-tier."}
{"id": "89866", "revid": "120531218", "url": "https://it.wikipedia.org/wiki?curid=89866", "title": "Nova Igua\u00e7u", "text": "Nova Igua\u00e7u \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Rio de Janeiro.\nIl comune di Nova Igua\u00e7u \u00e8 stato notevolmente ridimensionato a partire del 1943. Per prima si stacc\u00f2 la citt\u00e0 di Duque de Caxias, nel 1947 si staccarono Nil\u00f3polis e S\u00e3o Jo\u00e3o de Meriti. Nel 1989 la popolazione era di 1.700.000 abitanti, quindi nel 1990 si distacc\u00f2 Belford Roxo e Queimados, nel 1991 Japeri e infine nel 1999 Mesquita.\nOrganizzazione territoriale.\nNova Igua\u00e7u \u00e8 amministrativamente diviso in 5 \"Setores de Planejamento Integrado\" (\"Settori di Pianificazione Integrata\"), 9 \"distritos\" (distretti) denominati \"Unidades Regionais de Governo\" (\"Unit\u00e0 Regionali di Governo\") e 68 \"bairros\" (quartieri)."}
{"id": "89867", "revid": "115667206", "url": "https://it.wikipedia.org/wiki?curid=89867", "title": "David di Donatello 2002", "text": "La cerimonia di premiazione della 47\u00aa edizione dei David di Donatello si \u00e8 svolta il 10 aprile 2002 a Cinecitt\u00e0, Roma, condotta da Milly Carlucci e Sergio Castellitto ed \u00e8 stata trasmessa su Rai Uno.\nVincitori e nominati.\nVengono di seguito indicati in grassetto i vincitori."}
{"id": "89868", "revid": "121175304", "url": "https://it.wikipedia.org/wiki?curid=89868", "title": "David di Donatello 2001", "text": "La cerimonia di premiazione della 46\u00aa edizione dei David di Donatello si \u00e8 svolta il 10 aprile 2001 all'Auditorium della Rai del Foro Italico di Roma, con la conduzione Piero Chiambretti e trasmessa da Rai Due.\nVincitori e nominati.\nVengono di seguito indicati in grassetto i vincitori."}
{"id": "89869", "revid": "115667191", "url": "https://it.wikipedia.org/wiki?curid=89869", "title": "David di Donatello 2000", "text": "La cerimonia di premiazione della 45\u00aa edizione dei David di Donatello si \u00e8 svolta il 19 aprile 2000 a Cinecitt\u00e0, Roma, con la conduzione di Carlo Conti.\nVincitore indiscusso di questa edizione fu \"Pane e tulipani\", che vinse nove statuette su nove candidature.\nVincitori e nominati.\nVengono di seguito indicati in grassetto i vincitori."}
{"id": "89872", "revid": "76963", "url": "https://it.wikipedia.org/wiki?curid=89872", "title": "Arturo P\u00e9rez-Reverte", "text": "Biografia.\nInviato di guerra.\nDopo aver conseguito una laurea in Scienze politiche e Giornalismo, ha lavorato dal 1973 per circa vent'anni, come reporter per il quotidiano \"Pueblo\", e dal 1984 per RTVE (sia radio sia tv) fino al 1994. Nel 1978 fond\u00f2 la rivista \"Defensa\". \u00c8 stato soprattutto un inviato di guerra, che si spostava nei vari punti caldi del mondo, e ha seguito vari conflitti tra i quali la guerra di Cipro, la guerra delle Falkland, la crisi del golfo, sino alla guerra in Croazia e a Sarajevo.\nAttivit\u00e0 letteraria.\nNel 1986 ha scritto il suo primo romanzo, \"El h\u00fasar\", (L'ussaro) ambientato durante le guerre napoleoniche. Raggiunge il suo primo successo internazionale con la pubblicazione de \"Il maestro di scherma\". Negli anni novanta abbandona il giornalismo per dedicarsi esclusivamente alla carriera di romanziere.\nNel 1996 scrive il primo romanzo di una saga che ha come protagonista il Capitano Diego Alatriste, una serie storica ambientata nella Spagna del XVII secolo. Dal suo romanzo \"Il club Dumas\", pubblicato nel 1997, \u00e8 stato tratto il film \"La nona porta\" di Roman Pola\u0144ski, interpretato da Johnny Depp. Nel 1999 \u00e8 stato insignito del titolo di duca del Corso e di Real Maestro de Esgrima dal sovrano del micro Regno di Redonda.\nIl 12 giugno 2003 \u00e8 diventato membro della \"Real Academia Espa\u00f1ola de la Lengua\", la pi\u00f9 alta istituzione culturale spagnola per la lingua e la letteratura, presso la quale ha letto un discorso intitolato \"El habla de un bravo del siglo XVII\". Dalla serie di romanzi con protagonista il Capitano Alatriste \u00e8 stato tratto il film \"Il destino di un guerriero\" (Spagna 2006) con la regia di Agust\u00edn D\u00edaz Yanes e un fedele adattamento a fumetti di Carlos Gim\u00e9nez (testi) e Joan Mundet (disegni), pubblicato in Italia nel 2012 dall'Editoriale Aurea sul settimanale di fumetti Skorpio.\nStile.\nViaggiatore, bibliofilo, navigatore e studioso delle leggende e della tradizione eroica ispanica, P\u00e9rez-Reverte deve il suo successo in seguito alla pubblicazione di romanzi nello stile de \"Il nome della rosa\" di Umberto Eco, come \"La tavola fiamminga\", giocando con il romanzo storico ed il thriller in opere come \"Il maestro di scherma\" ed \"Il club Dumas\".\nI suoi primi scritti sono impregnati dalla dura e profonda esperienza avuta come reporter di guerra, dove il suo amore per l'azione si rivela nel suo testo \"Territorio Comanche\", in cui considera il tema del sacrificio e della fatica dell'eroe, l'avventura, l'amicizia, ed il viaggio ramingo. La morte come ultimo dei viaggi. La cultura e la memoria sono intesi come strumenti unici e utili per comprendere la realt\u00e0, sopportare il dolore, sapere chi siamo e capire cosa ci circonda.\nOpere.\nTra parentesi sono indicati il titolo e l'anno di pubblicazione originali.\nRacconti per bambini.\n\"Il piccolo oplita\", Gallucci, 2012 (\"El pequeno Oplita\", 2011)\nRaccolta di scritti.\n\"Le barche si perdono a terra\", Tropea, 2012 (\"Los barcos se pierden en tierra\", 2011)"}
{"id": "89873", "revid": "37401", "url": "https://it.wikipedia.org/wiki?curid=89873", "title": "Duomo di Monreale", "text": "Il duomo di Monreale, altres\u00ec noto come cattedrale di Santa Maria Nuova, \u00e8 il principale luogo di culto cattolico di Monreale, nella citt\u00e0 metropolitana di Palermo, sede arcivescovile dell'arcidiocesi omonima.\nCostruita a partire dal 1172 per volere di Guglielmo II d'Altavilla, re di Sicilia dal 1166 al 1189, \u00e8 famosa per i ricchi mosaici bizantini che ne decorano l'interno. Nell'agosto del 1926 papa Pio XI l'ha elevata alla dignit\u00e0 di basilica minore. Dal 3 luglio 2015 fa parte del Patrimonio dell'umanit\u00e0 (UNESCO) nell'ambito dell'Itinerario arabo-normanno di Palermo, Cefal\u00f9 e Monreale.\nStoria.\nIl mito.\nSecondo la leggenda, Guglielmo II il Buono, succeduto al padre sul trono di Sicilia, si sarebbe addormentato sotto un carrubo, colto da stanchezza, mentre era a caccia nei boschi di Monreale. In sogno gli apparve la Madonna, a cui era molto devoto, che gli rivel\u00f2 il segreto di una \u201ctruvatura\u201d con queste parole: \u201cNel luogo dove stai dormendo \u00e8 nascosto il pi\u00f9 grande tesoro del mondo: dissotterralo e costruisci un tempio in mio onore\u201d. Dette queste parole, la Vergine scomparve e Guglielmo, fiducioso della rivelazione in sogno, ordin\u00f2 che si sradicasse il carrubo e gli si scavasse intorno. Con grande stupore venne scoperto un tesoro in monete d'oro che furono subito destinate alla costruzione del Duomo di Monreale, cui furono chiamati per la realizzazione maestri mosaicisti greco-bizantini (\"\u201ci mastri di l'oru\u201d\") dell'interno.\nBiografi, storici e commentatori, fra i quali Tommaso Fazello, ammorbidiscono la figura e l'operato di Guglielmo il Buono, ma stroncano le motivazioni della leggenda. Plaudono alla costruzione di una meraviglia architettonica motivata da sinceri e profondi intendimenti religiosi, attribuendone senza tema di smentita, il finanziamento agli enormi proventi e tesori raccolti da un re avarissimo e depredatore qual era stato Guglielmo il Cattivo, considerato un rapace e razziatore delle ricchezze del suo regno. Magnificenza altrimenti descritta da Giorgio Vasari \"Nella Vita di Lapo Architetto Fiorentino\".\nAltre considerazioni ruotano attorno le vicende circa le competizioni tra i cantieri dei grandi poli monumentali nella citt\u00e0 di Palermo e immediate vicinanze. Guglielmo \u00e8 promotore e patrocinatore dell'edificazione di tutto il complesso benedettino di Monreale, al tempo stesso come sovrano, appoggia e sostiene il vescovo Gualtiero Offamilio nella ricostruzione della cattedrale di Palermo. Per i due, le imprese costituirono vere e proprie sfide di grandezza e autocelebrazione, ognuna di esse condotta con l'obiettivo di surclassare in potenza ed eccellenza il proprio avversario.\nGuglielmo il buono si concentr\u00f2 pi\u00f9 sull'abbellimento dell'aspetto interno del duomo, dotandolo di mosaico dorato, poich\u00e9 lo accostava all'animo dell'essere umano, come aspetto fondamentale dell'essere piuttosto che l'aspetto esteriore. Al contrario l'arcivescovo cur\u00f2 maggiormente l'aspetto esterno della cattedrale di Palermo, poich\u00e9 per lui la bellezza esteriore era quella che colpiva di pi\u00f9 l'attenzione delle persone.\nIl primo favor\u00ec la diffusione del messaggio evangelico tra i ceti meno abbienti attraverso i preziosi cicli figurati tratti dalle Sacre Scritture, il secondo esalt\u00f2 la potenza dello spirito mediante le ardite strutture architettoniche. Al termine dei lavori, entrambi visitarono la cattedrale edificata dal concorrente, constatando quello che mancava alla propria che l'altro aveva posto in essere.\nCon l'invasione dell'isola da parte dei Saraceni, nel contesto della dominazione araba, che a Palermo e nell'immediato circondario spazia dall'anno 831 al 1072, la cattedrale metropolitana primaziale della Santa Vergine Maria Assunta \u00e8 trasformata in luogo di culto musulmano: la \u00abGrande Moschea Gami\u00bb.\nLa corte vescovile \u00e8 invitata con la costrizione ad abbandonare le sedi cittadine. Il ruolo di cattedrale panormitana fu ricoperto da modesta, piccolissima chiesa: la \u00abAghia Kiriaki\u00bb ovvero la chiesa di Santa Ciriaca o Santa Domenica. Il luogo di culto dedicato a Santa Ciriaca al quale Papa Alessandro III fa riferimento nella bolla pontificia emanata il 30 dicembre 1174, con la quale ratifica la costruzione della nuova cattedrale monrealese, indicandone l'ubicazione con le parole \"... Super Sanctam Kjriacam\".\nEpoca normanna.\nLa costruzione del grande tempio fu avviata nel 1172 e termin\u00f2 nel 1267 da Guglielmo II il Buono. Concepito come chiesa dell'annessa abbazia territoriale benedettina, indipendente dalla cattedra di Palermo, nel 1178 l'abate Guglielmo ottenne da Papa Lucio III che fosse costituita l'arcidiocesi metropolitana di Monreale e la chiesa abbaziale elevata al rango di cattedrale.\nAlla costruzione seguono una sequenza infinita di privilegi e concessioni reali, nei confronti delle alte gerarchie ecclesiastiche locali, riconoscimenti consistenti in castelli, terre, chiese, opifici, rendite di vario genere sparsi in tutta la penisola italiana, i primi tre: 15 febbraio 1175, 15 agosto 1176 concessione di Guglielmo II che assegna i castelli di Gaito, di Coriglione e Calatrasi e relativi possedimenti, concessioni riconfermate per privilegio di Margherita di Navarra e di Sicilia.\nRisale al 15 agosto del 1176 la prima e pi\u00f9 antica festa mariana nella citt\u00e0 di Monreale, giorno in cui, alla presenza di re Guglielmo II, \u00e8 inaugurata l'abbazia, ed \u00e8 solennemente consegnato il \"Privilegio di Concessione\" o \"Atto di Donazione\".\nEpoca angioina.\nLa solenne consacrazione avvenne solo sotto il regno di Carlo d'Angi\u00f2 il 25 aprile 1267 dopo circa 95 anni dall'inizio dei lavori. Cerimonia presieduta dal cardinale Rodolfo (Raoul Grosparmi), vescovo di Albano, alla presenza di Papa Clemente IV, dedicazione alla \u00abNativit\u00e0 della Beata Vergine Maria\u00bb.\nNel 1270, durante il contesto della fallimentare ottava crociata, con la morte avvenuta a Tunisi, nella cattedrale fu sepolto Luigi IX, re di Francia, fratello di Carlo d'Angi\u00f2 e futuro santo.\nEpoca aragonese.\nNel 1483, i monasteri benedettini di San Placido Caloner\u00f2, San Nicol\u00f2 l'Arena, Santa Maria Nuova, Santa Maria di Licodia si costituirono in congregazione, la quale fu chiamata \u00abCongregazione dei Monaci di San Benedetto in Sicilia\u00bb. Essa fu approvata da Papa Sisto IV e furono concessi privilegi simili a quelli goduti dalla \u00abCongregazione di Santa Giustina\u00bb.\nNel 1504, con l'annessione dell'abbazia di Montecassino, la Congregazione benedettina di Santa Giustina mut\u00f2 nome, chiamandosi appunto, Congregazione cassinese. Nel 1506 all'interno di quest'ultima conflu\u00ec la Congregazione sicula.\nEpoca spagnola.\nTra il 1547 e il 1569 lungo il fianco settentrionale della cattedrale fu realizzato il portico pi\u00f9 antico, edificato su progetto di Giovanni Domenico Gagini e Fazio Gagini in stile rinascimentale, coperto con volta a crociera e aperto sull'esterno con undici archi a tutto sesto poggianti su colonne corinzie. In corrispondenza dell'arcata centrale sormontata da un tondo in terracotta invetriata raffigurante la \"Madonna col Bambino\", si apre il portale laterale, i cui battenti bronzei furono realizzati intorno al 1185 da Barisano da Trani. Nel 1559 fu realizzata gran parte della pavimentazione interna.\nNel 1595 l'arcivescovo Ludovico II de Torres promosse la costruzione della \"Cappella di San Castrense\", l'altare contiene le reliquie del santo.\nDurante il mandato pastorale di Giovanni Roano e Corrionero, nel 1690 - 1692 adiacente all'Absidiola di San Paolo sorse in stile barocco la \"Cappella della Crocifissione\", su progetto del gesuita Angelo Italia di Licata. Grande committente d'arte, il prelato commission\u00f2 la sistemazione degli altari delle absidi adattando lo stile barocco alle forme architettoniche normanne. Tanto l'altare del Sacramento (\"Absidiola di San Paolo\") che quello della Madonna del Popolo (\"Absidiola di San Pietro\"), sono uguali per quel che riguarda l'architettura, le forme, l'apparato decorativo e l'ornato a mischio.\nEpoca borbonica.\nNel 1741 \u00e8 effettuata la visita apostolica di Giovanni Angelo De Ciocchis, la relazione evidenzia i particolari intorno ai 72 feudi che fanno della mensa arcivescovile la pi\u00f9 pingue delle diocesi isolane.\nNel 1770 \u00e8 aggiunto il portico sul prospetto anteriore per iniziativa del vescovo Francesco Testa. Nel 1807 a seguito dell'impatto di un fulmine fu seriamente danneggiata la torre meridionale sinistra, con la distruzione totale dei due ordini di celle campanarie, che non furono mai ricostruite.\nL'11 novembre 1811 un incendio distrusse il soffitto di matrice fatimida, che fu restaurato tra il 1816 e il 1837, seriamente danneggiati il mosaico e le tombe reali. Durante i restauri furono realizzati i nuovi stalli del coro in stile neogotico, i sarcofagi di Guglielmo I e Guglielmo II ripristinati nella loro forma precedente.\nTra i viaggiatori che hanno visitato la localit\u00e0 e decantato la bellezza del sito monumentale: Jean Houel (1776) , Henry Swinburne (1777 - 1778), Johann Wolfgang Goethe (1787), L\u00e9on Dufourny (1789), Carlo Castone Della Torre conte di Rezzonico 17 agosto (1793), William Andrew Paton (1902).\nEsterno.\nLa cattedrale di Santa Maria Nuova si trova nel centro storico di Monreale, adagiato sulle pendici del monte Caputo.\nL'edificio segue il modello delle grandi basiliche benedettine di provenienza cluniacense.\nLa facciata, prospiciente una piazza quadrangolare, \u00e8 stretta fra le due torri campanarie, delle quali quella di sinistra rimasta incompiuta al primo ordine. L'ingresso \u00e8 preceduto dal portico settecentesco, in stile barocco, che si apre sull'esterno con tre archi a tutto sesto poggianti su colonne tuscaniche; al di sotto di esso, vi \u00e8 il portale, chiuso da due battenti bronzei, opera di Bonanno Pisano e risalenti al 1185 - 1186.\nNella parte superiore della facciata, terminante con un basso timpano triangolare, si apre una monofora ogivale incorniciata da una decorazione ad archetti ciechi intrecciati fra di loro. Caratteristica peculiare dell'arte scultorea e architettonica normanna di Sicilia \u00e8 il baton bris\u00e9s elementi scultorei architettonici a zig-zag di origine anglo-normanna presenti nella cattedrale di Monreale e ampiamente utilizzati in Inghilterra e in Sicilia sia in et\u00e0 normanna che in seguito.\nNel 1542 il regio visitatore monsignor Francesco Vento documentava un atrio coperto di tegole. In seguito alle sollecitazioni del regio visitatore don Francesco del Pozzo risalente al 1583, per volont\u00e0 dell'arcivescovo Ludovico II Torres, il portico fu riedificato e completato solo nel 1596.\nPer inabilit\u00e0 dei maestri una gran parte croll\u00f2 provocando non pochi danni all'antico mosaico delle pareti della controfacciata. La ricostruzione sotto la direzione del padre benedettino Paolo Catania inizi\u00f2 nel 1631 e si concluse nel 1633. Il pittore monrealese Pietro Novelli fu incaricato di affrescare le pareti in muratura.\nLa notte di Natale del 1770 rovin\u00f2 nuovamente, rimasero in piedi soltanto due colonne. Immediatamente l'arcivescovo Francesco Testa e i padri benedettini disposero i capitoli per bandire le gare di appalto. L'incarico fu affidato a mastro Benedetto Zerbo, su progetto di Antonino Romano coadiuvato da Ignazio Marabitti.\nL'esterno, modificato nei secoli XVI e XVIII, nell'area absidale conserva intatta l'impronta normanna ed \u00e8 ornato a vari disegni formanti una serie di archi di pietre bianche e nere con cerchi al di sotto, assai ben combinati e disposti tra loro.\nLa decorazione delle tre absidi, caratterizzata dal fitto intreccio di archi acuti, evoca atmosfere arabeggianti esaltate dalla decorazione policroma creata dall'alternanza di tarsie di calcare e di pietra lavica.\nInterno.\nIl vasto interno della cattedrale ha pianta a croce latina con transetto poco sporgente che di fatto \u00e8 una continuazione ai lati del presbiterio delle navate laterali. Le navate, terminanti ciascuna con un'abside semicircolare, sono divise da colonne antiche con pulvino e capitelli (alcuni dei quali di spoglio), anch'essi antichi con clipei di divinit\u00e0 che sostengono archi a sesto acuto di tipo arabo. I soffitti sono a travature scoperte e dipinte nelle navate e a stalattiti di tipo arabo nella crociera, questi ultimi rifatti nel 1811 dopo un incendio che aveva distrutto parte del tetto. Il pavimento, completato nel XVI secolo \u00e8 musivo, con dischi di porfido e granito e con fasce marmoree intrecciate a linee spezzate.\nAll'interno \u00e8 poi possibile osservare sul fianco destro dell'abside il sarcofago in porfido di Guglielmo I, morto nel 1166, e quello marmoreo di Guglielmo II il Buono. Sul lato sinistro, dentro tombe medievali, si trovano invece le spoglie di Margherita di Navarra e di Sicilia, moglie di Guglielmo I, e dei figli Ruggero ed Enrico e la \"Cappella di San Luigi dei Francesi\" con i resti del re Luigi IX.\nLa parte pi\u00f9 bassa delle pareti, dal fregio \u201ca palmizi\u201d al piano pavimentale, sul modello della Cappella Palatina di Palermo, \u00e8 uniformemente resa ad incrostazione marmorea e fasce verticali (in tutto 493 unit\u00e0), in mosaico ruotato, a motivi geometrici. Tali opere, assieme al pavimento del grande presbiterio e agli intarsi sugli arredi marmorei e sulle membrature architettoniche, costituiscono un complesso esecutivo di consistente estensione (circa 300\u00a0m\u00b2 per le fasce a parete, e 975\u00a0m\u00b2 per il pavimento del grande presbiterio) e un repertorio di motivi decorativi straordinariamente vario e numeroso. La cronologia esecutiva copre un arco temporale che va dalle origini della costruzione normanna fino ai primi anni del secolo scorso, con un incremento di intensit\u00e0 operativa nel corso dell'Ottocento, durante il quale si attuarono consistenti ed estesi interventi di restauro e integrazione. In attesa che giunga a compimento il lavoro di studio del prof. Giuseppe Oddo, sul mosaico decorativo in \"opus sectile\" a motivi geometrici del duomo di Monreale non sussiste al momento uno studio complessivo e organico.\nTransetto.\nAbsidiola di San Pietro.\nSulla parete destra della campata antistante all'absidiola di San Pietro (diaconico), nel 1492, per volere del cardinale Giovanni Borgia, fu aperto il vano d'ingresso all'attuale sacrestia. \nL'architettura voluta dal vescovo Giovanni Roano e Corrionero \u00e8 espressione del barocco siciliano, le forme e i contenuti attuali definiscono la \"Cappella della Madonna del Popolo\". Il catino absidale con balaustra \u00e8 delimitato da colonne con intarsi elicoidali. La sopraelevazione della macchina marmorea \u00e8 costituita da colonne ioniche con capitelli corinzi sormontate da cornice, esternamente grandi volute a ricciolo con mensole reggono putti alati. Una serie di fasce marmoree recanti fitti intarsi raffiguranti festoni floreali e intrecci di foglie d'acanto creano l'effetto concavo sull'asse mediano, chiudono la prospettiva sui dadi aggettanti volute con vasotti floreali e una grande corona intermedia sorretta da angioletti.\nLa nicchia centrale custodisce la statua della \"Madonna del Popolo\", la tradizione popolare ritiene che il simulacro della Vergine sia stato scolpito nel tronco dell'albero di carrubo all'ombra del quale Guglielmo II di Sicilia si addorment\u00f2 e sogn\u00f2 Maria (\" ... vera Figghia e vera Matri di Diu ...\" - versi di Antonio Veneziano), che le indicava il posto dove avrebbe trovato il tesoro per costruire il magnifico tempio. L'esame della statua, lo stile, i lineamenti del volto, i panneggi e i dettagli dell'insieme, collocano la probabile realizzazione del manufatto nel periodo compreso tra il XIV e il XV secolo.\nCon certezza l'effige fu incoronata in un secondo tempo da Francesco Testa durante il ciclo di ricorrenze mariane del mese di settembre del 1762.\nNella calotta - sopra le lastre marmoree - riprendono gli arabeschi, i motivi geometrici e le figure musive, queste ultime rappresentate da busti di santi effigiati in tondi.\nAbsidiola di San Paolo.\nSulla parete sinistra della campata antistante all'absidiola di San Paolo (protesi), \u00e8 documentato il passaggio in direzione del primitivo Palazzo Reale.\nSempre al vescovo Giovanni Roano e Corrionero \u00e8 dovuto il perfezionamento dell'ambiente che nelle forme attuali definisce la \"Cappella del Santissimo Sacramento\". L'architettura richiama grossomodo le linee della cappella meridionale ad eccezione dei giochi di cortine e sipari drappeggiati sorretti da putti nell'atto di svelare l'elaborato tabernacolo con foggia di tempietto, nonch\u00e9 dal fittissimo commesso di tarsie e pietre dure che simulano le trame dei panneggi sotto l'occhio di due altri angeli - che sulla cornice cavalcano altrettanti pellicani.\nAltare maggiore.\nIl presbiterio, rialzato di alcuni gradini rispetto al resto del piano di calpestio della chiesa, occupa interamente l'area della crociera, nella quale \u00e8 cinto da transenne neogotiche, e dell'abside maggiore. Ospita, nella crociera, su due file gli stalli lignei del coro, in stile neogotico e, sotto l'arco absidale, contrapposti, il trono reale e la cattedra episcopale. L'altare maggiore barocco \u00e8 una raffinata opera del 1771, eseguita dall'argentiere romano Luigi Valadier su commissione dell'arcivescovo Francesco Testa. Nei cinque medaglioni in argento e bronzo sulla mensa sono raffigurati episodi della vita della Vergine: \"Annunciazione\", \"Visitazione\", \"Maternit\u00e0\", \"Sposalizio\" e \"Fuga in Egitto\". Nel paliotto due angeli sorreggono la \"Nativit\u00e0 di Maria\" delimitata da putti, delimitata dalle scene della \"Pentecoste\" e dell\"Assunzione\".\nCappella di San Giovanni Battista.\nLa \"Cappella di San Giovanni Battista\": nicchia - altare con mosaico nella calotta raffigurante \"San Giovanni Battista\" recante l'iscrizione \"ECCE AGNVS DEI, ECCE QVI TOLLIT\" \u00e8 ubicata in prossimit\u00e0 dell'ingresso lungo la parete meridionale. La cappella fu voluta dal sovrano dopo la costruzione della chiesa per celebrare fattivamente la \"nascita\" della sede metropolitana. La statua bronzea del Precursore \u00e8 collocata su un fusto di un primitivo fonte battesimale.\nCappella di San Castrense.\nGuglielmo II fece deporre le reliquie portate a Monreale nel 1179 da Alfano, vescovo di Capua, quale dono di nozze per il sovrano, all'interno dell'altare maggiore del tempio. L'evento introdusse in Sicilia il culto a San Castrense e la figura del vescovo fu proclamata protettore del cittadina. \nNel 1595 il cardinale Ludovico II Torres fece erigere a sue spese l'attuale \"Cappella di San Castrense\". L'ambiente in stile barocco occupa il vano occidentale compreso tra la parete meridionale e il portico del chiostro. Presenta un ciborio con baldacchino sorretto da quattro colonne in marmo, in un'urna sotto l'altare trovano definitiva collocazione le reliquie del Santo Vescovo. \nCampeggia sulla parete di fondo il quadro raffigurante \"San Castrense\" abbigliato in abiti pontificali e ai suoi piedi in ginocchio, il cardinale Ludovico II Torres che reggendo il pastorale sormontato da una croce, chiede protezione per se, per la citt\u00e0 e la diocesi di Monreale, opera di Antonio Novelli padre di Pietro. \nAll'interno \u00e8 ospitato il monumento funebre di Ludovico II di Torres con effigie marmorea. Sculture di Pietro Bacchiotta, fiorentino e Marco Antonio d'Aprile palermitano. Nel 1637 suo nipote, il cardinale Cosimo de Torres, cambi\u00f2 l'urna delle reliquie con un'altra pi\u00f9 artistica, fatta costruire a sue spese, in argento cesellato. Arricch\u00ec la cappella di paramenti sacri, libri, del breviario del 1400, ornato di preziose miniature, dot\u00f2 la cappella di tre benefici assegnandone i due principali ai due cappellani addetti al culto, con l'ufficio di penitenziere e di teologo del Capitolo metropolitano.\nCappella di San Benedetto.\nPrimitiva \"Cappella di San Cataldo\", nel 1561 il cardinale Alessandro Farnese fece trasferire l'altare di San Benedetto, in occasione del rifacimento della navata centrale. La \"Cappella di San Benedetto\" era l'unico luogo previsto in epoca normanna deputato alla sepoltura dei membri dell'Ordine benedettino. L'ambiente adiacente alla \"Cappella di San Castrense\" occupa l'area compresa fra la parete meridionale e il portico del chiostro, era arricchito con affreschi di Antonio Novelli sostituiti da dieci bassorilievi marmorei di Giovanni Marino del 1728 raffiguranti scene di vita del fondatore dell'ordine.\nSull'altare il rilievo \"Gloria di San Benedetto\" di Ignazio Marabitti del 1776 che sostituisce un quadro del Novelli. Dello stesso artista nell'ambiente \u00e8 collocato il monumento funebre dell'arcivescovo Francesco Testa, mecenate e patrocinatore di molti interventi conservativi del complesso monastico, opera realizzata su incarico di re Ferdinando III di Borbone.\nCappella del Crocifisso.\n\"Cappella del Crocifisso\" o \"Cappella Roano\". Ambiente adiacente all'absidiola sinistra con ingresso sulla parete settentrionale, in sfarzoso stile barocco d'ispirazione iberica, realizzato su commissione di Giovanni Roano e Corrionero. L'arcivescovo spagnolo, desideroso d'ospitare in uno spazio significativo il \"Crocifisso\" ligneo quattrocentesco che la tradizione popolare considerava dono del re Guglielmo.\nIl prelato affid\u00f2 l'incarico di disegnare l'ambiente al frate cappuccino Giovanni di Monreale, artista in seguito sostituito dal gesuita Angelo Italia, che la port\u00f2 a compimento nel 1686. Le decorazioni interne hanno per tema il sacrificio di Cristo attraverso personaggi, episodi biblici, raffigurazioni allegoriche, realizzati mediante il trionfo policromo di marmi mischi, colonne tortili, decorazioni a intarsio in marmo e legno sulle pareti con raffigurazioni di animali, mostri e puttini. L'elaborato apparato decorativo comprende le \"Cappelle dei Profeti\" (con statue raffiguranti i profeti maggiori Daniele, Ezechiele, Isaia, Geremia,) completate intorno al 1688 dai mastri marmorari Giovan Battista Ferrera e Baldassare Pampillonia.\nSono rappresentati l\"Albero di Jesse\" nell'edicola ove \u00e8 custodito il \"Crocifisso\", L'opera si pone come esemplare tardo della corrente del Gotico internazionale di derivazione nordica; il \"Precursore\" con l'agnello e la croce, nei pilastri le figure allegoriche delle tre Virt\u00f9 teologali: \"Fede\", \"Speranza\" e \"Carit\u00e0\" accompagnate dai loro simboli il \"Calice\" e l\"Ancora\". Nel pavimento gli intarsi marmorei raffigurano la scena relativa al profeta \"Giona e la balena\", nel paliotto il \"Tempio di Gerusalemme\" realizzato da Salomone secondo il progetto suggerito a Davide. Per l'apparato decorativo pittorico nel 1692 Antonio Grano affresc\u00f2 l'ambiente con la \"Battaglia degli angeli contro Lucifero\", opera perduta, e nelle immediate adiacenze, un \"Cristo deposto\", attribuitogli per stile.\nLuogo di sepoltura per il vescovo committente, la cripta ospita le tombe di alti prelati della diocesi. Oggi l'ambiente \u00e8 destinato a sede espositiva del Tesoro della basilica. Le cappelle del Crocifisso e di San Benedetto sono due notevoli esempi del barocco siciliano.\nAltare-reliquiario di San Luigi dei Francesi.\nL'altare-reliquiario di San Luigi dei Francesi fu eretto nel 1270 per ospitare le spoglie di Luigi IX di Francia morto a Tunisi durante l'ottava crociata assieme al cardinale Rodolfo (Raoul Grosparmi) vescovo di Albano, fervente sostenitore della campagna contro gli infedeli. Filippo III di Francia dispose il trasferimento dei resti mortali del padre nella basilica cattedrale di Saint Denis. Nell'altare reliquiario che ospit\u00f2 la sepoltura rimase un'urna contenente il cuore e le viscere.\nPer sdebitare il favore ricevuto, il re don\u00f2 alla cattedrale un reliquario contenente la \"Sacra Spina\" appartenente alla Corona di Spine custodita a Parigi. Attualmente il cofanetto laccato \u00e8 conservato nell'attigua Stanza del Tesoro. Alla fine del XVI secolo il vescovo Luigi de Torres restaur\u00f2 il manufatto che oggi si presenta come espressione di stile barocco con il sarcofago del sovrano francese contenente le viscere e il cuore del re, e recante le insegne regie poggiato su mensole. L'edicola sovrastante contenente il quadro raffigurante il sovrano \u00e8 delimitata da colonne marmoree con capitelli corinzi sormontate da un timpano con volute a ricciolo e targa intermedia sovrastata da aquila coronata.\nTesoro.\nIl tesoro della cattedrale conserva, fra le altre cose, arredi sacri (anche di fattura francese), una cassetta di rame smaltato del XIII secolo e un reliquario della Sacra Spina (della corona di Cristo), risalente al periodo gotico. La cappella del tesoro \u00e8 di epoca barocca.\nI mosaici della cattedrale.\nBuona parte della cattedrale \u00e8 rivestita da mosaici di scuola bizantina a fondo oro, eseguiti tra il XII e la met\u00e0 del XIII secolo da maestranze in parte locali, formatesi alla scuola bizantina. I mosaici che rivestono l'interno del Duomo presentano caratteristiche stilistiche e decorative nuove rispetto al passato nonostante le evidenti similitudini - sia a livello stilistico che iconografico - con le decorazioni musive della Cappella Palatina. Obiettivo di Guglielmo II fu infatti quello di realizzare un complesso artistico senza precedenti che potesse mostrare la magnificenza raggiunta dalla citt\u00e0 durante il periodo della dominazione normanna.\nLa distribuzione dei mosaici.\nI mosaici che adornano il Duomo rappresentano prevalentemente (almeno nelle pareti del capocroce e della navata centrale) le storie dell'Antico e del Nuovo Testamento, comprendendo svariati episodi biblici che vanno dai sette giorni della creazione alla fondazione della Chiesa di Cristo sulla terra per mezzo degli Apostoli. A tali raffigurazioni si innestano poi altre decorazioni musive rappresentanti uno schieramento ieratico di angeli, santi e profeti.\nSeguendo l'asse longitudinale della navata principale della Chiesa, \u00e8 possibile identificare le scene della Creazione che cominciano all'estremit\u00e0 orientale della parete destra con gli episodi legati al Paradiso terrestre per poi terminare con l'episodio della lotta di Giacobbe con l'angelo all'estremit\u00e0 orientale sinistra.\nNel transetto \u00e8 invece rappresentata la vita di Cristo: il corpo centrale \u00e8 dedicato agli episodi della sua infanzia, mentre il braccio destro e quello sinistro sono rispettivamente dedicati alla sua vita pubblica e alla sua Passione con annessi gli eventi dell'Ascensione e della Pentecoste.\nAl termine delle due navate, lo sguardo dell'osservatore \u00e8 inevitabilmente attirato dall'immensa raffigurazione del Cristo Pantocratore che occupa interamente il catino absidale.\nNel santuario e nella solea, l'immagine del Cristo Pantocratore \u00e8 circondata dai membri eletti della sua corte celestiale: La Vergine, gli angeli, gli apostoli, alcuni Santi (tra i quali san Cesario di Terracina, molto venerato dai monaci benedettini) e re e profeti dell'Antico Testamento.\nAccanto allo schema fondamentale dell'organizzazione decorativa del Duomo, sia la navata maggiore che quelle minori presentano rappresentazioni aggiuntive, sempre realizzate con mosaici. Nella prima ad esempio \u00e8 inserito un gruppo di tre raffigurazioni che riguardano la biografia di tre santi legati all'Italia meridionale: San Castrense, San Cassio e San Casto. Nelle seconde invece, diversi spazi sono dedicati all'illustrazione dei miracoli compiuti da Cristo.\nProseguendo nell'esame degli elementi iconografici supplementari, altre decorazioni musive degne di nota rappresentano:\nOrgani a canne.\nL'organo a canne della Cattedrale \u00e8 stato costruito tra il 1957 e il 1967 dai Fratelli Ruffatti di Padova. Il progetto \u00e8 stato ideato sotto l'episcopato dell\u2019Arcivescovo Francesco Carpino; ha partecipato alla progettazione Mons. Antonino Orlando, all'epoca organista titolare. Il concerto inaugurale ebbe luogo il 24 aprile 1967 e venne eseguito da Fernando Germani.\nLo strumento si compone di 121 registri per poco pi\u00f9 di 7.000 canne suddivise in tre corpi sonori:\nLa consolle di comando, la pi\u00f9 grande in assoluto al mondo fra quelle spostabili, \u00e8 costituita da un mobile in legno decorato con rilievi scultorei, \u00e8 collocata nella parte sinistra del presbiterio ed \u00e8 dotata di 6 tastiere di 61 note ciascuna e pedaliera concavo-radiale di 32 note, 195 placchette per il comando dei registri posizionate \"a terrazza\" sui due lati della consolle, 4 commutatori di staffa per le espressioni e uno per il crescendo, un centinaio di comandi posizionati sotto le tastiere e sopra la pedaliera.\nNella cappella di San Castrense si trova un secondo organo a canne, a trasmissione meccanica e 5 registri, costruito dalla ditta Francesco Zanin nel 2017 ispirandosi agli strumenti del XVIII secolo.\nMonastero.\nRefettorio:\nIl chiostro.\nIl Duomo \u00e8 affiancato dal chiostro dell'antico monastero benedettino, realizzato sul finire del XII secolo. Si tratta di una costruzione prettamente romanica, a pianta quadrata di 47 metri di lato, con portico ad archi ogivali a doppia ghiera e con singolarissimo \u201ctoro\u201d nell'intradosso.\nGli archi sono sostenuti da colonne binate, di ornamentazioni alterne, talune intagliate ad arabeschi ed altri con intarsi a mosaico. I capitelli sono istoriati con scene bibliche.\nNell'angolo meridionale vi \u00e8 un recinto quadrangolare delimitato da tre arcate per lato. Al centro \u00e8 una fontana la cui acqua scaturisce da una colonna riccamente intagliata a forma di fusto di palma stilizzato, con figure in piedi, teste foglie a rilievo. L'acqua fuoriesce in sottili getti da bocche umane e leonine. Le basi delle colonne del chiostro raffigurano un'amplissima variet\u00e0 di motivi: foglie stilizzate, rosette, zampe di leone, teste di fiere, gruppi di uomini e animali, rane e lucertole. La loro esecuzione presenta grandi differenze con quella dei capitelli, tanto da far supporre che sia stata affidata ad artigiani subordinati. I capitelli dei gruppi di quattro colonne d'angolo sono particolarmente curati. Diverse sono le origini degli artisti, da Ile-de-France a Provenza, dalla Longobardia alla Puglia, realizzato in periodi differenti.\nI restauri delle coperture lignee furono effettuati dall'arcivescovo Paolo dei Lapi intorno al 1400 circa, seguiti da quelli di Giovanni Ventimiglia mezzo secolo pi\u00f9 tardi.\nNel 1515 il sopralluogo del regio visitatore Pietro Pujades aveva disposto un nuovo restauro. Nel 1542 il regio visitatore monsignor Francesco Vento sollecita i lavori, lo stato dei tetti era talmente compromesso che rischiavano di crollare. I lavori furono eseguiti dal 1544 al '54 sotto il mandato di Alessandro Farnese.\nDue secoli dopo il problema si ripropone, ad affrontarlo il munifico Francesco Testa che 16 luglio 1772 dispone di rifare le coperture ripristinando gran parte delle opere murarie, con particolare riguardo alle superfici musive, alle colonne, ai capitelli.\nPalazzo arcivescovile.\nAl di l\u00e0 delle absidi del Duomo verso settentrione, sorge il Palazzo Arcivescovile, edificato nel XV secolo sulle strutture del primitivo Palazzo Reale d'epoca normanna, e restaurato nel 1816, preceduto da una terrazza in cui \u00e8 collocato un grande sarcofago romano con leoni artiglianti gazzelle. Da allora \u00e8 sede stabile degli arcivescovi.\nSeminario arcivescovile.\n\u00c8 stato sede del seminario arcivescovile istituito nel 1590 da Ludovico III de Torres.\nOggi \u00e8 sede del museo diocesano.\nCuriosit\u00e0.\nNel 1971 Franco Zeffirelli all'interno dell'aula medievale ambient\u00f2 le scene finali del film \"Fratello sole, Sorella luna\", fra esse spicca il suggestivo ingresso di San Francesco d'Assisi ricevuto da Papa Innocenzo III e quelle relative le argomentazioni per l'approvazione della Regola francescana."}
{"id": "89874", "revid": "767487", "url": "https://it.wikipedia.org/wiki?curid=89874", "title": "Allan Martin", "text": "Ha indossato la maglia della Nazionale gallese per la prima volta il 10 novembre 1973 a Cardiff, contro l'Australia (24-0 per i gallesi).\nUltima presenza con la nazionale il 7 marzo 1981 a Parigi contro la Francia (19-15 per i francesi).\nHa vinto il torneo Cinque Nazioni con la sua nazionale nel 1975, 1976, 1978 e 1979.\nNel 1977 ha disputato una partita con la selezione dei British and Irish Lions."}
{"id": "89876", "revid": "394", "url": "https://it.wikipedia.org/wiki?curid=89876", "title": "Galleggiamento", "text": ""}
{"id": "89879", "revid": "6789", "url": "https://it.wikipedia.org/wiki?curid=89879", "title": "Furio Camillo", "text": ""}
{"id": "89882", "revid": "92723", "url": "https://it.wikipedia.org/wiki?curid=89882", "title": "Chalkus", "text": "Chalkus (dal greco \"\u03c7\u03b1\u03bb\u03ba\u03cc\u03c2\" \u2013 chalk\u00f2s, rame) \u00e8 un'antica moneta di rame dell'Attica.\nIl valore del chalkus era pari all'ottava parte dell'obolo.\nLa collocazione del \"chalkus\" nell'antico sistema monetario greco.\nL'obolo \u00e8 la unit\u00e0 di misura pi\u00f9 piccola che veniva talvolta ulteriormente divisa in ottavi: ogni ottavo era appunto un chalkus. "}
{"id": "89886", "revid": "834", "url": "https://it.wikipedia.org/wiki?curid=89886", "title": "Efficienza paretiana", "text": ""}
{"id": "89887", "revid": "834", "url": "https://it.wikipedia.org/wiki?curid=89887", "title": "Pareto-efficienza", "text": ""}
{"id": "89888", "revid": "834", "url": "https://it.wikipedia.org/wiki?curid=89888", "title": "Efficienza allocativa", "text": ""}
{"id": "89893", "revid": "1564499", "url": "https://it.wikipedia.org/wiki?curid=89893", "title": "Lago di Lucrino", "text": "Il lago di Lucrino \u00e8 un bacino naturale della citt\u00e0 metropolitana di Napoli, situato sulla costa dei Campi Flegrei, a poca distanza dal lago d'Averno. Si \u00e8 formato in epoca antica a seguito del moto ondoso del mare che, apportando progressivamente della sabbia, ha col tempo chiuso un'insenatura naturale con un istmo .\nIn epoca romana.\nGli allevamenti ittici.\nIl nome Lucrino deriva dal latino \"lucrum\" (lucro, guadagno, profitto) per gli allevamenti di pesci e soprattutto di ostriche che intorno all'anno 90 a.C. vi aveva installato il senatore romano Sergio Orata, divenendo in breve tempo uno degli uomini pi\u00f9 ricchi dell'epoca.\nNel I secolo a.C. a causa del moto bradisismico discendente, irrompendo le onde del mare nel lago e danneggiandone gli impianti, gli allevatori richiesero al Senato Romano di intervenire; le opere di restauro e di soprelevazione dell'istmo che separava il lago dal mare (\"Via Herculea\") furono realizzate da Giulio Cesare, e magnificate da Virgilio.\nGli allevamenti di pesci e ostriche, molto redditizi, proseguirono per tutto il periodo dell'impero romano, come attestano le famose fiaschette vitree puteolane di IV secolo, sulle cui pareti sono rappresentati i principali monumenti della costa che va da Pozzuoli fino a Miseno. In modo particolare le fiaschette conservate a New York, Varsavia e Ampurias mostrano gli impianti di allevamento delle ostriche quali reticoli di palafitte realizzati con pali lignei, ai quali sono sospesi delle corde che - come delle collane - presentano infilate delle ostriche; la scritta OSTRIARIA che vi \u00e8 associata, non lascia ombra di dubbio su quanto vi \u00e8 rappresentato.\nLa via Herculea.\nIl sottile istmo che separa il lago di Lucrino dal mare, secondo il mito, venne attribuito a Eracle che l'avrebbe creato quando dal remoto occidente condusse in Grecia i buoi che aveva rubato al mostruoso Gerione. Sull'istmo fu successivamente costruita una strada che, in ricordo dell'eroe, fu chiamata \"Via Herculea\" o \"Via Heraclea\" o \"Via Erculea\" (da non confondersi con la via Herculea che percorre longitudinalmente l'Appennino).\nNel I secolo a.C., venendo la via Herculea invasa dalle onde marine, Giulio Cesare ne cur\u00f2 il restauro soprelevandola.\nNel 37 a.C. Agrippa tagli\u00f2 l'istmo carrozzabile per permettere alle navi di accedere nel bacino del lago Lucrino trasformato temporaneamente in porto militare, e ricollegando i due tronconi di strada con un ponte ligneo mobile.\nLa strada carrozzabile che oggi passa sull'istmo fra il mare e il Lago Lucrino non corrisponde minimamente al tracciato dell'antica via Herculea. Infatti, per effetto del bradisismo la via Herculea \u00e8 attualmente sommersa nel mare a 3,50 - 4,00 metri di profondit\u00e0, situandosi parallelamente alla costa di Lucrino a 350 - 500 metri pi\u00f9 al largo. L'antica via \u00e8 perfettamente riconoscibile su fotografie aeree, in giorni di mareggiata, oppure eseguendo delle immersioni.\nIl porto militare.\nNel 37 a.C., nel corso della guerra navale che vide contrapporsi Ottaviano a Sesto Pompeo, Marco Vipsanio Agrippa a sostegno di Ottaviano install\u00f2 nel Lago d'Averno e nella parte destra del lago Lucrino un porto militare, Portus Julius, mentre gli allevamenti ittici proseguivano nella met\u00e0 sinistra del lago. Per permettere alle navi di accedere nel bacino, egli tagli\u00f2 l'istmo carrozzabile della Via Herculea, realizzando un canale di ingresso di 300\u00a0m formato da due lunghi muri paralleli, che veniva scavalcato da un ponte ligneo mobile che garantiva la percorribilit\u00e0 dell'istmo. Il Portus Julius ebbe vita breve nel Lucrino, in quanto che il bacino, essendo poco profondo e andando soggetto a insabbiamento, risult\u00f2 ben presto inadatto alle pesanti navi da guerra. Infatti gi\u00e0 nel 12 a.C. la flotta militare imperiale venne trasferita a Miseno, mentre gli impianti portuali nel lago Lucrino continuarono a essere utilizzati per scopi civili e commerciali.\nVille e terme.\nIl Lucrino fu un lussuoso luogo di villeggiatura dell'epoca romana che, rientrando fra gli insediamenti costieri particolarmente amati dai Romani per l'amenit\u00e0 dei luoghi, vide sorgere lungo tutta la costa magnifiche ville e dimore di soggiorno di personaggi di rango dell'epoca, in un \"continuum\" che andava da Puteoli a Baiae, a Misenum.\nOltre al gi\u00e0 citato Sergio Orata, ebbe una villa che si affacciava sul Lucrino\nMarco Tullio Cicerone, villa da lui chiamata \"Cumanum\" o \"Academia\", famosa fin dall'antichit\u00e0 poich\u00e9 ospit\u00f2 le spoglie dell'imperatore Adriano, morto nel 138 in uno dei palazzi imperiali nella vicina Baia. Dopo la morte di Cicerone, la villa pass\u00f2 di propriet\u00e0 ad Antistio Vetere il quale, eseguendovi dei lavori di ristrutturazione, vi rinvenne una sorgente di acqua termale, cui accenna Plinio, e che nel medioevo veniva ancora chiamata \"Balneum Ciceronis\" o \"Balneum Prati\" e utilizzata a fini curativi.\nIl Lucrino ha visto sgorgare intorno al suo bacino la massima concentrazione di fonti di acque termali. Esse sono attestate sia dai resti di impianti termali di epoca romana, tuttora riconoscibili intorno al suo specchio d'acqua, sia dal catalogo che nel XIII secolo compil\u00f2 Pietro da Eboli (vedi pi\u00f9 sotto).\nMolte delle sorgenti termali esistenti in epoca romana e utilizzate nel medioevo a fini terapeutici, sono andate irrimediabilmente distrutte nel 1538 a seguito dell'eruzione del Monte Nuovo.\nMiti e leggende.\nIl lago Lucrino fu chiamato in antico anche \"Acherusio\" perch\u00e9 si credette di identificarvi la \"Acherusia palus\" (nome attribuito pi\u00f9 spesso al lago Fusaro), cos\u00ec come si presunse che il lago potesse essere identificato con i fiumi infernali Cocito o Piriflegetonte. La prossimit\u00e0 col lago d'Averno, del resto, considerato nell'antichit\u00e0 l'ingresso agli Inferi, rendeva evidentemente \"sospetta\" tutta l'area, ed eventuali fenomeni fisici inconsueti potevano far sorgere leggende e favole. Virgilio narra infatti di presunti fenomeni di ebollizioni, forse fuoriuscite, se non magmatiche, probabilmente sulfuree.\nConnessa all'idea che la zona avesse a che fare con il regno dei morti, abbiamo la testimonianza da un lato di Plinio che ci parla di una citt\u00e0 Cimmera collocata fra il lago di Lucrino e il lago d'Averno; dall'altro abbiamo Strabone che - riferendo Eforo - precisa che i Cimmeri vivevano in case sotterranee collegate fra di loro da gallerie, dove essi accoglievano anche gli stranieri che venivano sul posto per interrogare l'oracolo dei morti situato sotto terra (\"nekyomante\u00econ chth\u00f2nion\"), e che proprio grazie all'oracolo essi traevano parte del loro sostentamento (pare con una tariffa per le consultazioni fissata dal loro re; ma - come \u00e8 facile intuire - molto probabilmente anche nutrendosi di parte delle carni degli animali sacrificati agli inferi).\nIl lago di Lucrino fu inoltre teatro di un notissimo racconto di Plinio il Vecchio circa un delfino che, all'epoca di Augusto penetr\u00f2 nel lago. Un bambino che soleva passare di l\u00ec per andare a scuola, avendolo notato, prese l'abitudine ogni giorno di chiamarlo, dandogli da mangiare la merenda che portava con s\u00e9. Fra i due nacque una grande amicizia, a tal punto che il delfino lo faceva montare in groppa, per portarlo sul suo dorso fino a scuola a Baia e, pi\u00f9 tardi tornare a prenderlo per riportarlo a casa sua a Pozzuoli. Questo dur\u00f2 per diversi anni, fino a quando un giorno il bambino non si ammal\u00f2 e infine mor\u00ec. Il delfino per\u00f2 continuava a venire ogni giorno nel luogo consueto ad attendere invano che il bambino arrivasse, finendo per intristirsi sempre di pi\u00f9, fino a quando non mor\u00ec anche lui, di crepacuore.\nSi tratta forse, in termini moderni, della prima leggenda metropolitana, il cui tema del fanciullo a cavallo di un delfino era abbastanza diffuso in tutto il bacino del Mediterraneo, ma che Plinio volle localizzare nel lago Lucrino.\nNella letteratura antica il Lucrino si ritrova anche in Orazio, Marziale, Properzio e Virgilio.\nIn epoca medievale e moderna.\nIl lago scomparso.\nIn epoca altomedievale, nella prima met\u00e0 del IX secolo i Campi Flegrei subirono la loro massima sommersione marina dovuta al bradisismo negativo. A Pozzuoli le colonne marmoree dell'antico mercato romano chiamato \"Tempio di Serapide\" vennero intaccate dai litodomi fino a un'altezza di 6,30\u00a0m dal piano pavimentale. Seppure non sia attestato da fonti scritte, \u00e8 chiaro tuttavia che in questa epoca il lago di Lucrino non esisteva pi\u00f9, essendo completamente sommerso dal mare.\nNel 1341 giungevano a Napoli alla corte del re angioino Roberto d'Angi\u00f2, sia il Petrarca sia il Boccaccio. Il Boccaccio, visitando la zona flegrea con allegre brigate della corte angioina, notava che il mare agitato irrompeva nel lago d'Averno; dunque nel XIV secolo il lago Lucrino era ancora del tutto annullato dalla sommersione bradisismica, seppure l'area flegrea stesse progressivamente riemergendo. Ancora nel '500 il Lucrino risultava sommerso dal mare e appariva come una profonda insenatura marina che raggiungeva l'imboccatura del lago d'Averno, baia sulla quale si affacciava il villaggio di Tripergole.\nTripergole, un villaggio per cure termali.\nA seguito dell'opera di Pietro da Eboli, il \"De Balneis Puteolanis\" (o il \"De Balneis Terrae Laboris\"), scritta nel XIII secolo alla corte di Federico II di Svevia, gli Angioini incoraggiarono la popolazione all'uso delle sorgenti flegree a fini terapeutici. Sul lago Lucrino, presso una piccola collinetta di tufo (chiamata Monticello del Pericolo) su cui essi avevano edificato un castello, sorse ben presto un villaggio chiamato \"Tripergole\". Esso si svilupp\u00f2 dove pi\u00f9 numerose si addensavano le fonti e gli impianti termali romani, proprio a seguito dell'afflusso dei numerosi malati. Il villaggio, oltre ad avere un certo numero di case, aveva una chiesa nel castello (dedicata allo Spirito Santo e a Santa Marta) mentre nel villaggio vero e proprio vi era una seconda chiesa dedicata a Santa Maddalena, un ospedale con circa 30 letti fatto costruire da Carlo II d'Angi\u00f2 con annessa una farmacia, e poi tre osterie per i forestieri, e infine una casina di caccia reale, e una cavallerizza. Nella costruzione dell'ospedale fu coinvolto anche l'architetto e scultore Gagliardo Primario.\nL'eruzione del Monte Nuovo.\nIl 29 settembre 1538, dopo una serie di fenomeni precursori (terremoti; ritiro del mare a seguito di una imponente sollevazione del suolo; boati sotterranei; ecc.) con una eruzione vulcanica durata appena 5 giorni, sorge \"ex novo\" il Monte Nuovo. L'eruzione cambia totalmente la topografia del luogo: cancella completamente il villaggio di Tripergole con tutti i suoi edifici civili, religiosi e militari; scompare il Monticello del Pericolo; vengono totalmente distrutte le antiche sorgenti termali, e sepolti i rispettivi impianti di epoca romana che si trovavano presso il villaggio (da Pietro da Eboli chiamate: \"Balneum Ciceronis\" o \"Balneum Prati; Balneum Tripergula; Balneum Arcus; Balneum Raynerii; Balneum de Scrofa; Balneum de Sancta Lucia; Balneum de Cruce\"); distrutti per sempre anche i resti della villa di Cicerone chiamata \"Academia\"; scompare anche una grande sala termale romana, di forma circolare caratterizzata da sei finestre nella cupola, chiamata \"Truglio\"; e infine, il lago Lucrino subisce un drastico ridimensionamento, riducendosi a un decimo di quello che era stata la sua estensione in epoca romana; cos\u00ec come appare ancora al giorno d'oggi.\nProbabilmente nei mesi (o negli anni) successivi all'eruzione il suolo ridiscese progressivamente: secondo alcuni ritornando alla quota che aveva nel 1530; secondo altri abbassandosi di circa 3\u00a0m.\nUna tavola conservata al Museo di San Martino a Napoli (edita da E. Duchetti a Roma nel 1586) che ritrae una veduta generale a volo d'uccello dei Campi Flegrei da Posillipo fino a Cuma, mostra un Lucrino praticamente inesistente, forse per la quota a cui il lago venne a trovarsi a seguito dell'eruzione, da supporre di diversi metri al di sopra del livello del mare.\nOggi.\nOggi Lucrino \u00e8 una frazione del comune di Pozzuoli, che comprende gli insediamenti abitativi intorno all'omonimo lago. Il paesino si caratterizza per piccoli condominii o eleganti villette con giardino, ora disseminati, ora addensati ai piedi del Monte Nuovo.\nSeppure notevolmente ridotte rispetto all'epoca antica, tuttavia non mancano in zona sorgenti di acque termali. Ancora utilizzate e frequentatissime per relax e terapie sono le \"Stufe di Nerone\", situate ai piedi del Monte delle Ginestre, dove oltre agli impianti moderni per le immersioni, sono tuttora in uso alcune strutture di epoca romana quali gli ambienti voltati delle saune e una fangaia di forma circolare all'aperto. Vi \u00e8 poi il \"Lido Nerone \u2013 Lo scoglio\" in riva al mare ai piedi del Monte Grillo, dove \u00e8 possibile immergersi nelle acque bollenti in apposite vasche situate sulla spiaggia.\nUn antico \"laconicum\" (sauna) realizzato dai Romani nella collina tufacea di Tritoli e conosciuto nel medioevo come \"Sudatorium Trituli\" o \"Sudatorium Magnum\", situato al di sopra della galleria della Ferrovia Cumana, e consistente in alcune stanze rettangolari fornite di letti in tufo dalle quali si dipartono due profondi cunicoli che si addentrano per circa 80\u00a0m all'interno della montagna, \u00e8 oggi occupato abusivamente da persone che, rifugiatesi qui durante il secondo conflitto mondiale per sfuggire ai bombardamenti, hanno deciso - una volta finita l'emergenza - di farne la loro dimora fissa, naturalmente riscaldata nei periodi invernali dalle calde esalazioni che tuttora si sprigionano in fondo ai cunicoli. "}
{"id": "89897", "revid": "43530", "url": "https://it.wikipedia.org/wiki?curid=89897", "title": "Perceval", "text": ""}
{"id": "89898", "revid": "287204", "url": "https://it.wikipedia.org/wiki?curid=89898", "title": "Statere", "text": "Statere \u00e8 il nome di diversi tipi di moneta dell'antichit\u00e0. La moneta fu battuta da varie citt\u00e0 greche nei diversi standard monetari, in argento, oro ed elettro.\nLo statere d'argento era la moneta pi\u00f9 diffusa nell'antichit\u00e0 greca. Era il pi\u00f9 alto nominale normalmente battuto e valeva in genere il doppio di una dracma.\nAlcuni degli stateri pi\u00f9 famosi furono:"}
{"id": "89900", "revid": "580197", "url": "https://it.wikipedia.org/wiki?curid=89900", "title": "Melchiorre", "text": "Origine e diffusione.\nSi tratta di un nome di origine semitica, per quanto non attestato; \u00e8 basato probabilmente sulle radici ebraiche \"melekh\" (o \"melk\", \"re\", da cui anche Malco e Melchisedech) e \"or\" (\"luce\"), con il significato complessivo di \"re della luce\" o \"il mio re (cio\u00e8 Dio) \u00e8 luce\". Altre fonti, identificando diversamente il secondo elemento, interpretano il nome con \"citt\u00e0 del re\".\nQuesto nome viene attribuito, nella tradizione cristiana, a uno dei Magi (che nei Vangeli sono anonimi); grazie a questa figura il nome si diffuse inizialmente negli ambienti cristiani.\nIn Italia \u00e8 attestato soprattutto al Sud (specie in Sicilia), tranne che per la forma \"Melchiore\", pi\u00f9 presente al Nord; la sua diffusione, comunque, \u00e8 scarsa.\nOnomastico.\nL'onomastico pu\u00f2 essere festeggiato in una delle seguenti date:"}
{"id": "89901", "revid": "228587", "url": "https://it.wikipedia.org/wiki?curid=89901", "title": "Repubblica Slovacca", "text": ""}
{"id": "89902", "revid": "119971890", "url": "https://it.wikipedia.org/wiki?curid=89902", "title": "Indice Big Mac", "text": "Lindice Big Mac (\"Big Mac index\" in inglese) \u00e8 un indicatore economico informale che confronta il potere d'acquisto di diverse valute monetarie rispetto ai prezzi di vendita dell'omonimo panino venduto dai ristoranti della catena Mc Donald's presenti nel mondo. \nInventato nel 1986 dal settimanale britannico \"The Economist\" per fornire un confronto valutario di facile comprensione per i propri lettori, il sistema \u00e8 basato sulla teoria della parit\u00e0 dei poteri di acquisto e sulla legge del prezzo unico e ha l'obiettivo di mostrare sopravvalutazioni e sottovalutazioni delle singole valute: il prezzo del panino (che in teoria dovrebbe essere identico in tutto il mondo, dal momento che il prodotto \u00e8 preparato in maniera identica e con gli stessi ingredienti standard in tutto il mondo) viene convertito in dollari statunitensi, cos\u00ec da confrontare il potere d'acquisto delle singole valute nazionali in modo semplificato.\nContesto.\nL'assunto centrale della \"parit\u00e0 dei poteri di acquisto\" \u00e8 che il tasso di cambio tra due valute dovrebbe tendere naturalmente ad aggiustarsi in modo che un paniere di beni abbia lo stesso costo in entrambe le valute. Nell'indice Big Mac, il \"paniere\" \u00e8 composto da un singolo Big Mac, cos\u00ec come viene venduto dalla catena di fast food della McDonald's. Il Big Mac \u00e8 stato scelto perch\u00e9 \u00e8 disponibile con le stesse specifiche in diverse nazioni del mondo, e i franchise McDonald's locali hanno una notevole responsabilit\u00e0 nella negoziazione dei prezzi. Per questi motivi, l'indice permette una comparazione significativa tra le valute di molte nazioni.\nIl rapporto della parit\u00e0 di potere d'acquisto del Big Mac tra due valute si ottiene dividendo il costo di un Big Mac in una nazione (nella sua valuta) per il costo di un Big Mac nell'altra nazione (nella sua valuta). Questo valore viene confrontato con il tasso di cambio attuale; se \u00e8 pi\u00f9 basso, allora la prima valuta \u00e8 sottovalutata (secondo la teoria della parit\u00e0 del potere d'acquisto) rispetto alla seconda, mentre se \u00e8 pi\u00f9 alto, allora la prima valuta \u00e8 sopravvalutata.\nAd esempio, supponiamo che un Big Mac costi 2,00 sterline nel Regno Unito e 2,50 dollari negli USA; quindi il tasso della parit\u00e0 di potere d'acquisto \u00e8 2,00/2,50 = 0,8. Se, il tasso di cambio ufficiale \u00e8 1 dollaro statunitense per 0,55 sterline inglesi, allora la sterlina \u00e8 sopravvalutata rispetto al dollaro.\nL'indice Big Mac \u00e8 stato introdotto dal giornale economico \"The Economist\" nel settembre 1986 e da allora viene pubblicato pi\u00f9 o meno annualmente. L'indice ha fatto anche nascere il termine Burgernomics.\nNel gennaio 2004, \"The Economist\" ha introdotto un indice gemello, l'Indice Tall Latte. L'idea \u00e8 la stessa, ma il Big Mac \u00e8 sostituito da una tazza di caff\u00e8 della Starbucks, riconoscendo la diffusione globale della catena negli ultimi anni. Con uno spirito simile, nel 1997, il quotidiano tracci\u00f2 una \"mappa della Coca-Cola\", che mostrava una forte correlazione positiva tra la quantit\u00e0 di Coca-Cola consumata pro capite in una nazione e il benessere di tale nazione.\nLa metodologia dell'hamburger ha delle limitazioni nella stima della parit\u00e0 del potere d'acquisto. Per esempio, tasse locali, livelli di competizione, e dazi sull'importazione possono non essere rappresentativi dell'economia di una nazione nel suo complesso. Ci\u00f2 nonostante, l'indice Big Mac viene ampiamente citato dagli economisti.\nNell'indice 2019 sono tre i paesi dove il Big Mac costa pi\u00f9 della tariffa base statunitense in dollari ($ 5,58): Svezia (+4,6%), Norvegia (+5%) e Svizzera (+18,7%). I paesi dell'Area Euro (-16,8%) sono al sesto posto della classifica, dopo il Canada (-8,9%). Seguono: Danimarca (-17,5%), Israele (-17,8%), Brasile (-18,5%), Australia (-22%), Libano (-22,7%), Uruguay (-22,8%), Singapore (-23,3%), Nuova Zelanda (-24,9%) e Regno Unito (-27%) dove il Big Mac costa \u00a3 3,19. Nel 2020, il prezzo medio di un Big Mac \u00e8 di circa 4,12 euro (3,74 \u00a3) in Italia.\nLimiti e critiche.\nMentre gli economisti citano ampiamente l'indice Big Mac come una ragionevole misura reale della parit\u00e0 del potere d'acquisto, la metodologia \"Burgernomics\" ha alcuni limiti.\nInnanzitutto, l'indice Big Mac \u00e8 limitato dalla copertura geografica, a causa della diffusione non del tutto globale del \"franchising\" McDonald's: ad esempio, i ristoranti della catena statunitense sono presenti solo in pochi paesi Africani (principalmente in Marocco, Egitto e Sudafrica).\nIn molti paesi, mangiare nei fast-food delle catene internazionali \u00e8 relativamente pi\u00f9 costoso rispetto a un ristorante locale. L'abitudine di mangiare nei fast food, la proporzione delle vendite, le tasse locali, i livelli di concorrenza e i dazi doganali all'importazione di alcuni prodotti specifici potrebbero poi non essere rappresentativi dell'economia del paese nel suo complesso. \nAllo stesso tempo, McDonald's utilizza strategie commerciali differenti, che possono portare a differenze enormi fra diverse nazioni per uno stesso prodotto, tendonso altres\u00ec conto che la domanda di questa tipologia di panino pu\u00f2 variare in alcuni paesi: ad esempio in India il consumo di carne bovina \u00e8 limitato dalla tradizione religiosa induista che vieta di mangiarla, tanto che nei ristoranti indiani il Big Mac \u00e8 sostituito dal \"Chicken Maharaja Mac\", confezionato con carne di pollo. Il Big Mac venduto in Australia ha il 22% di calorie in meno della versione canadese e pesa l'8% in meno della versione venduta in Messico.\nInoltre, non vi \u00e8 alcuna ragione teorica per cui beni e servizi non commerciabili (come i costi per aprire un ristorante, della pubblicit\u00e0 o della manodopera dei dipendenti) dovrebbero essere uguali nei diversi paesi. Ad esempio, un Big Mac venduto nel centro di New York City potrebbe avere un prezzo diverso rispetto al panino venduto da un ristorante situato in una zona rurale. Questa \u00e8 la ragione teorica per cui la parit\u00e0 di potere d'acquisto \u00e8 un concetto diverso dai tassi di cambio di mercato nel tempo. \nNel complesso, quindi, il prezzo di un Big Mac rifletter\u00e0 i costi di produzione locale, della pubblicit\u00e0 locale (considerevole in alcune aree), delle materie prime e della manodopera, ma soprattutto da ci\u00f2 che il mercato locale domanda, il che \u00e8 molto diverso da paese a paese e non riflette del tutto i valori relativi delle valute. Infatti, un alto volume di vendite e basso margine di profitto potrebbe massimizzare le vendite, mentre in altri contesti con minori vendite il profitto sar\u00e0 pi\u00f9 alto se correlato ad un margine pi\u00f9 alto. Ad esempio, un hamburger costa solo 1 euro in Francia e 1,50 euro in Belgio, ma nel complesso i ristoranti McDonald's sono pi\u00f9 economici in Belgio. I prezzi dei Big Mac possono anche variare notevolmente tra le diverse aree di un paese. Un altro esempio \u00e8 che in Russia sono venduti i Big Mac pi\u00f9 economici, mentre la citt\u00e0 di Mosca \u00e8 posizionata tra quelle pi\u00f9 costose per i turisti."}
{"id": "89903", "revid": "832259", "url": "https://it.wikipedia.org/wiki?curid=89903", "title": "D'Alambert", "text": ""}
{"id": "89909", "revid": "1442080", "url": "https://it.wikipedia.org/wiki?curid=89909", "title": "Filone di Alessandria", "text": "Biografia.\nNelle opere di Flavio Giuseppe si possono trovare i pochi dettagli biografici che lo riguardano.\nSebbene i nomi dei suoi genitori non siano noti, Filone proveniva da famiglia nobile, onorata e benestante. Fu a suo padre o a suo nonno che Gaio Giulio Cesare aveva concesso la cittadinanza romana. Filone aveva due fratelli, l'alabarca Tiberio Giulio Alessandro Maggiore e Lisimaco.\nNel suo trattato \"De Providentia\", Filone riferisce che si recava frequentemente in pellegrinaggio al Tempio di Gerusalemme per offrire sacrifici a Dio. Questo avveniva, con ogni probabilit\u00e0, nello stesso periodo in cui fu attivo in Galilea e Giudea Ges\u00f9 di Nazareth.\nColtissimo esponente della potente comunit\u00e0 ebraica di Alessandria, sede della pi\u00f9 importante biblioteca del tempo, nel 40 fece parte della delegazione inviata a Roma presso l'imperatore romano Caligola.\nEgli fu forse il primo grande commentatore dei testi biblici, da lui conosciuti nella traduzione in lingua greca, profondo conoscitore dell'Antico Testamento.\nPensiero.\nLa sua originalit\u00e0 consiste nell'aver interpretato la Bibbia secondo la filosofia platonica. Egli vede nella teoria del demiurgo (esposta da Platone nel suo \"Timeo\"), il Dio creatore ebraico.\nFilone teorizz\u00f2 il metodo dell'interpretazione allegorica fondata sulla distinzione tra due significati presenti nel testo: la lettera e lo spirito; lo spirito racchiude il significato pi\u00f9 autentico. Tramite questa interpretazione allegorica egli vede nella Bibbia la dottrina dell'esistenza di Dio: Dio \u00e8 ineffabile e il linguaggio non \u00e8 uno strumento sufficiente per esprimerne l'essenza.\nI testi mosaici del Pentateuco, contenenti la descrizione della creazione e le fondamentali leggi divine, insieme con gli altri testi accorpati a questi, furono da Filone spogliati del loro significato pi\u00f9 immediato e letterale e reinterpretati allegoricamente. Questo modo di leggere i testi biblici avr\u00e0 di l\u00ec a breve molta fortuna e costituir\u00e0 il metodo interpretativo principale per la tradizione neoplatonica di area ebraica.\nOpere.\nCommentari allegorici.\nLe opere di Filone improntate a una interpretazione allegorica sono:\nSui patriarchi.\nFilone scrisse un'opera sistematica concernente Mos\u00e8 e il decalogo, introdotta dal trattato \"De opificio mundi\", che nelle attuali edizioni precede \"De allegoriis legum\", vol.i (\"De abrahamo\", \u00a7 1 [ii. 1], con \"De pr\u00e6miis et p\u0153nis\", \u00a7 1 [ii. 408]). La Creazione, secondo Filone, \u00e8 il fondamento della legislazione mosaica, che \u00e8 in completa armonia con la natura (\"De Opificio Mundi\", \u00a7 1 [i. 1]). L'esposizione della Legge \u00e8 suddivisa in due sezioni. Nella prima sezione, vi sono le biografie di uomini quali, Enos, Enoch, No\u00e8, Abramo, Isacco, e Giacobbe, che precedettero le svariate leggi scritte della Torah. Questi furono i Patriarchi, viventi personificazioni della virt\u00f9 secondo la legge naturale prima ancora che vi fossero leggi scritte.\nSulla legge.\nNella seconda sezione vengono discusse in dettaglio le leggi: per primi i dieci comandamenti (il Decalogo), quindi i precetti derivanti da ciascun comandamento. L'opera \u00e8 suddivisa nei seguenti trattati:\n\"De Vita Contemplativa\".\n\"De Vita Contemplativa\" (su titoli diversi cfr. Sch\u00fcrer, l.c. p.\u00a0535). Quest'opera descrive il \"modus vivendi\" e le ricorrenze religiose di una comunit\u00e0 di asceti Ebrei, i Terapeuti, che, secondo l'autore, sono diffusi dappertutto ma si incontrano specialmente in ogni casa dell'Egitto. L'autore, comunque si limita a descrivere una colonia di eremiti che vive sulle rive del lago Mareotis in Egitto, dove ognuno vive nella propria dimora. Per sei giorni sono in devota contemplazione, principalmente, della Sacra Scrittura. Al settimo giorno uomini e donne si riuniscono in una sala dove la guida della comunit\u00e0 tiene un sermone consistente in una interpretazione allegorica di un passaggio delle Scritture. Il quindicesimo giorno \u00e8 occasione di una celebrazione speciale. La cerimonia incomincia con un pasto frugale consistente in pane, vegetali conditi con sale e acqua; durante il pranzo viene commentato un passaggio delle Scritture. Al termine del pasto i membri della comunit\u00e0 a turno cantano diversi tipi di inni religiosi, l'assemblea a sua volta risponde con un ritornello. La cerimonia termina con una rappresentazione corale in ricordo della cerimonia che Mos\u00e8 e Miriam organizzarono dopo l'attraversamento del Mar Rosso, le voci degli uomini e delle donne unite in armonia si alzano al cielo fino al sorgere del sole. Dopo la preghiera del mattino recitata in comune ognuno torna alla sua dimora per riprendere la contemplazione. Questa \u00e8 la vita contemplativa (\u03b2\u03af\u03bf\u03c2 \u03b8\u03b5\u03c9\u03c1\u03b7\u03c4\u03b9\u03ba\u03cc\u03c2, bios the\u014dr\u0113tik\u00f3s) condotta da questi \u0398\u03b5\u03c1\u03b1\u03c0\u03b5\u03c5\u03c4\u03b1\u03af (\"therapeuta\u00ed\" ovvero \"servi di Yhwh\").\nLa Chiesa antica considerava questi \"Therapeutae\" come una dissimulazione dei monaci cristiani. Questa posizione ha trovato sostenitori anche in tempi recenti; in particolare \u00e8 stata ampiamente recepita l'opinione di Lucius secondo cui la comunit\u00e0 monastica del III secolo \u00e8 stata in quest'opera esaltata sotto spoglie ebraiche (\"Die Therapeuten,\" 1879). Tuttavia il rituale della comunit\u00e0, complessivamente estraneo alle posteriori tradizioni cristiane, sembrerebbe confutare questa possibilit\u00e0. In special modo la cerimonia principale, la rappresentazione corale della traversata del Mar Rosso, non pare avere significato cos\u00ec fondativo per i cristiani; n\u00e9 ci sono mai state nella Chiesa cristiana cerimonie notturne celebrate unitamente da uomini e donne. Massebieau (\"Revue de l'histoire des religions\", 1887, xvi. 170 e seg., 284 e seg.), F. C. Conybeare (\"Philo About the Contemplative Life,\" Oxford, 1895), e Wendland (\"Die Therapeuten\", ecc., Leipsig, 1896) attribuiscono l'intera opera a Filone, basando la loro convinzione su motivi linguistici che sembrano abbastanza decisivi. Tuttavia, bisogna sottolineare grandi discordanze fra le concezioni fondamentali dell'autore di \"De vita contemplativa\" e quelle di Filone. Quest'ultimo guarda all'affinit\u00e0 intercorrente tra cultura e filosofia greche, l'altro autore \u00e8 ostile verso la filosofia greca (vedi Siegfried in \"Protestantische Kirchenzeitung\", 1896, No.42). Infatti, questi ripudia una scienza che annoverava fra i suoi seguaci i Pitagorici con i loro misteri, uomini ispirati come Parmenide, Empedocle, Zenone, Cleante, Eraclito, e Platone, pensatori che invece Filone apprezzava (\"Quod omnis probus\", i., ii.; \"Quis rerum divinarum heres sit\", 43; \"De Providentia\", ii. 42, 48, etc.). L'autore di \"De vita contemplativa\" considera il simposio come una riprovevole, ordinaria bisboccia. Tale posizione non pu\u00f2 essere spiegata come una diatriba stoica; perch\u00e9 in tal caso Filone non sarebbe certo ritornato su questo argomento. Infatti, Filone non si sarebbe mai permesso di interpretare l'eros platonico nel modo volgare in cui viene presentato in \"De vita contemplativa\", 7 (ii. 480), dato che egli ripetutamente usa il mito del Doppio allegoricamente nella sua interpretazione delle Scritture (\"De opificio mundi\", 24; \"De allegoriis legum\", ii. 24). Inoltre, bisogna tener presente che Filone in nessun'altra sua opera menziona queste comunit\u00e0 di asceti allegorizzanti, che certamente avrebbero suscitato il suo interesse se fosse stato a conoscenza della loro esistenza. Tuttavia, \u00e8 possibile che degli allievi di Filone successivamente abbiano fondato vicino ad Alessandria delle comunit\u00e0 di questo genere che cercarono di realizzare l'ideale del maestro per una vita pura vittoriosa sulle passioni e i sensi; ed \u00e8 anche possibile che questi allievi siano stati responsabili dello sviluppo unilaterale di certi principi del maestro. Pur desiderando rinunciare ai piaceri del mondo, Filone ader\u00ec alla cultura scientifica ellenistica, che invece viene riprovata dall'autore di quest'opera. Bench\u00e9 agognasse a una vita contemplativa e ne lamentasse la mancanza (\"De specialibus legibus\", 1 [ii. 299]) Filone non priv\u00f2 la comunit\u00e0 alessandrina del proprio operato."}
{"id": "89910", "revid": "15756", "url": "https://it.wikipedia.org/wiki?curid=89910", "title": "Magnetron", "text": "Il magnetron \u00e8 un tipo di valvola termoionica (tubo a vuoto) ad alta potenza destinata alla produzione di microonde non coerenti. Il magnetron \u00e8 anche un sistema in grado di accoppiare un campo magnetostatico e una radiofrequenza ai fini di depositare film sottili di dielettrici o metalli non magnetici, impiegato industrialmente e per scopi di ricerca negli apparati di deposizione fisica detti sputtering.\nStruttura e funzionamento.\nIl magnetron \u00e8 costituito da una camera con sezione circolare circondata da lobi, in cui \u00e8 stato effettuato il vuoto, la cui struttura costituisce l'anodo, con potenziale elettrico nullo. Al centro \u00e8 collocato un filo mantenuto incandescente, il catodo, e ad un potenziale elettrico negativo, costante o impulsivo, molto elevato rispetto all'anodo. Nella direzione normale al campo elettrico, costituito tra catodo ed anodo, \u00e8 mantenuto un campo magnetico prodotto da un magnete permanente. Il filamento e il catodo sono costituiti da un unico elettrodo realizzato in filo di tungsteno a forma elicoidale, con un numero di spire variabile fra 8 e 12, di raggio circa pari alla lunghezza. Il catodo \u00e8 rivestito di un materiale idoneo ad emettere elettroni.\nGli elettroni emessi per effetto termoionico dal filamento tendono a muoversi verso le pareti della camera, mantenute a potenziale zero, che corrispondono all'anodo, positivo rispetto al catodo. La presenza del campo magnetico per\u00f2 causa una curvatura nella loro traiettoria per effetto della forza di Lorentz, portandoli a seguire un percorso a cicloide (cio\u00e8 un punto appartenente ad una circonferenza che si muove lungo una retta).\nSul perimetro della camera sono ricavate delle aperture opportunamente spaziate e comunicanti con delle cavit\u00e0. Gli elettroni, raggiungendo il bordo delle cavit\u00e0, si uniscono in fasci che oscillano a Radio frequenza, dipendente dalle dimensioni del Magnetron, per effetto dei campi incrociati (campo magnetico e campo elettrico).\nUna parte di questo campo \u00e8 prelevato da una spira, detta di prelievo, connessa ad una guida d'onda (un tubo metallico in grado di convogliare le microonde), e da questa inviato al carico utilizzatore, che sia una antenna trasmittente, oppure la camera del forno a microonde.\nNell'immagine a destra \u00e8 rappresentato il moto che un elettrone uscente dal filo centrale avrebbe in assenza di campo magnetico (blu) e quello che assume all'interno del magnetron (rosso). I punti gialli (visibili soltanto ingrandendo opportunamente la foto) rappresentano le linee del campo magnetico viste in sezione trasversale. In marrone \u00e8 rappresentata la spira di prelievo. Le frecce verdi rappresentano il campo elettrico (freccia corta) ed il campo magnetico (freccia circolare) che si instaurano nel circuito RLC equivalente alla cavit\u00e0.\nLa dimensione delle cavit\u00e0 determina la frequenza di risonanza e quindi la frequenza delle onde radio prodotte. Questa frequenza non \u00e8 molto precisa n\u00e9 modificabile. Questo non \u00e8 un problema nelle applicazioni tipiche del magnetron, quali il radar e la cottura dei cibi. Ove sia richiesta precisione si usano altri dispositivi, per esempio il Klystron o i TWT (Travelling Wave Tube). La potenza irradiata dipende dalla tensione applicata e dalle caratteristiche costruttive del tubo.\nImpieghi.\nRadar.\nNei sistemi radar la guida d'onda \u00e8 connessa con una antenna, che pu\u00f2 essere una scanalatura nella guida oppure un allargamento a cono puntante su un riflettore parabolico. Il magnetron \u00e8 alimentato con brevi impulsi di alta tensione, in modo da emettere rapidi impulsi di microonde, che vengono irradiati dall'antenna. Parte di questa energia \u00e8 riflessa all'indietro dagli ostacoli incontrati e ritorna all'antenna con un ritardo proporzionale alla distanza in cui si forma l'eco o meglio la riflessione dell'onda elettromagnetica. Qui un dispositivo (di solito un circolatore) indirizza il segnale verso un sensibile ricevitore radio e quindi visualizzato su uno schermo a raggi catodici oppure elaborato digitalmente.\nRiscaldamento e cottura.\nNel forno a microonde la guida d'onda si collega con la camera di cottura attraverso una finestra chiusa da un materiale trasparente alle microonde, tipicamente un foglio sottile di mica, che ha la funzione di proteggere il magnetron dalla sporcizia. Nella camera di cottura le microonde vengono quindi assorbite, con efficienza differenziata, da diversi materiali tra cui l'acqua contenuta nei cibi, trasformandosi in calore.\nSe le onde non vengono assorbite subiscono una riflessione. Le onde stazionarie che si creano dissipano la loro energia innescando un arco di plasma in prossimit\u00e0 dell'antenna del magnetron, distruggendola. Per questo motivo \u00e8 importante non fare funzionare il forno a vuoto, e se si devono scaldare piccole quantit\u00e0 di materiale \u00e8 opportuno collocare all'interno della camera anche un bicchiere contenente acqua. La frequenza tipica dei magnetron per forni a microonde \u00e8 di 2,45\u00a0GHz.\nStoria.\nUn primo modello di magnetron a due poli fu sviluppato intorno al 1920, ma la potenza prodotta era molto limitata rispetto alle versioni con cavit\u00e0.\nLa ricerca ebbe una ripresa durante la seconda guerra mondiale per la necessit\u00e0 di sviluppare rapidamente un generatore di microonde nella banda di 10\u00a0cm (prima erano impiegati 150\u00a0cm) adatto per il radar.\nNel 1940, all'universit\u00e0 inglese di Birmingham, John Randall e Harry Boot realizzarono un prototipo funzionante di magnetron a cavit\u00e0 risonanti, riuscendo successivamente ad aumentarne di un fattore 100 la potenza emessa.\nUna prima versione da 4 kW fu costruita dalla britannica General Electric Company e consegnata al governo statunitense nell'agosto del 1940. All'epoca il pi\u00f9 potente generatore disponibile negli Stati Uniti, il Klystron, aveva una potenza dell'ordine di decine di watt. Fu definita \"Il carico pi\u00f9 prezioso mai consegnato sulle nostre coste\". Per non destare attenzione, la preziosa merce non fu trasportata da scorte armate, ma spedita con i consueti mezzi postali.\nQuesto tipo di magnetron fu largamente utilizzato durante la seconda guerra mondiale dando agli Alleati una notevole superiorit\u00e0 sui mezzi equivalenti in dotazione agli eserciti nazisti e giapponesi, influendo cos\u00ec sul decorso degli eventi bellici. In particolare i tedeschi non riuscivano a capire come facessero gli inglesi (grazie ai nuovi radar) a prevedere con largo anticipo l'arrivo dei loro aerei e portare in cielo i caccia della RAF in tempo.\nDa allora sono stati costruiti miliardi di magnetron, alcuni per i radar ma la maggior parte per una applicazione insospettata agli inizi: il forno a microonde.\nSicurezza.\nI rischi dovuti all'utilizzo del magnetron sono quelli legati all'esposizione alle microonde dette anche N.I.R. (Non-Ionizing Radiation), cio\u00e8 ustioni, danni ai tessuti molli (Testicoli), opacizzazione del cristallino oltre a disordini nella calcificazione ossea. La sperimentazione su apparati impieganti il magnetron richiede particolari attenzioni e preparazione, poich\u00e9 i fasci di microonde sono invisibili e possono riflettersi in modo insidioso.\nUn altro pericolo associato al magnetron \u00e8 costituito dalla elevata tensione di funzionamento."}
{"id": "89912", "revid": "1692494", "url": "https://it.wikipedia.org/wiki?curid=89912", "title": "Spartaco", "text": "Primi anni.\nDi preciso si conosce ben poco sulla sua giovinezza, se non che con ogni probabilit\u00e0 nacque in Tracia, presso un non ben specificato luogo sulle rive del fiume Strimone (l'odierno fiume Struma, in Bulgaria), tra il 111 ed il 109 a.C. circa, in una famiglia d'aristocratici facente parte della trib\u00f9 dei Maedi. Sin da giovane milit\u00f2 nelle file dell'esercito romano, con cui combatt\u00e9 in Macedonia, e, secondo quanto riportato da Plutarco, fu sposato con una sacerdotessa della sua stessa trib\u00f9, dedita al culto di Dioniso.\n\"Spartacus\" non era il suo vero nome, bens\u00ec un soprannome, datogli molto probabilmente da Lentulo Batiato, e generato forse come una latinizzazione di \"Sparadakos\" (\"famoso per la sua lancia\") o di \"Spartakos\" (che poteva forse indicare un particolare luogo della Tracia o il nome stesso d'un qualche sovrano leggendario della regione) o, ancora, come un possibile riferimento alla citt\u00e0-stato greca di Sparta, la citt\u00e0 guerriera per antonomasia nell'immaginario antico.\nLa ferrea disciplina romana che dovette sopportare all'interno della milizia lo convinse, alla fine, a disertare e a tentare la fuga. Come riportato da Appiano di Alessandria, egli venne ben presto catturato, giudicato disertore e condannato, secondo la legge militare romana, alla riduzione in schiavit\u00f9, probabilmente insieme alla moglie (cosa non insolita). Appiano riporta anche la teoria secondo la quale Spartaco non fu schiavizzato per diserzione, ma perch\u00e9 prigioniero di guerra in quanto alleato, con la sua trib\u00f9, di Mitridate VI del Ponto durante la guerra di questi contro la Repubblica romana. La spiccata conoscenza delle tattiche legionarie romane dimostrata dal Trace nel corso della sua rivolta, per\u00f2, ha fatto propendere gli storici moderni e contemporanei per un suo trascorso in qualit\u00e0 d'ex-legionario ausiliario.\nIn seguito, intorno al 75 a.C., fu destinato a fare il gladiatore; Spartaco, infatti, venne venduto a Lentulo Batiato, un lanista che possedeva una scuola di gladiatori a Capua. Secondo Plutarco, mentre era a Roma in attesa di essere venduto, una notte un serpente gli si attorcigli\u00f2 intorno al viso mentre dormiva, fatto che sarebbe stato interpretato dalla sua compagna profetessa come il presagio di \"una grande fortuna\" oppure, secondo un'altra interpretazione del testo dello storico greco, di \"una grande sventura\". \nA Capua, Spartaco fu obbligato a combattere all'interno del famoso anfiteatro campano contro belve feroci ed altri gladiatori, com'era in uso a quel tempo, per divertire popolo e aristocrazia.\nLa ribellione.\nEsasperato dalle condizioni inumane che Lentulo riservava a lui e agli altri gladiatori in suo possesso, decise di ribellarsi a questo stato di cose e, nel 73 a.C., scapp\u00f2 dall'Anfiteatro capuano in cui era confinato; altri 70 \u2013 ma secondo Cicerone (Ad Att. VI, ii, 8) all'inizio i suoi seguaci erano molto meno di 50 \u2013 gladiatori lo seguirono, fino al Vesuvio, prima tappa della rivolta spartachista. Sulla strada che portava alla montagna i ribelli si scontrarono con un drappello di soldati della locale guarnigione, che gli erano stati mandati incontro per catturarli.\nBench\u00e9 armati di soli attrezzi agricoli e di coltelli e spiedi rimediati nella mensa e nella caserma della scuola gladiatoria, Spartaco e i suoi riuscirono ad avere la meglio. Una volta neutralizzato il nemico, i ribelli depredarono dei loro armamenti i cadaveri dei soldati romani caduti e si diressero ai piedi del monte in cerca di un rifugio. Spartaco fu poi eletto a capo del gruppo di ribelli assieme ai galli Enomao e Crixus (detto anche Crisso o Crixio).\nPrime fasi.\nIl Senato romano invi\u00f2, in rapida successione, due pretori (prima Gaio Claudio Glabro e poi Publio Varinio) in Campania con l'ordine di reprimere la rivolta. Glabro arruol\u00f2, letteralmente strada facendo, una piccola legione raccogliticcia di unit\u00e0 circa, composta da uomini inesperti e non addestrati. Essendo infatti una spedizione di repressione di brigantaggio e cattura di schiavi fuggitivi non particolarmente \"onorevole\" dal punto di vista militare per i legionari, i quali non avrebbero neppure avuto la prospettiva di fare bottino di guerra (trattandosi in termini moderni di un'operazione di polizia militare interna), vennero arruolati per lo pi\u00f9 uomini di basso livello.\nGlabro cinse d'assedio la posizione sulla quale si erano asserragliati Spartaco e i suoi, accampandosi, senza peraltro fortificare il castrum, all'imbocco dell'unico sentiero percorribile per salire il Monte Somma. I ribelli intrecciarono delle corde utilizzando tralci di vite selvatica che crescevano spontaneamente presso il loro bivacco e, approfittando dell'oscurit\u00e0 si calarono da una parete rocciosa non sorvegliata, aggirando l'accerchiamento senza che le sentinelle romane se ne accorgessero e riuscendo addirittura a circondare l'accampamento romano. Forti dell'effetto sorpresa, l'attaccarono, sterminando gran parte dei legionari, mentre i sopravvissuti si davano a una precipitosa fuga in quella che viene denominata battaglia del Vesuvio. L'eco di questo successo militare, ottenuto grazie all'esperienza militare di Spartaco e alla sua sagacia tattica, fece accorrere tra le sue file un enorme numero di schiavi fuggitivi, pastori e contadini poveri dei dintorni del Vesuvio, sicch\u00e9 la cinta d'assedio posta intorno al vulcano fu spezzata e pi\u00f9 legioni romane finirono per essere successivamente e nettamente sconfitte in Campania. Secondo lo storico romano Floro, oltre alle armi sottratte ai romani, i ribelli provvidero al proprio armamento fondendo il ferro delle catene spezzate degli schiavi per forgiare spade e dardi.\nTra gli elementi che probabilmente polarizzarono attorno alla figura del condottiero trace i sentimenti di rivolta di moltissimi schiavi della penisola italica vi furono le modalit\u00e0 con le quali Spartaco e i suoi organizzarono la comunit\u00e0: il bottino di ogni razz\u00eca veniva redistribuito in parti rigorosamente uguali per tutti; all'interno della comunit\u00e0 era proibito per chiunque il possesso e la circolazione di oro e argento, che dovevano essere interamente scambiati con i mercanti per ottenere il ferro e il bronzo necessari a forgiare nuove armi; tutti gli schiavi fuggitivi e quelli liberati nel corso degli attacchi alle ville rustiche romane, che fossero donne, anziani o bambini, venivano accolti nella comunit\u00e0 e, nei limiti delle risorse disponibili sfamati, mentre a tutti gli uomini abili veniva fornito un addestramento militare. Queste modalit\u00e0 organizzative, e lo stesso fatto di aver cercato di organizzare una comunit\u00e0 di dimensioni considerevoli e composta da gruppi di etn\u00eca eterogenea rendono perlomeno dubbio che il proposito di Spartaco e degli schiavi ribelli potesse essere puramente e semplicemente quello di fuggire dall'Italia per raggiungere le proprie terre d'origine. Per raggiungere questo scopo con maggiori probabilit\u00e0 di successo sarebbe stato con ogni evidenza pi\u00f9 logico che gli schiavi si dividessero sin dall'inizio per esfiltrare dalla penisola alla spicciolata. Gli schiavi ribelli invece formarono un esercito che fu in grado di sconfiggere almeno nove volte gli eserciti romani inviati a reprimerli. \nIl successo militare pi\u00f9 eclatante ottenuto dai ribelli fu quello conseguito contro il pretore Publio Varinio e i suoi legati propretori, Furio e Cossinio: Spartaco non si limit\u00f2 a sconfiggere i soldati, ma riusc\u00ec anche a impadronirsi dei cavalli, delle insegne delle legioni e dei fasci littori del pretore. Da questa posizione egli riusc\u00ec a dominare su tutta la ricca provincia campana.\nIn effetti, accadde che Cossinio si fece cogliere di sorpresa mentre faceva il bagno presso Saline, una localit\u00e0 situata tra Herculaneum e Pompei, e a stento riusc\u00ec a salvarsi, per il momento, dal colpo di mano operato dai ribelli. Successivamente, dopo un inseguimento, Spartaco oper\u00f2 l'assalto finale nel quale perirono moltissimi legionari e lo stesso legato. Quindi, venne il turno di Varinio il quale, dal canto suo, aveva preso delle contromisure preventive atte a dissuadere attacchi a sorpresa del nemico. Tuttavia, la disciplina militare nel campo romano lasciava molto a desiderare: parte dei legionari era ammalata mentre la parte superstite si era ammutinata, evidentemente per l'incapacit\u00e0 nell'esercizio del comando militare di Varinio, oltre che per la scarsa qualit\u00e0 umana dei reparti a disposizione del pretore, che si vide costretto a inviare il questore Gaio Toranio, a far rapporto al Senato sull'andamento delle operazioni.\nNon deve assolutamente sorprendere un simile rovescio subito dalle milizie romane, sia perch\u00e9 non si trattava delle legioni migliori, sia perch\u00e9 i pretori e i loro legati, ufficiali arruolati al seguito e tratti dal loro \"entourage\" politico-amministrativo-amicale, erano spesso e volentieri completamente digiuni di strategia e di tattica militare, poich\u00e9 a Roma si occupavano essenzialmente di esercitare la giurisdizione e solo raramente, e in casi eccezionali, erano investiti di comandi militari.\nEvidentemente i consoli in carica Gaio Cassio Longino e Marco Terenzio Varrone Lucullo non avevano particolare interesse a impegnarsi in questa campagna e la sottovalutazione nei confronti di Spartaco fu la principale causa dell'espandersi del conflitto, che caus\u00f2 molte perdite umane ed economiche. Resosi conto di ci\u00f2, Spartaco decise di volgere la sua marcia verso sud, in direzione di Cuma, dopo essere riuscito a spezzare il tentativo di accerchiamento e successivo aggancio operato da Varinio. I ribelli spartachisti riuscirono a svernare, tra il 73 ed il 72 a.C., completamente indisturbati. Non solo con le razzie in battaglia i ribelli avevano modo di rifornirsi, ma, col tempo, riuscirono anche ad equipaggiarsi con armi fabbricate da loro stessi.\nTuttavia, il seme della discordia cominci\u00f2 a serpeggiare anche nel campo di Spartaco, poich\u00e9 i ribelli galli e germani, capeggiati da Crisso ed Enomao, volevano riprendere l'offensiva contro le legioni romane, mentre Spartaco, ben consapevole della resistenza e capacit\u00e0 di ripresa sulla lunga distanza delle milizie romane, era contrario. Infatti, si decise di estendere la rivolta anche a sud della Campania, occupando quindi la Lucania (corrispondente a quasi tutta l'attuale Basilicata, esclusa la zona di Melfi e della piana metapontina, e a gran parte dell'attuale provincia di Salerno) e il Bruzio (l'odierna Calabria).\nIn queste zone, contro gli ordini stessi di Spartaco, i ribelli galli e germani si abbandonarono a ogni sorta di violenza, saccheggio e devastazione: interi villaggi bruciati, donne stuprate e assassinate, bestiame depredato, ecc. Tutti i tentativi di Spartaco d'impedire questi eccidi furono vani, tanto che cominci\u00f2 ad attirarsi l'odio dei suoi stessi seguaci. Gli eserciti consolari sconfitti si ritirarono a Roma per riorganizzarsi, mentre i seguaci di Spartaco decisero di puntare a nord; i consoli ingaggiarono nuovamente battaglia con i ribelli da qualche parte nella regione del Picenum (corrispondente grosso modo alle Marche meridionali ed all'Abruzzo settentrionale e centrale), venendo nuovamente sconfitti.\nNel 72 a.C. sembr\u00f2 che il Senato cominciasse a prendere sul serio la rivolta spartachista, sull'ondata d'indignazione popolare che aveva sollevato la scia di sangue, saccheggi e stupri commessi dagli schiavi fuggitivi, e deliber\u00f2 pertanto che i consoli di quell'anno, Lucio Gellio Publicola e Gneo Cornelio Lentulo Clodiano, schiacciassero la rivolta una volta per tutte. Mentre Spartaco prosegu\u00ec la sua marcia verso settentrione, Crisso, con una maggioranza di ribelli galli e germani ai suoi ordini, si distacc\u00f2 dal suo gruppo e scese in Apulia (corrispondente all'odierna Puglia, fatta esclusione della penisola salentina, ed alla zona di Melfi), ma ivi fu sconfitto da Publicola nella battaglia del Gargano. L'esito fu cos\u00ec disastroso che Quinto Arrio, il propretore di Gellio, riusc\u00ec, assolutamente indisturbato, ad uccidere Crisso con un pugnale.\nDopo la sua vittoria sul capo ribelle gallo, Gellio si mosse verso nord, inseguendo il gruppo principale di schiavi al comando di Spartaco, che si stava dirigendo verso la Gallia Cisalpina (corrispondente ai territori dell'Italia settentrionale compresi, grosso modo, tra il fiume Adige ad est, le Alpi a nord e nord-ovest ed il fiume Rubicone a sud); l'esercito di Lentulo si dispose in modo tale da sbarrare il passo a Spartaco, e i due consoli contavano cos\u00ec di intrappolare tra le loro milizie gli schiavi ribelli. Spartaco non si intimor\u00ec alla notizia della morte dell'alleato, anzi, riusc\u00ec a sconfiggere nuovamente le truppe romane, attestate in due eserciti comandati dai consoli Lucio Gellio Publicola e Gneo Cornelio Lentulo Clodiano, siti, rispettivamente, uno di qua e uno di l\u00e0 dell'Appennino. \nLe legioni comandate dal console Lentulo Clodiano, nel tentativo di sbarrare il passo agli insorti, sarebbero state sconfitte (estate del 72 a.C.) presso l'Appennino tosco-emiliano. L'esercito di Spartaco incapp\u00f2 in quello di Lentulo e lo sconfisse; poi, capovolto il fronte di battaglia, annient\u00f2 anche l'esercito di Gellio, costringendo le legioni romane alla rotta. Appiano afferma che Spartaco, per vendicare la morte di Crisso, mise a morte 300 soldati romani catturati, costringendoli a combattersi l'un l'altro fino alla morte, come succedeva ai gladiatori.. Smith riporta che le competizioni di gladiatori all'interno di taluni funerali nella Repubblica romana erano considerati un grande onore; questo in accordo col passaggio di Floro che afferma \u00abcelebr\u00f2 anche le esequie dei suoi ufficiali caduti in battaglia con funerali come quelli dei generali romani, e ordin\u00f2 ai prigionieri di combattere presso le loro pire\u00bb. Dopo questa vittoria, Spartaco si mosse verso nord con i suoi uomini (circa ) alla massima velocit\u00e0 possibile, \u00abavendo bruciato tutto l'equipaggiamento inutile, ucciso tutti i suoi prigionieri e macellato tutti i suoi animali da soma per rendere pi\u00f9 rapida la sua marcia\u00bb.\nSpartaco ebbe la meglio anche sul governatore della Gallia Cisalpina, il proconsole Gaio Cassio Longino Varo, che gli venne incontro nei pressi di Mutina (l'attuale Modena) con un esercito di uomini, ma fu letteralmente sbaragliato e a stento si salv\u00f2, dopo un'enorme strage di legionari romani. \u00c8 un mistero come dopo questa ennesima vittoria che apriva la strada verso oltralpe, Spartaco anzich\u00e9 proseguire verso nord e quindi verso la libert\u00e0 propria e del suo esercito si diresse inspiegabilmente verso il sud Italia, fin nel Bruzio, fermandosi nei pressi di \"Thurii\", ove riarm\u00f2 il suo esercito, attraverso razzie e saccheggi, e si scontr\u00f2 nuovamente con i Romani che furono ancora una volta sconfitti.\nL'intervento di Crasso.\nNel dicembre del 72 a.C., proprio mentre Spartaco rimarciava alla volta del Sud Italia, il Senato diede al proconsole Marco Licinio Crasso l'incarico di reprimere la rivolta. Crasso pretese il comando su otto legioni, in modo tale da avere una schiacciante superiorit\u00e0 numerica sul nemico. Crasso si mosse contro Spartaco con sei legioni, cui si aggiunsero le altre due consolari ripetutamente sconfitte dai ribelli in precedenza, che le fonti, per\u00f2, riferiscono essere state decimate dal loro stesso nuovo comandante. Infatti, si narra che, venuto a battaglia con l'esercito di Spartaco, Crasso sia stato sconfitto e per punizione abbia ordinato la decimazione delle legioni consolari fino all'immane cifra di ben legionari giustiziati con il sistema della \"verberatio\" (a bastonate) per la codardia mostrata nei confronti del nemico.\nMa il principale responsabile di quest'ennesimo rovescio era stato un amico di Crasso, Mummio, che, insieme ad altri nobili, si era posto agli ordini del proconsole, com'era consuetudine per la nobilt\u00e0 quando s'intraprendeva qualche campagna al comando di valorosi condottieri, per mettersi in luce nelle campagne politiche. Mummio disobbed\u00ec agli ordini e attacc\u00f2 Spartaco, ma questi reag\u00ec sopraffacendolo. Con l'uso della \"verberatio\", Crasso si guadagn\u00f2 pi\u00f9 di Spartaco la paura e il timore reverenziale dei suoi uomini, ristabilendo, in questo modo alquanto sanguinario, ma non inconsueto nella storia dell'esercito romano, la disciplina e la fedelt\u00e0 delle sue truppe.\nSpartaco, preso in contropiede da questa manovra nemica, decise allora di salpare per la Sicilia, in modo tale da unirsi ad una rivolta di schiavi \u2013 indipendente dalla sua \u2013 scoppiata in quel momento sull'isola. Tuttavia, a causa del tradimento di alcuni pirati cilici (che si misero d'accordo con il famigerato governatore della Sicilia Gaio Licinio Verre), fu costretto a rimanere fermo, nonostante il tentativo di attraversare lo stretto a bordo di zattere improvvisate che per\u00f2 non riuscirono ad assicurare l'approdo, anche perch\u00e9 Verre aveva nel frattempo fortificato le coste nei pressi di Messina.\nCrasso ordin\u00f2 allora la creazione di un grande muro nella parte pi\u00f9 stretta che separava il mar Ionio dal mar Tirreno, in prossimit\u00e0 dell'istmo di Catanzaro, protetto da un fossato molto largo e profondo, che, tagliando da mare a mare il Bruzio bloccasse Spartaco e non facesse arrivare rifornimenti di alcun genere alle sue truppe, tenendo, nel contempo, impegnati e ben allenati i propri legionari. Infatti, accadeva che Spartaco ricevesse aiuto da briganti, schiavi fuggitivi e disertori, ma non dai contadini o dagli abitanti delle citt\u00e0 atterriti dalle sue imprese. Tuttavia, il Trace, dopo una serie di tentennamenti, poich\u00e9 in campo aperto aveva subito dei parziali rovesci da parte dell'esercito romano, decise di forzare il blocco, facendo attraversare le sue truppe in un punto delle opere di difesa che era stato neutralizzato.\nLa sconfitta.\nSfondato il blocco, Spartaco si diresse verso l'Apulia, secondo alcuni perch\u00e9 da l\u00ec voleva salpare alla volta della Tracia, secondo altri perch\u00e9 voleva far insorgere gli schiavi della provincia ed inglobarli quindi nelle file del proprio esercito. Crasso, in tutta risposta, lo attacc\u00f2 alle spalle, ma il capo ribelle riusc\u00ec, seppur con non poca difficolt\u00e0, a sconfiggerlo nella battaglia di Petilia. Tuttavia, a causa della stanchezza dei suoi uomini, Spartaco non pot\u00e9 sfruttare al meglio il suo successo, avvenuto nel gennaio del 71 a.C., anche perch\u00e9 l'esercito romano, ora numeroso e ben armato, costrinse il Trace prima alla fuga verso Brindisi (dove due suoi ex-alleati, Casto e Gannico, vollero muovere battaglia da soli ai romani, perdendo nettamente) e poi alla ritirata, verso la Calabria (corrispondente al Salento ed alla Piana di Metaponto).\nDifatti la piana del metapontino (oggi nella provincia di Matera) \u00e8 teatro del passaggio dell'esercito di schiavi e disperati di Spartaco che gli permisero di raccogliere nuovi consensi. Plutarco parla dell'arrivo di \u201cmolti mandriani e pastori della regione che, gente giovane e robusta, si unirono a essi\u201d, e a cui fu permesso di agire liberamente, saccheggiando molti insediamenti in zona, tra le quali Heraclea (oggi Policoro) e Metapontum (oggi Metaponto), dove il gladiatore ribelle incontr\u00f2 il pirata cilicio Tigrane per organizzare il sospirato imbarco da Brindisi verso la Cilicia, poi fallito per il tradimento di quest'ultimo.\nIl preannunciato arrivo delle truppe di Gneo Pompeo Magno e di Marco Terenzio Varrone Lucullo, proconsole di Macedonia, diede la scossa a Crasso che, a quel punto, non voleva dividere la gloria dell'impresa con i suoi rivali, anche perch\u00e9 a Roma si rumoreggiava sulla lunghezza della campagna stessa.\nLa sconfitta deriv\u00f3 anche a causa delle divisioni interne all'esercito di ribelli guidati da Spartaco. \nTra i ribelli vi erano diversi gruppi, alcuni guidati dal gallo Crixus, altri guidati da Enomao da Gannico e da Casto (tutti in seguito caduti) insieme ad altri guidati dallo stesso Spartaco (che in seguito rimase solo e con un esercito ridotto), i capi di questi gruppi, in disaccordo, decisero di dividersi, dando ascolto pi\u00f9 ai propri obiettivi personali, che al bene di tutti quelli che avevano preso parte alla rivolta. Perci\u00f2, il potente esercito diviso costitu\u00ec un pericolo minore e pi\u00f9 facile da affrontare, questa divisione and\u00f2 a favore delle legioni di Crasso che si trovarono davanti un esercito sfaldato. \nI romani, in superiorit\u00e0 numerica rispetto ai gruppi divisi ed affrontati singolarmente, rispetto ad un enorme esercito unito, riuscirono cos\u00ec a conseguire la vittoria.\nLa morte di Spartaco.\nLa battaglia finale che vide la sconfitta e la morte di Spartaco nel 71 a.C. si svolse, secondo Appiano e Plutarco, presso Petelia (forse odierna Petilia Policastro, in provincia di Crotone), nel Bruzio, mentre, secondo lo storico tardo romano Paolo Orosio, nei pressi delle sorgenti del fiume Sele (\"ad caput Sylaris fluminis\"), site tra i territori di Caposele e Quaglietta, nell'alta valle del Sele (in provincia di Avellino), nell'allora Lucania. \nLa battaglia finale fu preceduta da numerosi e cruenti scontri; Plutarco narra che Spartaco, prima di questa battaglia, uccise il suo cavallo, dicendo che se avesse vinto avrebbe avuto tutti i cavalli che voleva, ma se avesse perso \"non ne avrebbe pi\u00f9 avuto bisogno\". Durante lo scontro decisivo, il Trace sarebbe andato personalmente alla ricerca di Crasso per affrontarlo direttamente; egli non riusc\u00ec a trovarlo ma si batt\u00e9 con grande valore, uccidendo anche due centurioni che lo avevano attaccato. Dalla narrazione di Plutarco risulta che Spartaco rimase al centro della mischia mentre i ribelli erano ormai in rotta; circondato da un numero soverchiante di legionari venne \u00abmassacrato di colpi\u00bb e mor\u00ec combattendo fino alla fine.\nIl suo corpo non sarebbe stato mai ritrovato.\nLeggende sulla morte di Spartaco.\nSecondo una leggenda popolare, Spartaco non venne riconosciuto ma fu catturato e venne crocifisso insieme agli altri prigionieri (cosa che \u00e8 alla base di molte narrazioni moderne come in \"Spartacus\" di Stanley Kubrick). Anche per Sallustio, che ne descrive la fine con toni magniloquenti, mor\u00ec sul campo di battaglia. Alcuni reparti del suo esercito fuggirono e si dispersero sui monti circostanti. Crasso fece crocifiggere lungo la via Appia, da Capua a Roma, una gran parte dei prigionieri, ma secondo Sallustio non Spartaco, il cui corpo non fu pi\u00f9 ritrovato, forse perch\u00e9 ormai irriconoscibile a causa dei colpi ricevuti.\nUn'altra leggenda, visto il mancato ritrovamento del corpo di Spartaco, \u00e8 la sua fuga insieme ad alcune migliaia di persone (riuscite a sopravvivere alla battaglia) in territori che non facevano parte dello stato romano.\nFine della rivolta servile.\nAltri reparti dell'esercito ribelle, circa uomini, tentarono la fuga verso nord, ma vennero intercettati e spazzati via dalle truppe di Gneo Pompeo Magno, che sopraggiungeva direttamente dall'Hispania dove aveva sedato la rivolta di Sertorio. Terminava cos\u00ec la rivolta di Spartaco. Tuttavia rimasero vivi alcuni focolai portati avanti da seguaci del gladiatore ribelle scampati alla battaglia che si salvarono, per lo pi\u00f9 donne e bambini, approdando in territori non sotto il dominio di Roma. Ancora nel 61 a.C. il propretore Ottavio, mentre si recava in Macedonia, di cui aveva ottenuto per sorteggio l'amministrazione dopo la pretura, annient\u00f2 gli ultimi brandelli dell'esercito di Spartaco e di Lucio Sergio Catilina che si erano rifugiati a Turi.\nPopolarit\u00e0 dopo la morte.\nSecondo alcuni storici, testimoni oculari delle sue imprese, Spartaco era alto, bello, intelligente, gentile e carismatico, divenuto grazie alle sue gesta un personaggio leggendario, un emblema dell'eroe idealista capace di lottare titanicamente in nome della libert\u00e0 e di sconfiggere i pi\u00f9 forti eserciti del mondo grazie allo slancio ideale pi\u00f9 che alle armi. Gi\u00e0 la sua ribellione viene citata dal poeta latino Claudiano, quasi cinque secoli dopo i fatti, nel poema \"De bello Gothico\", accostando la debolezza dei Romani del V secolo alla ignominiosa sconfitta delle forze romane per opera dello schiavo Spartaco.\nGli storici antichi erano divisi sui reali obiettivi del Trace: taluni pensarono che volesse solo riconquistare la propria libert\u00e0 e vendicarsi delle angherie subite per mano dei Romani, mentre altri che volesse davvero muovere guerra alla Repubblica romana e sconfiggerla proprio grazie all'abolizione della schiavit\u00f9 (sebbene la maggioranza degli storici moderni escluda questa seconda interpretazione, ritenendola fin troppo ambiziosa, i comportamenti e le scelte operate da Spartaco e dall'esercito servile, almeno stando alle testimonianze che ci sono pervenute, non troverebbero spiegazione coerente al di fuori di questa interpretazione). La sua figura mitica entr\u00f2 nel pensiero politico moderno con Karl Marx, che, in una lettera del 27 febbraio 1861, cos\u00ec scrisse all'amico Friedrich Engels:\nIl romanziere e garibaldino Raffaello Giovagnoli pubblica, nel 1873, il romanzo \"Spartaco\" come tributo all'eroismo garibaldino, e il romanzo stesso \u00e8 stampato con una lettera di Garibaldi in prefazione, che si definisce un liberto e termina auspicando un futuro in cui non ci saranno n\u00e9 gladiatori n\u00e9 padroni. La sua figura ispir\u00f2 romanzi, film, opere artistiche e alcune personalit\u00e0 politiche quali Rosa Luxemburg e Karl Liebknecht che nel 1916 fondarono la Lega di Spartaco e che vennero definiti appunto \"spartachisti\".\nIn epoca sovietica il nome Spartak venne adottato dalla grande societ\u00e0 polisportiva delle organizzazioni sindacali del governo. Inoltre anche una stazione della metropolitana di Mosca \u00e8 denominata Spartak.\nLa citt\u00e0 di Roma ha dedicato al suo antico nemico una strada e una piazza: Viale Spartaco e Largo Spartaco, al Quartiere Tuscolano. "}
{"id": "89913", "revid": "436907", "url": "https://it.wikipedia.org/wiki?curid=89913", "title": "This Was", "text": "This Was \u00e8 il primo album discografico dei Jethro Tull, registrato e pubblicato nel 1968.\nIl disco.\nSi distingue dalla loro produzione successiva, per due ragioni principali: la grande presenza di blues, determinata dal primo chitarrista della formazione, Mick Abrahams (che lasci\u00f2 i Jethro Tull dopo questo disco), e, come contraltare alla \"musica del diavolo\", l'amore per il jazz, e per uno dei suoi sacerdoti, Roland Kirk.\nIl portavoce di questa seconda influenza \u00e8, pur se non ancora formalmente riconosciuto leader della band, il flautista, cantante e armonicista Ian Anderson, nel disco trovano quindi spazio sia le influenze di blues del chitarrista, che quelle di jazz del flautista.\nCuriosamente, causa lo scontro/incontro dei due generi, si affaccia un terzo genere: il folk. Per moda, ma anche per l'amore del front man del gruppo, il folk accompagner\u00e0 la produzione della formazione britannica per parecchi anni a venire. Qui invece tutto suona come il tradizionale omaggio alla musica del Delta; di formazioni e musicisti bianchi come ce n'erano tante allora, da Alexis Korner, a John Mayall &amp; Bluesbreaker, dagli Stones fino ai Cream. La forte presenza di questo genere nel disco stupisce forse per la forte lontananza della loro produzione successiva (anche se nella discografia della band si possono ritrovare pi\u00f9 volte dei riferimenti al Blues).\n\"This Was \"\u00e8 anche l'unico album dei Jethro Tull dove Ian Anderson non \u00e8 la voce principale: infatti in \"Some Day the Sun Won't Shine for You\" e \"Move On Alone \"\u00e8 presente anche il canto del chitarrista Abrahams.\nLa copertina \u00e8 stata concepita da Terry Ellis e Ian Anderson e realizzata da Brian Ward.\nIn \"Dharma For One\" viene utilizzato uno strumento chiamato Claghorn, questo strumento \u00e8 in realt\u00e0 frutto di un'invenzione dello stesso Ian e consiste sostanzialmente in un flauto in legno al quale \u00e8 stato aggiunto il bocchino di un sassofono. Claghorn:\"a strange bamboo flute with a saxophone mouthpiece attached to it called a claghorn\u00a0\u2014 a dreadful instrument that I invented\"|Ian Anderson, interview with BBC Radio Scotland, 27\u00a0August2001 \nNel 2001 \u00e8 stata pubblicata un'edizione rimasterizzata con l'aggiunta di 3 bonus track. Per il quarantesimo anniversario del 2008 \u00e8 stato inoltre pubblicato in edizione deluxe doppio disco con brani dal vivo e rimasterizzati.\nThis Was 40th Anniversary Collector's Edition 2008.\nA quarant'anni dalla pubblicazione del 1968 \"This Was\" viene pubblicato in versione \"40th Anniversary Collector's Edition\", in occasione del quarantesimo anniversario del gruppo.\nThis Was - The 50th Anniversary Edition 2018.\nIl 9 novembre 2018 \"This Was\" \u00e8 stato pubblicato nel box set \"The 50th Anniversary Edition\", con il remix stereo e surround di Steven Wilson, in occasione del cinquantesimo anniversario di pubblicazione del disco."}
{"id": "89916", "revid": "57342", "url": "https://it.wikipedia.org/wiki?curid=89916", "title": "David di Donatello 1999", "text": "La cerimonia di premiazione della 44\u00aa edizione dei David di Donatello si \u00e8 svolta il 16 giugno 1999 a Cinecitt\u00e0 in Roma, con la conduzione di Carlo Conti e trasmessa su Raiuno.\nVincitori e nominati.\nVengono di seguito indicati in grassetto i vincitori."}
{"id": "89920", "revid": "599013", "url": "https://it.wikipedia.org/wiki?curid=89920", "title": "Aad Bak", "text": "Muore il 16 gennaio 2009 a Schiedam all'et\u00e0 di 82 anni.\nDopo aver smesso con il calcio giocato ha allenato delle squadre amatoriali di campionati minori. In seguito ha intrapreso l'attivit\u00e0 di cassiere presso l'Amro Bank.\nCarriera.\nClub.\nFra il 1955 e il 1962 ha giocato nel ruolo di centrocampista per il : qui, con pi\u00f9 di 100 presenze complessive, ha vinto il campionato olandese nel 1961 e nel 1962.\nNazionale.\nIl 6 giugno 1956 ha giocato la sua unica partita in Nazionale olandese contro la Saar."}
{"id": "89923", "revid": "124123", "url": "https://it.wikipedia.org/wiki?curid=89923", "title": "Aage Neutzsky-Wulff", "text": "Ebbe diverse mogli, fra cui la scrittrice Trolli Neutzsky-Wulff. Da queste unioni nacquero molti figli, fra i quali ci sono i romanzieri Erwin Neutzsky-Wulff (1949) e Vita Andersen (1942).\nEcco un estratto da una delle sue moltissime poesie, datata 1954:\nVandre om i Ringheds Kaabe \u2013 \ndrikke Smertens sidste Draabe \u2013 \nmedens Sk\u00e6bnen siger: Taabe! \ndu har intet mer at haabe.\nNella sua produzione spesso si \u00e8 riferito al \"den okkulte l\u00e6rdom\", cio\u00e8 la conoscenza nascosta."}
{"id": "89926", "revid": "599013", "url": "https://it.wikipedia.org/wiki?curid=89926", "title": "Culicidae", "text": "Le zanzare (Culicidae ) sono una famiglia di insetti dell'ordine dei Ditteri (Nematocera: Culicomorpha). Questa famiglia, che conta circa 3540 specie, costituisce il gruppo pi\u00f9 numeroso della superfamiglia dei Culicoidea, che a sua volta comprende insetti morfologicamente simili ai Culicidi ma, ad eccezione dei Corethrellidae, incapaci di pungere.\nCaratteristica generale propria dei Culicidi \u00e8 la capacit\u00e0 del particolare apparato boccale, presente esclusivamente nelle femmine, che consente loro di pungere altri animali e prelevarne i fluidi vitali, ricchi di proteine necessarie per il completamento della maturazione delle uova. La presenza di diverse specie ematofaghe, associate all'uomo e agli animali domestici e in grado di trasmettere alla vittima microrganismi patogeni, attribuisce ai Culicidi una posizione di primaria importanza sotto l'aspetto medico-sanitario.\nLa storia di questa famiglia \u00e8 poco documentata. \nLa maggior parte dei resti fossili rinvenuti fanno capo a specie congeneri, affini a quelle attuali, vissute nell'Oligocene e nell'Eocene, altri reperti risalgono invece al Miocene. L'origine della famiglia \u00e8 comunque databile, come per la maggior parte dei Nematoceri, al Mesozoico, per quanto pochi siano i reperti fossili: i pi\u00f9 antichi culicidi rinvenuti risalgono al Giurassico inferiore o, pi\u00f9 recentemente, fra il Giurassico superiore e il Cretaceo.\nSecondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", le zanzare sono al primo posto tra gli animali che ogni anno provocano maggiori morti umane. Seguono al secondo posto gli stessi esseri umani, i serpenti e i cani.\nMorfologia.\nAdulto.\nLe zanzare hanno un corpo allungato, esile e delicato, di piccole o medie dimensioni, in genere lungo , al massimo 15\u00a0mm. La livrea \u00e8 poco appariscente. Vi \u00e8 uno spiccato dimorfismo sessuale che riguarda in particolare l'aspetto delle antenne, piumose in entrambi i sessi ma con setole pi\u00f9 lunghe e pi\u00f9 dense nel maschio, e la morfologia e la struttura dell'apparato boccale, in grado di perforare e succhiare nelle femmine.\nIl capo degli insetti \u00e8 ipognato, privo di ocelli e con occhi grandi e separati in entrambi i sessi. Le antenne sono relativamente lunghe e composte da 15 articoli. Il secondo articolo, detto \"pedicello\", \u00e8 vistosamente pi\u00f9 grosso degli altri per la presenza dell'organo di Johnston: si tratta di un'espansione a coppa contenente all'interno un numero elevato di \"scolopidi\", ovvero sensilli tricoidei dalla funzione complessa che, nei Culicidi, svolgono un ruolo fondamentale nella riproduzione.\nL'apparato boccale \u00e8 di tipo pungente-succhiante nelle femmine e semplicemente succhiante nei maschi. L'apparato boccale del maschio presenta l'epifaringe fusa con la prefaringe ed ha mandibole e mascelle rudimentali o del tutto assenti. Conseguenza di questa struttura \u00e8 l'incapacit\u00e0 di perforare.\nNelle femmine, la conformazione degli stiletti boccali \u00e8 tale da rendere il suo apparato uno dei pi\u00f9 perfezionati nello svolgimento della sua funzione. Il lato ventrale del labbro superiore (\"epifaringe\") \u00e8 fortemente concavo e conformato a doccia in tutta la sua lunghezza. Le mandibole sono sottili e allungate e nell'estremit\u00e0 distale sono conformate a lama acuminata e tagliente. Le mascelle sono in gran parte ridotte e presentano invece un marcato sviluppo del lobo esterno (\"galea\"), che si presenta sottile e allungata, come la mandibola, e terminante con un'espansione a lama denticolata; alla base della mascella si inserisce il palpo mascellare, in genere composto da 5 articoli ma con gli ultimi due segmenti ridotti o assenti. Il labbro inferiore (detto \"proboscide\") \u00e8 conformato a doccia e termina con due lobi, formanti il \"labellum\", aventi funzione sensoriale.\nDalla cavit\u00e0 orale sporge la prefaringe o ipofaringe, conformata a lamina allungata e percorsa, nel suo interno, da un dotto escretore attraverso il quale viene iniettata la saliva (\"canale salivare\"). Tutte le appendici boccali sono marcatamente sottili e allungate (dette perci\u00f2 \"stiletti\"). La perforazione \u00e8 eseguita dalle estremit\u00e0 taglienti delle mandibole e delle galee mascellari e nella ferita vengono infilati tutti gli stiletti ad eccezione del labbro inferiore. La suzione \u00e8 praticata dal canale alimentare, formato dalla concavit\u00e0 dell'epifaringe chiusa ventralmente dall'ipofaringe. Il labbro inferiore svolge la funzione di conservare gli stiletti in posizione di riposo; durante l'alimentazione viene ripiegato a gomito, con l'estremit\u00e0 che funge da guida nell'atto di penetrazione da parte degli stiletti.\nIl torace \u00e8 dorsalmente composto in gran parte dallo scuto e presenta il margine posteriore dello scutello leggermente trilobato nella maggior parte dei Culicinae (escluso \"Toxorhynchites\") e uniformemente arrotondato negli Anophelinae e in \"Toxorhynchites\". Le zampe sono esili e lunghe, con tarsi composti da cinque articoli. Le ali sono strette e lunghe, con nervature rivestite da squame e setole e membrana rivestita da microtrichi. Hanno un profilo subrettangolare, con margine posteriore uniformemente convesso e lobo anale ampio. In fase di riposo sono ripiegate orizzontalmente sull'addome e reciprocamente sovrapposte.\nLa nervatura presenta la costa estesa all'intero margine, la subcosta lunga e parallela, confluente nel terzo distale del margine anteriore, radio suddivisa in quattro ramificazioni, media e cubito in due ramificazioni. Le vene pi\u00f9 sviluppate sono quelle radiali, i cui rami confluiscono sulla zona apicale con percorsi diritti e paralleli. Le cellule basali sono due, delimitate rispettivamente dalla base della radio, dalla base della media e dalla base della cubito e, dal lato distale, da una successione di nervature trasverse composta dal settore radiale, dal tratto basale di R4+5, dalla radio-mediale, dalla medio-cubitale e dalla base del primo ramo della cubito. La prima biforcazione della media precede la confluenza della radio-mediale, perci\u00f2 la cellula basale anteriore \u00e8 leggermente pi\u00f9 lunga di quella posteriore.\nL'addome \u00e8 cilindrico, relativamente lungo e sottile. Nei maschi, gli ultimi due uriti, il nono e il decimo, portano le gonapofisi, organizzate in una struttura complessa detta \"ipopigio\". Questi uriti, nell'arco di 24 ore dopo lo sfarfallamento, subiscono una torsione di 180\u00b0, con inversione reciproca della posizione degli urotergiti e degli urosterniti. L'addome della femmina termina con due cerci.\nStadi preimmaginali.\nLa larva \u00e8 apoda, eucefala, con capo grande, segmenti toracici espansi e fusi e addome sottile e regolarmente segmentato fino all'ottavo urite. Si distingue facilmente da altre comuni larve acquatiche di Nematoceri per l'assenza di pseudopodi. Le antenne non sono prensili e l'apparato boccale \u00e8 di tipo masticatore caratterizzato da mandibole denticolate e da una spazzola di setole posizionata nel labbro superiore, usata come organo filtrante. L'apparato respiratorio \u00e8 metapneustico, con un paio di stigmi addominali;\nla posizione degli stigmi differenzia la sottofamiglia degli Anophelinae dagli altri Culicidi: negli Anophelinae, gli stigmi sono disposti su una piastra sclerificata dorsale del penultimo segmento addominale (l'ottavo), mentre nei Culicinae sono portati all'apice di un sifone respiratorio portato sempre dall'ottavo urite. Questo carattere distintivo spiega la differente postura assunta dalle larve nel loro habitat. L'ultimo segmento, ottenuto dalla fusione degli uriti IX e X, porta 4 papille anali e due ciuffi di setole. Ciuffi radi di setole sono distribuiti anche sul tegumento dei segmenti toracici e addominali. Le setole hanno la funzione di coadiuvare la larva nei movimenti e, nel caso degli Anophelinae, di permettere l'adesione al pelo libero dell'acqua.\nLa pupa ha una forma caratterizzata dallo sviluppo del cefalotorace, molto ingrossato rispetto all'addome, e da quest'ultimo sottile, pendulo e ricurvo; l'aspetto d'insieme ricorda quello di una virgola. Nella parte dorsale del cefalotorace sono presenti due cornetti respiratori, l'ultimo urite termina con due processi appiattiti, con funzione natatoria.\nAnatomia.\nPer l'importanza del regime dietetico delle femmine, una particolare attenzione \u00e8 riservata alla struttura anatomica dell'apparato digerente in questo sesso. Il tratto anteriore dello stomodeo, dalla faringe all'esofago, \u00e8 caratterizzato nella maggior parte dei Culicidi dalla presenza di dentelli, pi\u00f9 o meno sviluppati, la cui funzione \u00e8 quella di rompere i globuli rossi del sangue aspirato ed i parassiti eventualmente presenti. La struttura pi\u00f9 evidente \u00e8 rappresentata, in ogni modo, dal sistema di diverticoli ciechi associati all'esofago, nella sua parte terminale, ubicata nel torace. Questi diverticoli sono in numero di tre, di cui due dorsali, simmetrici e di forma globosa, e uno ventrale, impari. Quest'ultimo, detto \"borsa del sangue\" si estende ventralmente per tutto il torace e la met\u00e0 anteriore dell'addome. La funzione della borsa del sangue, malgrado il nome, non \u00e8 associata all'ematofagia: in essa si accumulano, infatti, liquidi zuccherini di origine vegetale, assunti nell'ordinaria alimentazione. Meno conosciuta \u00e8 invece la funzione dei diverticoli dorsali.\nL'esofago termina nel \"proventricolo\", una piccola espansione da cui parte il mesentero. Fra l'esofago e il proventricolo \u00e8 posizionata la \"valvola cardiaca\", che svolge la funzione di regolare il flusso dei liquidi dai diverticoli al mesentero. Il mesentero si compone di due parti, una anteriore, detta \"cardia\", una posteriore detta \"stomaco\". Il primo ha la conformazione di un tubo che si estende dal proventricolo e percorre il torace fino all'inizio dell'addome. Il secondo \u00e8 una dilatazione del tubo digerente posizionata nella parte intermedia dell'addome e in essa si accumula il sangue succhiato dalla femmina. Come in tutti gli insetti, il sangue \u00e8 avvolto dalla \"membrana peritrofica\", al cui interno si svolgono i processi digestivi.\nIl fondo dello stomaco comunica con il proctodeo attraverso la \"valvola pilorica\". Il tratto iniziale del proctodeo \u00e8 moderatamente espanso, si restringe in corrispondenza del \"colon\" e si espande nuovamente nel tratto finale, il \"retto\". All'inizio del proctodeo si innestano i tubi malpighiani, che nelle zanzare sono in numero di cinque.\nL'apparato visivo \u00e8 composto da occhi muniti di ommatidium che contengono un ammasso di cellule fotorecettori circondate da cellule di sostegno e cellule del pigmento, la parte esterna \u00e8 rivestito con una cornea trasparente, l'ommatidium \u00e8 innervato da un fascio assone e fornisce al cervello un elemento dell'immagine. Il cervello forma un'immagine da questi elementi di immagine indipendenti.\nIl diametro medio degli ommatidium equivale a 17,2 micron e l'angolo interno \u00e8 di 6,2 gradi, che porta ad avere un angolo minimo 12,3 gradi, come conseguenza si verifica una ridotta acuit\u00e0 ma con elevata sensibilit\u00e0 generale alla luce con sensibilit\u00e0 spettrale compresa dai 323\u00a0nm a 621\u00a0nm con picchi di sensibilit\u00e0 a 323-345\u00a0nm e 523\u00a0nm.\nBiologia.\nCiclo e sviluppo postembrionale.\nIl ciclo delle zanzare pu\u00f2 essere, secondo la specie e l'ambiente, univoltino (una sola generazione l'anno) o multivoltino (con pi\u00f9 generazioni). In questo caso il numero di generazioni pu\u00f2 variare notevolmente, ma in genere si succedono, nelle comuni zanzare, 15 generazioni l'anno nel caso di \"Culex pipiens\". Negli ambienti tropicali, l'avvicendamento delle generazioni \u00e8 continuo, mentre nelle regioni temperate si osserva una fase di svernamento rappresentata, secondo la specie, da differenti stati di sviluppo: ad esempio, gli \"Aedes\" svernano per la maggior parte allo stadio di uovo, i \"Culiseta\" allo stadio di larva, i \"Culex\" e gli \"Anopheles\" allo stadio di adulto.\nLo sviluppo postembrionale si svolge attraverso quattro stadi di larva e uno di pupa. L'intera fase di sviluppo si svolge nell'acqua, in un intervallo di tempo di durata subordinata alle condizioni climatiche, soprattutto la temperatura, e all'eventuale attraversamento di una fase di quiescenza invernale. In estate lo sviluppo delle larve pu\u00f2 completarsi in pochi giorni. Lo stadio di pupa, privo di forme svernanti, si svolge sempre in condizioni favorevoli e richiede in genere 2-3 giorni per il suo completamento. In generale la durata del ciclo di sviluppo varia da quattro giorni a un mese. Ad esempio, la specie \"Culex tarsalis\" pu\u00f2 completare il ciclo in 14 giorni a 20\u00a0\u00b0C oppure in soli 10 giorni a 25\u00a0\u00b0C.\nLo sfarfallamento dei maschi precede di 24 ore quello delle femmine; lo scopo biologico \u00e8 quello di preparare il maschio all'accoppiamento in quanto in tale intervallo temporale si svolge la torsione di 180\u00b0 dell'ipopigio. Nei primi 1-2 giorni, gli adulti manifestano una sostanziale inattivit\u00e0, poi iniziano ad alimentarsi a spese di sostanze zuccherine: questa fase della nutrizione \u00e8 essenziale per l'acquisizione dell'energia necessaria per l'attivit\u00e0 di volo, fondamentale per la riproduzione. La durata di vita degli adulti \u00e8 variabile, ma caratterizzata da una maggiore longevit\u00e0 delle femmine. In genere i maschi hanno una vita di 10-15 giorni, mentre le femmine vivono per un periodo variabile da un mese (nelle generazioni estive) a 4-5 mesi (nel caso di femmine svernanti).\nOvideposizione.\nLa deposizione delle uova varia notevolmente secondo la specie. In generale, affinch\u00e9 si completi l'embriogenesi, le uova devono essere immerse nell'acqua; tuttavia si sono sviluppati meccanismi comportamentali finalizzati a garantire la sopravvivenza delle specie anche in condizioni ambientali difficili, in cui la presenza dell'acqua \u00e8 associata ad una certa aleatoriet\u00e0. Ad esempio, le uova di \"Aedes\" possono sopravvivere in ambiente asciutto anche per 2 o 3 anni, ma una volta avvenuto l'umettamento, l'embriogenesi deve completarsi senza che si abbia un nuovo essiccamento.\nLa deposizione pu\u00f2 dunque avvenire anche sopra l'acqua, per fare in modo che il processo si avvii solo a seguito di un innalzamento del livello, sulla vegetazione di piante acquatiche (es. \"Coquillettidia\" e \"Mansonia\") oppure su supporti solidi di varia natura (es. \"Aedes\"). Altre specie, invece depongono le uova direttamente nell'acqua, in generale stagnante, con modalit\u00e0 differenti: negli \"Anopheles\" e nei \"Culex\", la femmina depone posandosi sulla superficie sfruttando la tensione superficiale, mentre nei Toxorhynchitii e nei Sabethini, la femmina depone volando sull'acqua senza posarsi.\nDifferenti sono anche le caratteristiche delle ovature. Ad esempio, gli \"Anopheles\" depongono uova isolate e sparse, ciascuna dotata di un apparato di galleggiamento presente ai lati, mentre i \"Culex\" depongono le uova aggregate a palizzata in piccole galleggianti di decine o centinaia. Il numero di uova deposte varia di specie in specie: le femmine di \"Culex\" e \"Anopheles\" possono deporre anche fino a 500 uova dopo il pasto di sangue, mentre quelle di \"Aedes\" depongono al massimo 100-150 uova.\nUn aspetto interessante associato all'ovideposizione \u00e8 l'esistenza di relazioni chemiotropiche fra adulti e uova o fra adulti e larve, probabilmente finalizzato a ottimizzare le condizioni di sopravvivenza della specie. Le larve o talvolta le uova (es. \"Culex pipiens\") emettono feromoni aggreganti che attirano le femmine feconde e le inducono a deporre altre uova.\nBiologia degli stadi preimmaginali.\nIl comportamento delle larve \u00e8 strettamente correlato alla loro morfologia: pur svolgendo il loro sviluppo completamente sommerse, le larve dei Culicidi sono acquaiole e non acquatiche. Infatti non dispongono di strutture respiratorie di tipo branchiale e non possono perci\u00f2 sfruttare l'ossigeno disciolto nell'acqua, Per respirare devono perci\u00f2 prelevare l'aria dalla superficie dello specchio d'acqua oppure dai parenchimi aeriferi delle piante sommerse. In tutti i casi gli scambi respiratori si svolgono per mezzo degli stigmi addominali.\nLe larve di \"Anopheles\" portano gli stigmi sulla piastra addominale dorsale. Queste larve stanno perci\u00f2 immediatamente sotto la superficie dell'acqua mantenendo una posizione orizzontale con il dorso rivolto verso l'alto. La sospensione avviene per mezzo dei ciuffi di setole dorsali dell'addome, che sfruttano la tensione superficiale.\nLe larve degli altri Culicidi portano invece gli stigmi all'apice di un sifone respiratorio e la loro posizione dipende dalla fonte d'aria. Nel genere \"Mansonia\", il sifone respiratorio \u00e8 trasformato in organo perforante, in grado di penetrare nei tessuti delle piante acquatiche e prelevare l'aria dal parenchima. Queste larve si rinvengono perci\u00f2 legate ad una pianta sommersa. Le larve della maggior parte dei Culicinae restano invece sospese sotto la superficie attraverso il sifone, sempre sfruttando la tensione superficiale, con una posizione capovolta; facendo riferimento ai generi pi\u00f9 rappresentativi, le larve di \"Culex\" hanno una posizione verticale e capovolta, mentre quelle di \"Aedes\" hanno una posizione sempre capovolta ma obliqua.\nLe larve dei Culicidi sono in genere organismi filtranti che si nutrono di microrganismi acquatici o di detriti. Le larve di \"Anopheles\" si nutrono di alghe microscopiche presenti nel plancton. Per alimentarsi, a causa della posizione orizzontale obbligata assunta per la respirazione, devono perci\u00f2 ruotare il capo con una torsione di 180\u00b0 sull'asse sagittale. Le larve dei Culicinae, invece, restando sospese per mezzo del tubo respiratorio hanno una maggiore libert\u00e0 di movimento e possono nutrirsi prelevando alimenti sospesi nell'acqua oppure, ripiegandosi ad U, dalla superficie; in acque basse possono prelevare il cibo anche dal fondo.\nIn alcune specie \u00e8 stato riscontrato il cannibalismo, condizione che si verifica quando le risorse alimentari sono scarse in rapporto alla popolazione. Altri meccanismi di regolazione della dinamica di popolazione consistono nel rilascio, da parte di larve mature, di sostanze tossiche nei confronti delle neonate.\nDa segnalare, infine, la marcata zoofagia delle larve di \"Toxorhynchites\", che si nutrono predando altre larve di Culicidi e sono perci\u00f2 utili come organismi antagonisti nel controllo biologico delle zanzare ematofaghe.\nLa pupa resta in genere sospesa sotto il pelo libero dell'acqua affidando ai cornetti respiratori gli scambi d'aria con la superficie. La pupa di \"Mansonia richardii\" resta invece completamente immersa, prelevando l'aria dal parenchima aerifero delle piante acquatiche.\nBiologia degli adulti.\nAlimentazione.\nL'alimentazione degli adulti rientra nell'ordinario comportamento che si riscontra nella generalit\u00e0 dei Nematoceri: le zanzare sono insetti fondamentalmente glicifagi che si nutrono di nettare e melata, liquidi zuccherini da cui sono soddisfatti i fabbisogni energetici. L'ematofagia o, pi\u00f9 in generale, la zoofagia assume invece un ruolo fisiologico nelle femmine, esigenza peraltro non riscontrata nella maggior parte dei nematoceri: l'emoglobina o altre proteine, assunte con la suzione dei fluidi ematici di vertebrati o invertebrati, forniscono l'apporto proteico necessario a completare la maturazione delle uova.\nNella maggior parte delle zanzare, la maturazione delle uova ha inizio dallo sfarfallamento, ma in genere si interrompe per l'insufficiente disponibilit\u00e0 proteica. Il completamento della maturazione ha luogo solo dopo aver assunto un pasto di sangue o, in alternativa, di emolinfa. La zoofagia ha tuttavia delle eccezioni:\nLa zoofagia si manifesta generalmente a spese del sangue di mammiferi, uccelli, rettili e anfibi oppure a spese dell'emolinfa di altri artropodi. Pu\u00f2 esserci anche l'aggressione nei confronti di altri organismi ematofagi che hanno appena succhiato il sangue da un vertebrato. In generale il rapporto trofico fra culicide e ospite \u00e8 di tipo preferenziale, ma non esiste una specializzazione biologica obbligata.\nDi particolare importanza sono gli aspetti etologici associati all'ematofagia. A differenza di altri nematoceri ematofagi, nei quali la ricerca dell'ospite si basa principalmente su stimoli visivi oppure sonori, nei culicidi l'attrazione \u00e8 principalmente chemiotropica e basata sull'emissione di cairomoni con il concorso di altri fattori di natura fisica, associati alla percezione del calore e dei colori. I meccanismi di attrazione della specie umana nei confronti delle zanzare \u00e8 alquanto complesso ed \u00e8 tuttora oggetto di studio, in ogni modo alcune informazioni, sia pur parziali, sono acquisite fin dagli anni sessanta. Nella specie umana, il cairomone principale \u00e8 rappresentato dall'acido lattico prodotto dall'attivit\u00e0 muscolare, con un'azione sinergica da parte dell'anidride carbonica e del vapore acqueo emessi dalla respirazione. Fra le emissioni dell'ospite, azione attrattiva accessoria \u00e8 svolta anche da sostanze volatili presenti nel sudore e nel sebo. Studi pi\u00f9 recenti, infine, ipotizzano una possibile azione attrattiva anche da parte di sostanze prodotte dalla microflora che si annida sulla cute. \u00c8 stato inoltre riscontrato che le zanzare rilasciano, sull'ospite, feromoni di aggregazione che hanno effetto di attrazione su altre femmine; in altri termini, le femmine marcano l'ospite che hanno aggredito lasciando sostanze attrattive che attirano altre femmine.\nSul meccanismo di attrazione, essenzialmente chemiotropico, interferiscono la temperatura della pelle (\"optimum\" a 34\u00a0\u00b0C) e i moti convettivi dell'aria calda, verso l'alto, emessa dalla respirazione. Infine hanno una funzione accessoria altri stimoli, di natura visiva, come il colore della pelle. L'individuazione della vittima da parte della zanzara avviene seguendo in controcorrente il flusso di aria calda emessa, con il percorso a zig zag tipico degli approcci mediati dai feromoni. In assenza di moti d'aria, il processo di avvicinamento \u00e8 pi\u00f9 casuale.\nUna volta raggiunto l'ospite, la femmina sceglie il punto da perforare sfruttando i sensilli del \"labellum\" del labbro superiore. La perforazione avviene ad opera delle mandibole e delle mascelle fino a raggiungere un capillare sanguigno. A questo punto la zanzara introduce nella ferita tutti gli stiletti boccali, ad eccezione della proboscide. Quest'ultima viene ripiegata e usata come guida facilitando lo scorrimento degli stiletti. La suzione \u00e8 preceduta dall'immissione della saliva, attraverso il canale salivare compreso nello spessore dell'ipofaringe. La saliva ha una funzione anticoagulante e anestetizzante ma soprattutto svolge un effetto rubefacente, in quanto stimola un aumento del flusso sanguigno nel capillare. Lo scopo biologico sarebbe quello di ridurre i tempi di svolgimento della suzione e permettere perci\u00f2 alla zanzara di completare il pasto prima della reazione della vittima.\nEtologia.\nL'attivit\u00e0 degli adulti \u00e8 regolata da bioritmi, che dipendono dalla specie e dalla popolazione, e che mostrano in genere uno o due picchi giornalieri di massima intensit\u00e0 alternati a fase di riposo. In molte specie questi picchi si verificano nelle ore notturne, dal crepuscolo all'alba, tuttavia vi sono anche specie che hanno attivit\u00e0 nelle ore diurne.\nLa mobilit\u00e0 dipende soprattutto da fattori genetici legati alla specie. Alcune specie hanno un raggio di azione molto stretto, dell'ordine delle decine o delle centinaia di metri, altre sono invece in grado di spostarsi anche su grandi distanze. La velocit\u00e0 in volo pu\u00f2 variare, secondo le specie, da 0,5 a 4\u20135\u00a0km/h.\nRiproduzione.\nIl comportamento sessuale delle zanzare \u00e8 caratterizzato dall'esistenza di meccanismi che regolano l'incontro tra i due sessi, a quelli che ottimizzano l'atto riproduttivo in funzione della maturit\u00e0 sessuale delle femmine, a quelli che regolano la fecondit\u00e0 delle femmine nell'arco della loro vita.\nI maschi possono riunirsi in sciami danzanti, al tramonto, talvolta in grande numero. Questi sciami svolgerebbero un effetto attrattivo sulle femmine, subordinato tuttavia alla percezione di stimoli olfattivi associata alla maturazione sessuale. Nelle zanzare si riscontra spesso anche il fenomeno della stenogamia, ovvero la possibilit\u00e0 di accoppiarsi in spazi ristretti, attraverso meccanismi di sincronizzazione temporale e spaziale dei voli variabili di specie in specie. Questo fenomeno si riscontra in particolare in aree tropicali.\nL'attrazione dei maschi da parte delle femmine \u00e8 invece basata su stimoli acustici: l'organo di Johnston dei maschi \u00e8 infatti principalmente deputato alla percezione del ronzio emesso dalle ali della femmina in volo. Un aspetto interessante \u00e8 la differente frequenza del ronzio, che diminuisce passando dai maschi alle femmine mature e a quelle immature. I maschi sarebbero in grado di percepire solo la frequenza del ronzio prodotto dalle femmine mature, evitando perci\u00f2 le interferenze reciproche fra maschi e, nel contempo, l'interferenza con l'attivit\u00e0 delle femmine immature.\nL'accoppiamento si svolge in volo e dura in genere pochi secondi. Una sola femmina pu\u00f2 accoppiarsi con pi\u00f9 maschi, ma solo il primo accoppiamento \u00e8 fertile, in quanto il secreto genitale prodotto dal maschio nel primo accoppiamento inibisce la fecondazione da parte del seme introdotto da altri maschi in accoppiamenti successivi. In genere la quantit\u00e0 di seme acquisita dalla femmina nel primo accoppiamento \u00e8 sufficiente a garantire la sua fertilit\u00e0 per tutto l'arco di vita, anche per diversi mesi.\nDopo l'accoppiamento le femmine ematofaghe devono completare la maturazione delle uova assumendo un pasto di sangue. In generale si effettua un pasto in corrispondenza di ogni ovatura, assumendo una quantit\u00e0 di sangue che pu\u00f2 superare anche i 5 mg per una sola puntura.\nHabitat.\nL'habitat delle zanzare, nello stadio giovanile, \u00e8 in generale rappresentato da acque stagnanti di varia estensione e profondit\u00e0, dai fitotelmi alle piccole pozze temporanee, all'acqua piovana raccolta da particolari conformazioni di manufatti di varia natura, fino alle grandi aree umide delle zone interne o costiere (stagni, paludi, foci, ecc.). Sono colonizzate sia le acque dolci sia quelle salmastre. In generale sono evitati i corsi d'acqua, ma larve di zanzare possono essere presenti presso le rive nelle anse, dove l'acqua tende a ristagnare.\nNelle aree a forte antropizzazione, diverse specie si sono adattate sfruttando le opportunit\u00e0 offerte dall'uomo, in ambiente sia rurale sia urbano, laddove vi \u00e8 la possibilit\u00e0 che si formi un ristagno idrico di una certa durata. Le larve di zanzara si rinvengono perci\u00f2 nelle risaie o nelle colture in cui si attua l'irrigazione per sommersione, nei canali di bonifica e nelle scoline, nei bacini artificiali e nei serbatoi aperti di varia natura, nelle discariche, nelle acque di deflusso di reflui organici. In particolare, negli ambienti urbani, si sono adattate a sfruttare le fognature.\nGli adulti delle specie associate all'uomo tendono a frequentare gli ambienti antropizzati prossimi ai siti natali, perci\u00f2 si ha una maggiore concentrazione di culicidi presso le aree umide. In condizioni di carenza dell'ospite umano utilizzano popolazioni di ospiti di sostituzione, tipicamente chiamati \"serbatoi\", spesso rappresentati da Primati, animali domestici, uccelli. Per le loro abitudini crepuscolari e notturne, durante il giorno si rifugiano in luoghi ombrosi e freschi, fra la vegetazione fitta, spesso in cavit\u00e0 naturali, come il cavo degli alberi.\nSistematica e filogenesi.\nIn passato la famiglia si identificava con l'intero raggruppamento che fa capo ai Culicoidea e comprendeva, al rango di sottofamiglie anche i Dixidae e i Chaoboridae, rispettivamente con i nomi \"Dixinae\" e \"Chaoborinae\". Gli attuali Corethrellidae erano inoltre inclusi al rango di trib\u00f9 all'interno dei Chaoborinae, con il nome \"Corethrellini\". L'esame filogenetico ha messo in evidenza una stretta correlazione con i Chaoboridae, con i quali formano un clade monofiletico da cui divergono i Corethrellidae e, pi\u00f9 anticamente, i Dixidae. Sulla base di queste correlazioni sono stati perci\u00f2 scorporati ed elevati al rango di famiglia i suddetti \"taxa\".\nNella configurazione attuale, la famiglia dei Culicidae, resta comunque la pi\u00f9 vasta e rappresentativa nell'ambito dei Culicoidea, con oltre 3500 specie. La classificazione interna, secondo i pi\u00f9 recenti orientamenti, contempla la suddivisione in due sottofamiglie, con spostamento della vecchia sottofamiglia Toxorhynchinae nei Culicinae al rango di trib\u00f9. \u00c8 tuttavia ricorrente anche la classificazione tradizionale, che vede il genere \"Toxorhynchites\" separato in una propria sottofamiglia. La classificazione \u00e8 inoltre confusa, secondo le varie fonti, in merito alla collocazione di alcuni generi al rango di sottogeneri, in particolare nelle trib\u00f9 degli Aedini e dei Sabethini.\nSecondo il \"Systematic Catalog of Culicidae\" (maggio 2018) la sottofamiglia \u00e8 cos\u00ec strutturata:\nDistribuzione.\nLa famiglia \u00e8 rappresentata in tutte le regioni zoogeografiche della Terra, con una maggiore concentrazione di specie nelle regioni tropicali. In Europa sono presenti oltre un centinaio di specie. In Italia \u00e8 segnalata la presenza di poco pi\u00f9 di 60 specie, anche se alcune soggette a reintroduzioni periodiche. I generi pi\u00f9 rappresentati sono \"Culex\", \"Anopheles\", \"Ochlerotatus\" e \"Aedes\", ai quali si affiancano \"Coquillettidia\", \"Culiseta\", \"Orthopodomidyia\" e \"Uranotaenia\".\nImportanza medico-sanitaria.\nI Culicidae sono considerati il raggruppamento sistematico di maggiore importanza, sotto l'aspetto medico-sanitario, nell'ambito della classe degli Insetti, soprattutto per l'ampia diffusione della famiglia, la stretta correlazione di alcune specie con l'Uomo e l'emergenza sanitaria, su scala planetaria, rappresentata da alcune malattie di larga diffusione i cui agenti patogeni sono trasmessi proprio da specie appartenenti a questa famiglia. Le zanzare sono tristemente associate ad aree umide di difficile antropizzazione e considerate malsane proprio in virt\u00f9 della maggiore incidenza delle malattie trasmesse da questi insetti, al punto di determinare l'evoluzione, nella specie umana, di emopatie congenite quali l'anemia falciforme, la talassemia, il favismo. Queste malattie, a base ereditaria, si sono diffuse in aree interessate dalla malaria come mezzo naturale di difesa e restano diffuse con una elevata frequenza nel germoplasma della popolazione anche dopo l'eradicazione del \"Plasmodium falciparum\", come ad esempio \u00e8 successo per l'anemia mediterranea e il favismo in alcune aree del Mediterraneo. La peculiarit\u00e0 di queste forme di anemia congenita risiede nel fatto di presentarsi in forma grave in omozigosi recessiva e in forma lieve in eterozigosi, offrendo in quest'ultimo caso una maggiore resistenza al plasmodio della malaria. La diffusione del gene, nelle popolazioni delle aree interessate dalla malaria, rappresenta una difesa genetica che compensa il costo biologico rappresentato dalla comparsa dell'affezione grave in condizioni di omozigosi, ma nel contempo costituisce una tara genetica gravissima allorch\u00e9 ne viene eradicata la causa ancestrale.\nLa puntura delle zanzare non \u00e8 di per s\u00e9 particolarmente dannosa: la saliva provoca infatti un effetto rubefacente e una reazione allergica cutanea che si manifesta sotto forma di irritazione cutanea di gravit\u00e0 variabile secondo il grado di sensibilit\u00e0 dell'individuo. Nelle regioni non interessate dalle malattie trasmesse, come ad esempio l'Europa e parte del Nordamerica, l'importanza delle zanzare \u00e8 limitata alla trasmissione di malattie a carico degli animali domestici (ad esempio la Dirofilariasi del cane) e alla molestia arrecata all'Uomo, ma resta sempre uno dei principali settori d'intervento, in ambito sanitario, nei rapporti tra l'Uomo e gli insetti.\nPer i motivi sopra esposti, la lotta alle zanzare ha dunque rappresentato uno dei principali obiettivi della bonifica idraulica delle aree umide e rappresenta tuttora uno dei pi\u00f9 importanti settori dell'Entomologia applicata. In generale, fra le zanzare rientrano specie responsabili della trasmissione di malattie, a carico dell'uomo o di animali domestici, i cui agenti eziologici si collocano fra i virus, fra i protozoi del genere \"Plasmodium\" e fra i nematodi della famiglia dei Filariidae (filarie). Un quadro riassuntivo delle affezioni di maggiore importanza trasmesse dai Culicidi \u00e8 riportato nella seguente tabella.\nLotta alle zanzare.\nIl rischio medico-sanitario associato alle zanzare e, pi\u00f9 semplicemente, la molestia che questi insetti producono, sono alla base degli interventi finalizzati, se non a eradicarle, quanto meno a limitarne la proliferazione o gli attacchi all'uomo.\nStoria.\nI pi\u00f9 importanti interventi, applicati in passato, consistono nella bonifica idraulica, ovvero nel prosciugamento e nella regimazione delle acque delle aree umide (stagni, paludi, suoli idromorfi, ecc.). In Italia, gli interventi di bonifica idraulica si sono svolti in diverse epoche in comprensori di estensione limitata e, pi\u00f9 estesamente sull'intero territorio nazionale, a partire dalla fine del XIX secolo fino a raggiungere la sua massima espressione nel corso del ventennio fascista, con l'applicazione del Testo Unico sulla bonifica integrale del 1933. Interventi di bonifica della stessa portata o addirittura superiore, hanno riguardato diverse regioni della Terra (es. Stati Uniti d'America, Paesi Bassi, Russia, ecc.).\nIl ruolo della bonifica idraulica, propriamente detta o integrata, nella lotta contro le zanzare \u00e8 quello di togliere a questi insetti ampi territori che rappresentano importanti focolai di proliferazione. L'importanza di queste opere, di grande portata, \u00e8 tale che, unitamente ad altri interventi, hanno permesso non solo la colonizzazione di aree malsane e inabitabili, ma anche l'eradicazione della malaria in alcune aree del Nordamerica e del Mediterraneo. Limitatamente all'aspetto della lotta alle zanzare, la bonifica idraulica va comunque considerata come un sottoinsieme degli interventi di modifica dell'ambiente tesi a sfavorire la proliferazione dei Culicidi.\nAlla bonifica idraulica subentr\u00f2, in sostituzione o come intervento integrativo o collaterale, la lotta chimica. Data l'impossibilit\u00e0 di applicare su larga scala mezzi di lotta adulticida, la lotta chimica a scopo eradicante si \u00e8 orientata esclusivamente sugli interventi larvicidi. Questi interventi, a prescindere dalla loro efficacia, si sono evoluti a partire dall'impiego di composti chimici di alto impatto come i sali dell'arsenico e gli oli minerali.\nUn notevole impulso alla lotta chimica ci fu tuttavia a partire dagli anni quaranta con l'avvento degli insetticidi clororganici e in particolare del DDT. A dispetto della sua triste fama, il DDT \u00e8 ritenuto il principale artefice dell'eradicazione della malaria negli Stati Uniti d'America, in Italia, in Grecia e di un iniziale trend di contenimento in altre regioni, a cui segu\u00ec una recrudescenza dell'emergenza malaria a partire dagli anni sessanta. L'uso massiccio del DDT, finalizzato ad eradicare la malaria su scala planetaria, caus\u00f2 tuttavia l'emergenza ecologica dovuta all'accumulo nell'ambiente, aprendo un'accesa e mai sopita disputa sul rapporto beneficio-costo di questo principio attivo. A favore di questi prodotti depone la tesi della priorit\u00e0 dell'emergenza sanitaria di breve periodo (malaria) su quella di lungo periodo (intossicazione cronica, cancerogenesi, ecc.).\nDopo la messa al bando del DDT, la lotta chimica larvicida si bas\u00f2 sull'impiego di insetticidi fosforganici di relativa persistenza, tuttavia l'impatto ambientale di questi prodotti ha sempre sostenuto la disputa fra i fautori e i contrari alla lotta chimica. A sostegno delle tesi ambientaliste va detto che gli insetticidi di terza generazione, in particolare quelli ad azione neurotossica per inibizione dell'acetilcolinesterasi, hanno un alto impatto ambientale sugli ecosistemi acquatici perch\u00e9 attivi anche nei confronti dei vertebrati e spesso si sono resi responsabili dell'insorgenza di fenomeni di resistenza.\nDagli anni novanta in poi l'indirizzo generale \u00e8 stato quello di contenere l'impatto ambientale della lotta chimica con il ricorso a piani di controllo integrato che prevedono l'uso di tecniche pi\u00f9 sostenibili, la bonifica dei focolai di proliferazione, il ricorso alla lotta biologica. In alcuni Paesi, come ad esempio in Francia nel 2005, si \u00e8 giunti a bandire l'impiego di prodotti chimici tossici nella lotta larvicida. L'orientamento verso un controllo di tipo integrato \u00e8 stato per\u00f2 favorito dall'acquisizione di una pi\u00f9 ampia conoscenza dell'ecologia e dell'etologia dei Culicidi, delle dinamiche degli ecosistemi acquatici e della fisiologia degli insetti. Ci\u00f2 ha permesso anche l'introduzione degli insetticidi di quarta generazione, a basso impatto sui vertebrati in quanto interferiscono specificamente con la fisiologia degli artropodi o perch\u00e9 dotati di una minore tossicit\u00e0 intrinseca, e, soprattutto, con la costituzione di ceppi di \"Bacillus thuringiensis\" attivi anche sulle larve dei Nematoceri.\nL'evoluzione delle tecniche di controllo contro le zanzare ha finora ridimensionato le emergenze di carattere ambientale associate alla lotta chimica, permettendo in linea di massima un contenimento dell'emergenza zanzare nelle regioni in cui il principale problema \u00e8 rappresentato dalla molestia. Periodicamente il dibattito sulla lotta ai Culicidi si accende in casi, pi\u00f9 o meno estesi, di recrudescenza della molestia causata dai culicomorfi o in occasione della comparsa di casi, pi\u00f9 o meno isolati, relativi a patologie notoriamente trasmesse da culicidi. In Italia, ad esempio, il dibattito si riaccese in occasione della comparsa di diversi casi di chikungunya in Emilia-Romagna nel 2007, facendo tornare in auge il confronto fra emergenza sanitaria ed emergenza ambientale. Al di l\u00e0 dei contesti locali relativi ai paesi industrializzati, spesso amplificati dai \"media\", il problema dei Culicidi in ambito planetario \u00e8 ancora ad un livello di emergenza sanitaria, tale da motivare l'intensa attivit\u00e0 della ricerca scientifica in questo settore dell'Entomologia applicata.\nTecniche di controllo.\n\u00c8 opinione diffusa che la lotta efficace, nel lungo termine, sia una profilassi basata sull'eliminazione dei focolai di proliferazione, nel rispetto degli ecosistemi naturali, integrata dove \u00e8 necessario dalla lotta larvicida. Sul piano applicativo, quest'ultima si sta indirizzando sempre pi\u00f9 sul controllo biologico o integrato. La lotta adulticida su larga scala, oltre a non trovare giustificazioni scientifiche, tecniche ed economiche, si rivela di grande impatto ambientale e sanitario in quanto richiederebbe il rilascio di quantitativi ingenti di principi attivi tossici. Le linee di intervento vertono perci\u00f2 su tre differenti livelli:\nI primi due interventi si attuano per lo pi\u00f9 su scala pi\u00f9 o meno larga, ma possono anche essere applicati su piccola scala purch\u00e9 integrati in un contesto pi\u00f9 ampio. Gli interventi del terzo tipo si attuano invece su piccola scala in ambiti domestici o civili.\nGli interventi sull'ambiente, largamente adottati in passato, vertono principalmente sulla bonifica idraulica delle aree umide e sulla regolamentazione delle attivit\u00e0 produttive, in particolare l'agricoltura, che possono favorire la proliferazione delle zanzare. Le problematiche relative agli interventi sull'ambiente sono diverse e spesso di difficile attuazione a causa del conflitto con altre esigenze di carattere ambientale, economico, strutturale:\nOggi questi interventi possono essere concepiti nell'ambito di un programma di sensibilizzazione generale che spinga le persone a prevenire la formazione dei piccoli focolai rimuovendo le cause che possono creare condizioni per la formazione di temporanei microambienti acquatici, spesso denominati \"habitat containers\" e assimilabili ai fitotelmi e agli habitat igropetrici.\nGli interventi diretti sulle larve, applicati da decenni, si basano sull'ampia disponibilit\u00e0 di principi attivi impiegabili, almeno a livello teorico, nella lotta chimica: clororganici (DDT, aldrin, ecc.), fosforganici (fenthion, temephos, clorpyrifos, malation, fenitrotion, ecc.), carbammati (propoxur, carbaryl, ecc.), piretroidi di sintesi (deltametrina, cipermetrina, ecc.). A questi si aggiungono, oggi, gli insetticidi di quarta generazione, che rientrano per lo pi\u00f9 fra i cosiddetti regolatori dello sviluppo o IGR (\"Insecticides Growth Regulators\") e, in particolare, alla categoria dei chitinoinibitori (diflubenzuron, flufenoxuron, ecc.). Questi ultimi interferiscono con il chimismo dell'ecdisone e, impedendo la biosintesi della chitina bloccano la muta arrestando lo sviluppo delle larve. Rispetto agli insetticidi di vecchia generazione presentano il vantaggio di non interferire con la fisiologia dei vertebrati e di avere perci\u00f2 una tossicit\u00e0 virtualmente nulla nei loro confronti. Alla lotta larvicida eseguita con insetticidi di sintesi si pu\u00f2 assimilare, per le analogie di intervento, quella eseguita con bioinsetticidi, attualmente largamente in uso con il ricorso al ceppo \"israelensis\" del \"Bacillus\". I bioinsetticidi offrono il vantaggio di avere un impatto nullo sui vertebrati e, quindi, un basso impatto ambientale. Le problematiche associate al ricorso alla lotta larvicida sono le seguenti:\nIn generale, all'uso di principi attivi chimici a largo spettro di azione, se non del tutto banditi si preferisce attualmente ricorrere a prodotti a basso impatto, che rientrano nella categoria dei regolatori di crescita, o al \"Bacillus thuringiensis\". A parte il gi\u00e0 citato problema dell'insorgenza della resistenza, i potenziali problemi relativi all'uso di questi insetticidi risiedono nella possibilit\u00e0 di interferire con la dinamica di popolazione dell'artropodofauna utile. Va comunque detto che il \"B. thuringiensis\" ha finora dato buoni risultati sia per l'assenza di casi di resistenza sia per la discreta selettivit\u00e0.\nGli interventi contro gli adulti hanno soprattutto un effetto di contenimento in ambito contestuale e ristretto. Tali interventi, applicabili solo su piccola scala, possono essere cos\u00ec classificati:\nIn generale, gli interventi contro gli adulti si rivelano i meno efficaci e i pi\u00f9 difficili da attuare e rappresentano per lo pi\u00f9 palliativi adatti a proteggere le persone in ambienti chiusi e limitati. In merito all'uso di insetticidi, va detto peraltro che nonostante la bassa tossicit\u00e0 e l'impiego su scala ridotta, il ricorso a questi mezzi in ambito urbano \u00e8 larghissimo, ponendo comunque il problema del rilascio di grandi quantit\u00e0 di principi attivi a largo spettro d'azione, poco selettivi e potenzialmente pericolosi per il rischio di intossicazione cronica. Ancora oggi, probabilmente, in Italia la lotta contro le zanzare \u00e8 prevalentemente affidata agli interventi contro gli adulti.\nNegli ultimi anni sono stati portati avanti degli studi per la modificazione genetica delle zanzare, per ultimo, quelli di modificarle in modo da produrre spermatozoi in grado di generare soltanto maschi, cosa che potrebbe rivelarsi utile nella lotta contro la malaria.\nLotta biologica.\nIl controllo biologico delle zanzare, a differenza di altre tecniche, mostra una buona compatibilit\u00e0 con altre esigenze e nel lungo periodo \u00e8 una strategia che gi\u00e0 in altri settori dell'Entomologia applicata ha prodotto ottimi risultati anche se spesso, in passato, \u00e8 stata sopravvalutata. Le applicazioni di lotta biologica sono in studio da lungo tempo, basti pensare che in Italia l'introduzione della \"Gambusia affinis\", di origine neotropicale, risale agli anni venti e la specie \u00e8 attualmente naturalizzata in buona parte del territorio nazionale. Fino agli anni ottanta sono state identificate oltre 500 specie di organismi antagonisti nei confronti delle zanzare e circa 60 organismi diversi sono oggetto di sperimentazione o di applicazione in questo ambito.\nIn natura sono particolarmente attivi nei confronti delle larve delle zanzare gli Artropodi predatori e i Pesci. Fra i primi si annovera un numero elevato di specie, molte delle quali rientrano fra gli Odonati (libellule), i Rincoti Eterotteri (cimici acquatiche e acquaiole), i Coleotteri Adefagi e, infine, gli stessi Ditteri. Fra i secondi, forse i pi\u00f9 interessanti sotto l'aspetto applicativo, si annoverano potenzialmente tutte le specie che si alimentano a spese dello zooplancton.\nNei confronti degli adulti sono invece attivi, oltre ad alcuni artropodi, gli Anfibi, gli uccelli insettivori e i pipistrelli. L'attivit\u00e0 di questi ultimi, crepuscolare e notturna, \u00e8 notevole: un solo individuo pu\u00f2 infatti divorare oltre 500 zanzare nell'arco di una sola notte.\nSotto l'aspetto applicativo \u00e8 in fase di sperimentazione o operativa l'utilizzo di circa 60 diversi organismi, in gran parte attivi contro gli stadi giovanili. Gli ambiti di applicazione o di sperimentazione sono vari, secondo i casi, e comprendono gli ecosistemi naturali, le risaie, i canali di irrigazione, i bacini artificiali, i cavi degli alberi, mentre in alcuni casi la sperimentazione \u00e8 attuata in laboratorio. Le categorie in studio o in applicazione sono le seguenti:\nFra gli altri organismi antagonisti interessati dalla sperimentazione rientrano alcuni virus, diversi generi di protozoi, alcune specie di idrozoi e di insetti (i culicidi del genere \"Toxorhynchites\" e l'eterottero acquatico \"Notonecta undulata\". Un cenno particolare va fatto per i virus e i protozoi: diverse forme entomopatogene possono anche trasferirisi sull'uomo, perci\u00f2 l'ambito di applicazione si restringe ai soli entomopatogeni specifici."}
{"id": "89932", "revid": "125916122", "url": "https://it.wikipedia.org/wiki?curid=89932", "title": "Ugo Tognazzi", "text": "\u00c8 considerato uno dei volti pi\u00f9 importanti della commedia all'italiana, insieme ad Alberto Sordi, Vittorio Gassman, Nino Manfredi, Marcello Mastroianni, Monica Vitti e Mariangela Melato.\nBiografia.\nA causa della professione del padre Gildo (1898-1978), ispettore di una societ\u00e0 di assicurazioni, vive gli anni dell'infanzia in varie citt\u00e0 per tornare poi, nel 1936, nella nat\u00eca Cremona. In seguito trova lavoro come ragioniere nel salumificio Negroni. Nel tempo libero recita in una filodrammatica del dopolavoro aziendale, ma l'esordio teatrale era gi\u00e0 avvenuto al teatro Donizetti di Bergamo, a soli quattro anni. Durante la seconda guerra mondiale viene chiamato alle armi e si dedica a organizzare spettacoli di variet\u00e0 per i commilitoni.\nDopo l'armistizio dell'8 settembre 1943 ritorna a Cremona dove lavora come archivista ma subito dopo viene arruolato nella marina della Repubblica sociale prestando servizio nel Ponente ligure. Nel 1945 la passione per lo spettacolo lo induce ad abbandonare il primitivo lavoro e a trasferirsi a Milano dove partecipa a una serata per dilettanti tenuta al Teatro Puccini, grazie alla quale viene scritturato dalla compagnia teatrale di Wanda Osiris. Nel 1950 esordisce al cinema con un film diretto da Mario Mattoli, \"I cadetti di Guascogna\", al fianco di Walter Chiari. Nel 1955 partecipa al film \"La moglie \u00e8 uguale per tutti\", dove peraltro non recita con la propria voce ma \u00e8 doppiato da Carlo Romano.\nNel 1951 conosce Raimondo Vianello con cui forma una coppia comica di grande successo che dal 1954 al 1959 lavora per la Rai nel variet\u00e0 \"Un due tre\"; la comicit\u00e0 pi\u00f9 popolare di Ugo e quella pi\u00f9 raffinata di Raimondo si compenetrano a vicenda con ottimi risultati comici. La satira di \"Un due tre\" non evit\u00f2 di toccare Presidenti della Repubblica e del Consiglio, provocando interventi censorii. La chiusura del programma avvenne il 25 giugno 1959, quando il duo Tognazzi-Vianello decise di mettere in burla un incidente occorso la sera prima alla Scala e ignorato dai principali mezzi di stampa: Giovanni Gronchi, presidente della repubblica, a causa del tentativo di un gesto galante con una signora, cadde a terra per la sottrazione della sedia accanto al presidente francese De Gaulle. Il duo ripet\u00e9 la scena in televisione: Vianello tolse la sedia a Tognazzi che cadde a terra con Vianello che comment\u00f2 \"Chi ti credi di essere?\". Tognazzi rispose: \"Beh, presto o tardi, tutti possono cadere\". La sera stessa Ettore Bernabei cancell\u00f2 la trasmissione dalla programmazione televisiva e il direttore della sede di Milano venne cacciato.\nDopo tali trascorsi farseschi tra piccolo e grande schermo, Tognazzi negli anni sessanta passa alla commedia all'italiana, dando un apporto molto personale al genere con caratterizzazioni particolari dei personaggi in film come \"La voglia matta\" (1962), \"Le ore dell'amore\" (1963), \"I mostri\" (1963), \"Il magnifico cornuto\" (1964), \"Straziami ma di baci saziami\" (1968), \"Il commissario Pepe\" (1969), \"Venga a prendere il caff\u00e8 da noi\" (1970), \"La supertestimone\" (1971), \"In nome del popolo italiano\" (1971), \"Vogliamo i colonnelli\" (1973), \"Romanzo popolare\" (1974), \"La mazurka del barone, della santa e del fico fiorone\" (1975), \"L'anatra all'arancia\" (1975), \"La stanza del vescovo\" (1977) e \"Il gatto\" (1977).\nNon vanno tuttavia dimenticati i suoi ruoli drammatici diretto dai parmensi Alberto Bevilacqua (\"La Califfa\", 1971; \"Questa specie d'amore\", 1972) e Bernardo Bertolucci (\"La tragedia di un uomo ridicolo\", che gli vale il premio come miglior attore protagonista al Festival di Cannes 1981).\nNel corso degli anni sessanta e settanta stabilisce un sodalizio artistico con il regista Marco Ferreri, suo grande amico, la cui vena grottesca e surreale gli permette di offrire interpretazioni sopra le righe e diverse rispetto ai canoni della commedia all'italiana. Con la regia di Ferreri recita nell'episodio \"Il professore\" in \"Controsesso\" (1964) e nei film \"Una storia moderna - L'ape regina\" (1963), \"La donna scimmia\" (1964), \"L'uomo dei cinque palloni\" (1965), \"Marcia nuziale\" (1966), \"L'harem\" (1967), \"L'udienza\" (1972), \"La grande abbuffata\" (1973) e \"Non toccare la donna bianca\" (1974).\nNel 1968 recita nella coproduzione italo-francese \"Barbarella\" al fianco di Jane Fonda, in un ruolo secondario.\nAttaccatissimo alla sua terra e alla sua citt\u00e0, si recava spesso allo stadio Zini di Cremona a tifare per la del presidente Domenico Luzzara, suo amico e primo compagno di palcoscenico. Tognazzi stesso fa spesso per i suoi personaggi battute in dialetto cremonese. Leggendarie sono quelle, numerose, contenute nel film \"La marcia su Roma\" (1962) di Dino Risi. Nella pellicola che lo lancia nel cinema satirico, \"Il federale\" (1961) di Luciano Salce, il suo personaggio \u00e8 di Azzanello, piccolo paese in provincia di Cremona.\nCompare come uno dei protagonisti nelle trilogie di \"Amici miei\" (1975, 1982, 1985) e \"Il vizietto\" (1978, 1980, 1985), che rappresentano l'apice del suo successo. Si autodirige in cinque film (\"Il mantenuto\", 1961; \"Il fischio al naso\", 1966; \"Sissignore\", 1968; \"Cattivi pensieri\", 1976; \"I viaggiatori della sera\", 1979) e nella serie televisiva \"FBI - Francesco Bertolazzi investigatore\" (1970). Negli anni ottanta si dedica soprattutto al teatro, recitando in \"Sei personaggi in cerca d'autore\" a Parigi (1986), \"L'avaro\" (1988), e - con Arturo Brachetti - in \"M. Butterfly\" (1989).\nIl suo ultimo lavoro, la serie televisiva \"Una famiglia in giallo\", rimase incompleto: ne furono ultimati e poi trasmessi in televisione nel 1991 i primi due episodi.\nNel 1979 prese parte a uno dei pi\u00f9 clamorosi scherzi mediatici della storia italiana: accett\u00f2 di essere fotografato ammanettato da finti carabinieri. Si trattava di una burla predisposta dal settimanale satirico \"Il Male\". Finte edizioni del \"Giorno\", della \"Stampa\", di \"Paese Sera\" \"uscirono\" con titoli che annunciavano l'arresto dell'attore, in quanto capo (\"grande vecchio\") delle famigerate Brigate Rosse. Lo scherzo fu organizzato all'indomani della retata del \"caso 7 aprile\". La stampa sosteneva che \"capi occulti\" delle BR avessero simulato lo scioglimento di \"Potere operaio\" per proseguire sotto le insegne di \"Autonomia Operaia\" nell'attivit\u00e0 di fiancheggiamento dell'eversione. Il titolo del \"Male\" riprese in chiave satirica la notizia, chiosando: \"ricercato Vianello, la coppia finse lo scioglimento dai tempi di \"Un due tre\"\". \nGiustificandosi della goliardata disse a posteriori che, in un'epoca segnata da un clima politico cupo e tragico, aveva solo rivendicato \"il diritto alla cazzata\".\nDurante un'intervista concessa a Pippo Baudo per \"Domenica in\", Tognazzi inizi\u00f2 polemicamente e ironicamente a discutere sulla liberalizzazione della marijuana, sullo scandalo Toni Negri e sulla legalizzazione della prostituzione.\nEra un acceso tifoso del ; della squadra rossonera disse, in un'intervista del 1986:\nFu molto amico di Vittorio Gassman, Paolo Villaggio, Marco Ferreri, Luciano Salce e Mario Monicelli.\nNegli ultimi anni si ammal\u00f2 di depressione. Mor\u00ec nel sonno a 68 anni per emorragia cerebrale, il 27 ottobre 1990 a Roma. \u00c8 sepolto nel cimitero di Velletri.\nVent'anni dopo, alla Festa del Cinema di Roma, la figlia Maria Sole present\u00f2 il documentario a lui intitolato, \"Ritratto di mio padre\".\nVita privata.\nFamiglia e figli.\nNel 1954 Tognazzi s'innamor\u00f2 di una ballerina britannica di origine irlandese della sua rivista, Pat O'Hara, dalla quale ebbe il figlio Ricky, ma con la quale non si spos\u00f2 mai; la relazione fin\u00ec nel 1961, quando conobbe Margarete Robsahm, attrice norvegese sua \"partner\" ne \"Il mantenuto\" e che spos\u00f2 nel 1963. L'anno seguente nacque Thomas, che divenne produttore e regista; con Margarete, Ugo visse tre anni, tra l'Italia e la Norvegia. \nSi spos\u00f2 quindi nel 1972 con l'attrice Franca Bettoja, conosciuta nel 1965. I due vissero a Velletri in una grande casa poi aperta al pubblico per iniziative culturali ed ebbero due figli, Gianmarco nel 1967 e Maria Sole nel 1971. I figli precedenti sono sempre stati di casa, soprattutto Ricky, mentre Thomas, che continuava a vivere con la madre Margarete, ha fatto sempre la spola tra l'Italia a la Norvegia per unirsi a loro.\nLa passione per la cucina.\nUgo Tognazzi era un grande appassionato di cucina, adorava cucinare e preparare cene per parenti e amici. Egli stesso dichiar\u00f2 pi\u00f9 volte di \"avere la cucina nel sangue\", e che avrebbe preferito diventare un grande esperto culinario piuttosto che essersi dedicato alla carriera di attore, infatti, spesso ironicamente definiva la recitazione una sorta di hobby rispetto alla cucina:\nIn egual modo amante di cibi genuini o pietanze raffinate, aveva dell'arte culinaria un concetto romantico e nostalgico, ricercando antichi sapori. Per lui la cucina era vera espressione culturale, accanto dunque agli ingredienti rivestivano grande importanza gli utensili, i piatti, le decorazioni, i nomi dei cibi e naturalmente i compagni a tavola. Fu anche autore di un libro di ricette intitolato \"Il rigettario. Fatti misfatti e menu' disegnati al pennarello\", edito dalla Fabbri Editori nel 1978, e di vari altri libri di cucina.\nFilmografia.\nAttore.\nTelevisione.\nPartecip\u00f2 inoltre a numerose edizioni della rubrica pubblicitaria televisiva \"Carosello\" pubblicizzando:\nOmaggi.\nA Ugo Tognazzi sono state dedicate intitolazioni in varie citt\u00e0 italiane:"}
{"id": "89933", "revid": "30610", "url": "https://it.wikipedia.org/wiki?curid=89933", "title": "Ataulfo", "text": "Durante il regno di Ataulfo, i Visigoti si stanziarono nel sud della Francia e nella parte centro-orientale della penisola iberica.\nOrigine.\nAppartenente alla dinastia dei Balti, era cognato di Alarico I, che ne aveva sposato la sorella.\nBiografia.\nInizialmente di stanza nella Pannonia superiore, tra il 408 ed il 409 ricevette l'ordine da parte di Alarico di raggiungerlo in Italia. All'inizio del 409, Ataulfo valic\u00f2 le Alpi e sconfisse l'esercito che l'imperatore Onorio gli invi\u00f2 contro.\nNel 410 fu eletto all'unanimit\u00e0 successore al trono di Alarico, morto per una febbre che lo colse improvvisamente nei pressi di Cosenza. Ataulfo interruppe l'avanzata verso l'Italia meridionale iniziata da suo cognato e inizi\u00f2 la ritirata verso la Gallia. Nel contempo, iniziarono i primi contrasti con il generale goto Saro, schieratosi a favore di Onorio nella lotta contro l'usurpatore Costantino III. Secondo lo storico Jordanes, in questo torno di tempo, Ataulfo spos\u00f2, a Forl\u00ec nel 411, Galla Placidia, anche se le altre fonti spostano il matrimonio al 414.\nNella primavera del 412, Ataulfo condusse il proprio esercito fuori dall'Italia, passando per la via militare che da Torino portava al fiume Rodano attraverso il Colle del Monginevro. Lo segu\u00ec anche Prisco Attalo, altro usurpatore del titolo imperiale, che era stato elevato alla carica da Alarico e poi deposto una prima volta nel 410.\nUna volta arrivato in Gallia, Ataulfo si un\u00ec all'usurpatore Giovino. Questi per\u00f2 considerava il re visigoto troppo pericoloso ed inizi\u00f2 dunque a trattare con il generale Saro. Ataulfo ruppe dunque l'accordo con l'usurpatore gallico ed uccise Saro in uno scontro in campo aperto.\nQuando Giovino nomin\u00f2 il proprio fratello Sebastiano coreggente, Ataulfo strinse un patto con Onorio: in cambio di rifornimenti, terre ed oro, gli avrebbe consegnato i due usurpatori ed avrebbe liberato Galla Placidia, sorella di Onorio fatta prigioniera durante il Sacco di Roma del 410.\nIl re visigoto mantenne la parola: Giovino e Sebastiano vennero sconfitti in battaglia, ma solo il secondo venne catturato e consegnato al prefetto pretoriano Claudio Postumo Dardano. Giovino riusc\u00ec invece a fuggire a Valencia, dove Ataulfo lo assedi\u00f2 e lo cattur\u00f2 nel 413. Le teste dei due usurpatori giunsero alla corte di Onorio nell'agosto del 413 e di l\u00ec spedite a Cartagine, per essere esposte sulle mura della citt\u00e0 assieme a quelle di altri usurpatori.\nI rapporti fra Ataulfo e Onorio furono per\u00f2 rovinati dal mancato invio da parte dell'Imperatore di adeguati rifornimenti. Onorio addebit\u00f2 i problemi alla rivolta in Nordafrica causata da Eracliano (la cui testa fu fra quelle esposte sulle mura di Cartagine). Il re visigoto, in risposta, non liber\u00f2 Galla Placidia ed anzi attacc\u00f2 prima Marsiglia (che gli resistette) e poi occup\u00f2 Narbona (che divenne la sua sede), Tolosa e Bordeaux.\nNel gennaio del 414, Ataulfo spos\u00f2 Galla Placidia, a cui offr\u00ec in dono parte dei tesori saccheggiati da Alarico a Roma.\nSecondo l'apologeta cristiano Orosio, re Ataulfo (rimasto un cristiano ariano) mantenne un rapporto conflittuale con la cultura romana: sebbene avesse voluto convertire i territori romani in gotici, si rese conto che la struttura della societ\u00e0 gotica non avrebbe potuto garantire la stessa governabilit\u00e0 di uno Stato come quello romano. Per cui decise, anche grazie all'influenza di Galla Placidia, di mutare strategia: avrebbe portato avanti una politica di fusione fra Goti e Romani, affinch\u00e9 la forza dei primi rinforzasse la cultura e il nome dei secondi.\nIl piano fu per\u00f2 frustrato dalle manovre del generale Flavio Costanzo, che riusc\u00ec ad avvelenare definitivamente i rapporti fra l'imperatore ed il re visigoto. Il generale dapprima ottenne il permesso di bloccare i porti gallici - mossa a cui Ataulfo rispose nominando per la seconda volta Prisco Attalo come usurpatore. Poi per\u00f2 il re visigoto fu costretto ad arretrare prima a Narbona e infine, valicati i Pirenei, a ritirarsi verso la Tarraconense, occupando Barcellona.\nQui Galla Placidia diede alla luce il figlio Teodosio, che per\u00f2 mor\u00ec poco tempo dopo, escludendo cos\u00ec ogni possibilit\u00e0 di un erede di sangue misto romano-visigoto. Ataulfo commise inoltre l'errore di prendere a servizio Sigerico, fratello di Saro, intenzionato a vendicare la morte di suo fratello. Sigerico port\u00f2 a termine il suo compito di l\u00ec a poco, pugnalando a morte Ataulfo nelle scuderie del suo palazzo a Barcellona. Il re mor\u00ec in seguito alle ferite riportate pochi giorni dopo.\nL'assassino di Ataulfo ebbe la meglio anche nella lotta di successione al trono, divenendo re dei Visigoti. Ma solo sette giorni dopo, Sigerico stesso venne ucciso da Vallia, che gli successe.\nLe principali fonti sulla vita di Ataulfo ci provengono da Paolo Orosio, dalle cronache del vescovo galiziano Idazio e da quelle di Prospero di Aquitania, discepolo di Agostino.\nDiscendenza.\nAtaulfo si spos\u00f2 in prime nozze una donna di cui non si conosce il nome, che gli diede sei figli, i nomi dei quali sono allo stesso modo sconosciuti. Questi figli di Ataulfo seguirono il padre a Barcellona, e durante la guerra di successione che si scaten\u00f2 alla morte di Ataulfo, furono tutti trucidati dalla fazione vincitrice di Sigerico.\nNel gennaio del 414 Ataulfo spos\u00f2 Galla Placidia, che gli diede un figlio, Teodosio (414-415), che visse pochi mesi e, per pochi mesi, rappresent\u00f2 la speranza di unire Visigoti e Romani in un unico impero."}
{"id": "89934", "revid": "47767", "url": "https://it.wikipedia.org/wiki?curid=89934", "title": "Meleusippo", "text": ""}
{"id": "89936", "revid": "1522738", "url": "https://it.wikipedia.org/wiki?curid=89936", "title": "Flash Gordon", "text": "Flash Gordon \u00e8 un personaggio immaginario dei fumetti protagonista dell'omonima serie a fumetti di fantascienza ideata da Alex Raymond esordita il 7 gennaio 1934 e pubblicata per quasi settant'anni negli Stati Uniti. Dal fumetto sono state tratti nel 1935 un programma radiofonico e, tra il 1936 e il 1940, tre serial cinematografici e due lungometraggi, nel 1974 e nel 1980. Nel 1995 fu uno dei venti personaggi a fumetti inclusi nella serie commemorativa di francobolli statunitensi Comic Strip Classics.\nStoria editoriale.\nNel 1933 la King Features, al fine di contrastare il successo della serie a fumetti di fantascienza di Buck Rogers, indice un concorso interno tra i propri collaboratori che venne vinto da Raymond proponendo il personaggio di Flash Gordon che esordisce il 7 gennaio del 1934 e che proseguir\u00e0 fino al 1944 in tavole domenicali e strisce giornaliere. Nella realizzazione del fumetto Raymond si avvale della collaborazione di Don Moore ai testi e di Austin Briggs e John Mayo ai disegni. Raymond si arruola per la seconda guerra mondiale nel 1944, lasciando l'incarico di proseguire la serie ad Austin Briggs, ma poi arriveranno altri autori come Mac Raboy, Dan Barry e Ric Estrada, Bob Fujitani e Al Williamson, con numerosi assistenti. Dopo che numerosi autori e disegnatori si sono alternati negli anni nella realizzazione della serie, questa ha chiuso definitivamente nel 2003 all'epoca scritta e disegnata da Jim Keefe. Il King Features Syndicate continua da allora a ristampare le avventure del personaggio firmate da Keefe.\nIn Italia esordisce il 14 ottobre 1934 su \"l'Avventuroso\" con il nome di Gordon Flasce venendo pubblicato fino al 18 settembre 1938. Cos\u00ec come quello del protagonista, molti nomi dei personaggi sono stati in quell'occasione tradotti o adattati, per esempio il dottor Zarkov diventa il dottor Zarro, mentre in edizioni successive si \u00e8 preferito usare i nomi originali.\nNel 1964 e poi ancora negli anni settanta, le strisce disegnate da Alex Raymond vennero pubblicate dai Fratelli Spada dal 1977 al 1979 su una serie di albi:\nTrama.\nUn misterioso pianeta, Mongo, sembra dirigersi in rotta di collisione verso la Terra. Il dottor Zarkov costruisce un'astronave al fine di deviarne la traiettoria per evitare lo scontro con la Terra e costringe Flash Gordon e Dale Arden, atterrati fortunosamente nelle vicinanze del suo laboratorio, a seguirlo nell'impresa. I tre intraprendono il viaggio che cos\u00ec li porta su Mongo che per quasi dieci anni sar\u00e0 il teatro delle loro avventure. L'impatto dell'astronave del dr. Zarkov con il pianeta \u00e8 violento, ma la Terra pu\u00f2 dirsi salva. Sul pianeta i tre scoprono che \u00e8 abitato da diversi popoli, alcuni tecnologicamente avanzati ma sottomessi al perfido imperatore Ming. I tre terrestri vengono a contatto con il principe Barin, legittimo pretendente al trono di Mongo, e scoprono che \u00e8 stato bandito insieme ai suoi seguaci tra cui Aura, la figlia di Ming diventata moglie di Barin dopo un tumultuoso torneo, e confinato nel reame boscoso di Arboria. Gordon, Zarkov e Dale allora si uniscono alla lotta del Principe Barin per riconquistare il trono.\nNegli anni quaranta Gordon lascia Mongo e ritorna sulla Terra per partecipare alla seconda guerra mondiale.\nSuccessivamente il personaggio diventa sempre un pilota spaziale tra i tanti, impegnato in avventure interplanetarie di genere fantascientifico tecnologico.\nPersonaggi.\nCreature.\nCi sono varie creature, il pi\u00f9 delle volte anonime.\nA qualcuna di esse viene dato un nome:"}
{"id": "89937", "revid": "1632387", "url": "https://it.wikipedia.org/wiki?curid=89937", "title": "Controfagotto", "text": "Il controfagotto \u00e8 uno strumento musicale ad ancia doppia che rappresenta la tessitura contrabbassa dei legni.\nStoria.\nDeriva dal fagotto di cui \u00e8 la taglia pi\u00f9 grave e ne condivide parzialmente l'intero sistema di chiavi e di posizioni tanto che a suonare questo strumento sono solitamente i fagottisti.\nA causa di alcune imperfezioni costruttive prima degli inizi del XX secolo al controfagotto veniva preferito il sarrusofono, pur rimanendo il termine \"controfagotto\" scritto in partitura.\nMa dalla fine del XIX secolo in poi il suo posto in orchestra \u00e8 stabile e indispensabile per coprire il registro 16' della famiglia dei legni.\nAnche se gi\u00e0 Beethoven lo us\u00f2 mirabilmente nel finale della \"Nona sinfonia\" per ottenere l'effetto denominato \"alla turca\", il controfagotto si distingue in orchestra, anche in assolo, a partire dalla fine del XIX secolo come nel celebre \"Apprendista stregone\" di Paul Dukas, dove il suo lugubre timbro, pigro e cavernoso, lo rende inconfondibile. Altri compositori che usarono il controfagotto nelle loro partiture furono Giuseppe Verdi nel far di \"Don Carlo\", Maurice Ravel in \"Ma M\u00e8re l'Oye\" (episodio \"Les Entretiens de la Belle et de la B\u00eate\") e Richard Strauss in \"Salom\u00e8.\"\nEstensione.\nIl controfagotto \u00e8 uno strumento traspositore d'ottava; la nota eseguita coincide con quella scritta ma la risultante \u00e8 all'ottava sotto. La nota pi\u00f9 grave del controfagotto standard \u00e8 il Si\u266d-1, ma molti strumenti professionali oggigiorno sono appositamente costruiti per raggiungere anche il La-1 (la nota pi\u00f9 grave del pianoforte). Note estremamente acute per il controfagotto sarebbero possibili solo con l'uso di ance speciali che, per\u00f2, renderebbero difficile l'emissione dei suoni gravi, cio\u00e8 proprio quelli che caratterizzano timbricamente lo strumento."}
{"id": "89940", "revid": "1632387", "url": "https://it.wikipedia.org/wiki?curid=89940", "title": "Linfocita", "text": "I linfociti sono le cellule che costituiscono la porzione effettrice del sistema immunitario adattativo; essi sono in grado di generare e modificare gli anticorpi che in futuro riconosceranno gli antigeni.\nSono presenti negli organi linfoidi primari, negli organi linfoidi secondari, nel sangue periferico e nella linfa (dove prendono il loro nome attuale).\nDiversit\u00e0 dei linfociti.\nA seconda del distretto anatomico, sono presenti diversi tipi di leucociti con cloni in diversi stadi di maturazione e specificit\u00e0 per gli antigeni: \nNel sangue i linfociti costituiscono tra il 20 e il 40% dei leucociti (secondo i dati delle formule leucocitarie riconosciute).\nHanno la dimensione di 7-15 micrometri (piccoli linfociti fino a 8 micrometri e grandi linfociti da 9 in su), con un nucleo rotondeggiante, un citoplasma scarso (si riduce a un sottile anello) e pochi granuli. La cromatina risulta molto addensata e al microscopio elettronico \u00e8 possibile distinguere un nucleolo (contrariamente a quanto si pensasse precedentemente).\nI linfociti derivano dalla linea linfoide delle cellule staminali multipotenti presenti nel midollo osseo e a seconda del luogo, all'interno dell'organismo, nel quale avviene la maturazione cellulare, si ottengono due linee linfocitarie ben distinte: i \"linfociti B\" (cos\u00ec detti in riferimento alla \"borsa di Fabrizio\", organo linfoide tipico degli uccelli) e i \"linfociti T\" (da timo). Il luogo di maturazione dei linfociti risulta appunto diverso a seconda delle caratteristiche che questi hanno; il linfocita T infatti matura pienamente nel timo, mentre i linfociti B e NK (\"Natural Killer\", i nostri linfociti \"ancestrali\") hanno piena maturazione nel midollo osseo, ovvero dove nascono.\nDifferenziamento linfocitario.\nNel differenziamento linfocitario si possono individuare principalmente due fasi\nNella fase antigene-indipendente, che avviene negli organi linfoidi primari (midollo osseo e timo), vengono inizialmente prodotti linfociti provvisti di tutti i recettori per ogni tipo di antigene; successivamente, alla fine di questo processo, sono isolabili linfociti maturi che sono considerabili come \"vergini\" in quanto saprebbero riconoscere l'antigene ma non lo hanno mai incontrato direttamente.\nNella fase antigene dipendente che si svolge negli organi linfoidi secondari (milza, linfonodi, ecc.) vi \u00e8 l'incontro tra l'antigene e il linfocita che possiede il recettore adatto.\nA questo punto si formano due categorie di cellule:\nTutte le cellule della linea leucocitaria derivano da un unico progenitore staminale multipotente riconoscibile dalla molecola CD34 (la cellula esprimente la proteina \u00e8 indicata come CD34+). Successivamente viene creata una cellula staminale linfoide. Vi sono tuttavia delle patologie in cui questa maturazione non va a buon fine come per esempio le immunodeficienze combinate o Scid. I linfociti maturi sono riconoscibili in quanto esprimono 5 famiglie di recettori:\nLinfociti B.\nI linfociti B sono responsabili della risposta immunitaria umorale tramite l'addestramento alla generazione di anticorpi specifici (maturazione) e la loro secrezione (allo stadio di plasmacellula) all'interno del sangue e/o delle mucose. Necessitano in genere per la loro proliferazione di un'attivazione da parte di un linfocita T helper.\nLinfociti T.\nI linfociti T sono i principali responsabili dell'immunit\u00e0 adattativa cellulo-mediata. Prendono il loro nome dal timo, organo in cui migrano allo stato di precursori indifferenziati, per uscirne come linfociti \"na\u00efve\" (vergini): maturi nella specificit\u00e0 del loro recettore dei linfociti T per il riconoscimento antigenico, ma senza aver ancora incontrato l'antigene. Quando questo viene presentato al linfocita na\u00efve da parte di una antigen presenting cell, nel contesto di una molecola MHC e di un'opportuna costimolazione, il linfocita T viene indotto a proliferare clonalmente, per poi maturare alla fase effettrice:\nLinfociti NK.\nI linfociti NK (Natural Killer), detti anche cellula NK, sono un tipo molto particolare di linfociti. Sono sempre del tipo grande e costituiscono il 20% della popolazione linfoide. Possiedono un'elevata attivit\u00e0 antitumorale e antivirale pur non essendo soggetti a espansione genica. Il linfocita NK possiede due importanti recettori FCgammaR e NCR. Gli FCgammaR sono capaci di riconoscere un patogeno mentre gli NCR sono capaci di uccidere indiscriminatamente. Per evitare possibili complicazioni, i NK sono stati dotati dall'evoluzione di KIR (Killer Inibitor Receptors) in grado, riconoscendo le molecole HLA di primo tipo, di evitare la morte cellulare della cellula. Non tutti i linfociti NK sono dotati di complesso NCR/KIR. La molecola CD56 \u00e8 invece presente su tutta questa famiglia linfoide.\nQueste molecole possono presentarsi nella forma Dim (ovvero essere deputate alla venuta del linfocita NK nel sito infiammatorio) e nella forma Bright (in cui sono deputate al richiamo del linfocita nell'organo linfoide secondario). Questi meccanismi di richiamo sono indotti da fattori chemiotattici come quelli della famiglia IL (esempio IL8, Interleuchina 8).\nMaturazione.\nLa maturazione linfocitaria \u00e8 il processo mediante il quale i progenitori dei linfociti presenti nel timo e nel midollo osseo si sviluppano in linfociti maturi. I capostipiti della maturazione linfocitaria sono le cellule HSC (\"Hematopoietic Stem Cells\") del midollo osseo e del fegato fetale, che danno origine a tutte le cellule del sangue. Le HSC maturano nelle CLP (\"Common Lymphoid Progenitors\"), che sono i progenitori dei linfociti B, T e NK. Da questa popolazione cellulare si staccano due linee differenziative, una per i linfociti B e una per i linfociti T e le cellule NK. L'indirizzamento verso l'una o l'altra linea differenziativa dipende dalla stimolazione da parte di citochine e dall'azione di alcuni fattori di trascrizione specifici. In particolare i CLP si differenziano in precursori dei linfociti T e NK grazie all'azione del recettore Notch-1 che funge anche da fattore di trascrizione collaborando con GATA-3; insieme trascrivono geni che favoriranno lo sviluppo di cellule T come Rag-1, Rag-2, gli enzimi di ricombinazione coinvolti nella V(D)J nonch\u00e9 i componenti del recettore pre-T.\nI CLP si differenziano invece in linfociti B grazie all'azione dei fattori di trascrizione E2A e EBF che inducono il fattore di trascrizione Pax-5, che trascrivono per esempio i geni per le catene leggere e le proteine Ig\u03b1 e Ig\u03b2. Alla maturazione contribuiscono anche i microRNA che regolano la degradazione degli mRNA del linfocita in maturazione. I progenitori dei linfociti B ma soprattutto quelli dei linfociti T necessitano della stimolazione da parte di IL-7 per proliferare. Tale citochina \u00e8 normalmente secreta dalle cellule stromali del midollo osseo e del timo. L'espansione clonale conseguente a IL-7 termina prima che sia completato il riarrangiamento genico per il recettore per l'antigene. I precursori dei linfociti B del fegato fetale tendono a differenziarsi in linfociti B-1 mentre quelli del midollo osseo in linfociti B follicolari. I precursori dei linfociti T migrano dal midollo osseo e dal fegato fetale nel timo dove completano la maturazione. I precursori T del fegato fetale tendono a differenziarsi in linfociti T \u03b3\u03b4 mentre quelli del midollo osseo in linfociti T \u03b1\u03b2, il tipo pi\u00f9 comune.\nI precursori dei linfociti B e T a questo punto riarrangiano i geni per il recettore dell'antigene (BCR per i linfociti B e TCR per i linfociti T); ciascun clone linfocitario produce un recettore dalla struttura unica e in ciascun individuo esistono almeno 10 milioni di cloni differenti che costituiscono il suo repertorio linfocitario. L'espressione di pre-recettori e di recettori per l'antigene funge inoltre da importante segnale di sopravvivenza per i linfociti B e T in questa fase della loro maturazione. Il riarrangiamento genico che consiste nella ricombinazione detta V(D)J avviene nel midollo osseo per i linfociti B e nel timo per il linfociti T. Il primo gene riarrangiato nei linfociti B \u00e8 quello della catena pesante delle immunoglobuline (gene IgH) mentre il primo riarrangiato nei linfociti T \u00e8 la catena \u03b2 del TCR. Alla fine di questi primi riarrangiamenti genici i linfociti B esprimono un pre-BCR e i linfociti T un pre-TCR.\nQuei linfociti che non riescono ad esprimere un pre-recettore funzionale e completo, cio\u00e8 circa i due terzi del totale, vengono selezionati e muoiono per apoptosi. \u00c8 da sottolineare che questi processi sono totalmente indipendenti dall'antigene, per cui ciascun clone linfocitario codifica un recettore differente da un altro clone indipendentemente dalla presenza di antigeni che ne modulino lo sviluppo per cui i recettori esistono gi\u00e0 prima dell'incontro con il corrispondente antigene e non ne sono la conseguenza. I linfociti T nel timo subiscono un processo di selezione positiva per cui sopravvivono solo quei linfociti che legano con bassa avidit\u00e0 le molecole MHC, gli altri muoiono per apoptosi. Se i linfociti T esprimono recettori che si legano con alta avidit\u00e0 a molecole self dell'organismo vengono selezionati negativamente e muoiono per apoptosi (delezione clonale). Stessa cosa accade per i linfociti B che per\u00f2 hanno la possibilit\u00e0 di effettuare un editing recettoriale riarrangiando i geni Ig e quindi modificando il recettore affinch\u00e9 non leghi pi\u00f9 con alta affinit\u00e0 strutture self; se l'editing fallisce sono destinate a morire per apoptosi. In questo modo l'organismo produce linfociti che hanno tolleranza verso le strutture self.\nDifferenziamento strutturale.\nI linfociti si possono dividere in 2 tipi in base alla conformazione:"}
{"id": "89942", "revid": "2093951", "url": "https://it.wikipedia.org/wiki?curid=89942", "title": "Quaccherismo", "text": "I quaccheri (nome con cui \u00e8 conosciuta la Societ\u00e0 degli Amici) sono i fedeli di un movimento cristiano nato nel XVII secolo in Inghilterra appartenente al calvinismo puritano, che si concentra sul sacerdozio di tutti i credenti. I membri sono conosciuti come \"amici\" o comunemente come \"quaccheri\", anche se in origine si definivano \"figli della Luce\". Il movimento ebbe inizio in Inghilterra a met\u00e0 del XVII secolo quando alcuni predicatori (tra cui Robert Barclay, James Nayler, George Fox, Edward Burrough, Margaret Fell, Elizabeth Hooton, Mary Fisher, George Whitehead e Francis Howgill) riunirono gruppi di dissidenti inglesi nel desiderio di ripristinare ci\u00f2 che ritenevano fossero le pratiche della Chiesa primitiva.\nIn passato i quaccheri si distinguevano per alcune pratiche religiose che li differenziavano profondamente dalle altre dottrine cristiane, come il rifiuto di gerarchie ecclesiastiche e sacramenti, o l'utilizzo del \"thou\" come un pronome ordinario, invece del comune \"you\", il rifiuto di partecipare a guerre o formulare giuramenti, il vestire abiti identici, il voler abolire la schiavit\u00f9 e il proibire il consumo di alcolici. Alcuni quaccheri fondarono inoltre banche e istituzioni finanziarie quali Barclays, Lloyds Bank e Friends Provident; compagnie manifatturiere come Clarks, Cadbury, Rowntree's e J. S. Fry &amp; Sons; e opere filantropiche come riforme del sistema penitenziario e progetti d'uguaglianza sociale.\nOrigine del termine.\nL'origine del termine \u00e8 incerta. Una delle ipotesi \u00e8 che provenga dall'inglese arcaico \"quacksalver\", a sua volta derivante dall'olandese \"kwakzalver\", che era l'appellativo con cui venivano indicati, in senso dispregiativo, gli appartenenti a un movimento protestante, sorto nell'ambito della Chiesa anglicana in Inghilterra nel XVII secolo, perch\u00e9 nelle loro riunioni, quando essi ritenevano stesse scendendo lo Spirito, avevano alcune manifestazioni esteriori, fisiche (fremiti estatici), tra cui il tremore; secondo un'altra teoria, il termine sarebbe sempre legato al tremore dei quaccheri durante le funzioni religiose e deriverebbe dall'inglese \"quaker\", cio\u00e8 \"tremante\".\nSecondo il fondatore George Fox, il primo a chiamarli \"quakers\", ossia \"tremanti\", fu il magistrato chiamato a pronunciarsi sulle accuse di blasfemia, un certo Bennet. Nella sua autobiografia, Fox ricorda che Bennet \"fu il primo a chiamarci 'tremanti', perch\u00e9 io li ammonii di tremare davanti alla parola del Signore\". Si pensa che Fox si stesse riferendo a brani della Bibbia come in Isaia 66.2 o Esdra 9.4.\nCostoro preferivano autodefinirsi \"Society of friends\", ossia \"Societ\u00e0 degli amici\" (di Ges\u00f9), e traevano questo nome dal Vangelo di , in cui Ges\u00f9 dice ai discepoli: \"Io non vi chiamo pi\u00f9 servi; perch\u00e9 il servo non sa quel che fa il suo signore; ma voi vi ho chiamati amici, perch\u00e9 vi ho fatto conoscere tutte le cose che ho udite dal Padre mio\".\nFondatore.\nIl loro fondatore si chiamava George Fox. Egli (1624-1691) nacque da una famiglia puritana, e crebbe in un rigido moralismo. All'et\u00e0 di 19 anni (1643), considerando la sua religione troppo formale e istituzionalizzata, e venuta meno ai principi di santit\u00e0 biblici, cominci\u00f2 la sua ricerca spirituale. Si confront\u00f2, Bibbia alla mano, con la realt\u00e0 religiosa del suo tempo, cercando delle risposte che potessero appagare il desiderio dell'anima sua, ma senza risultato.\nTrascorsi quattro anni circa (1647), ecco l'illuminazione che tanto aspettava. Nel suo diario si legge: \u00abQuando la Luce spunt\u00f2, tutto ci\u00f2 che non era toccato da essa mi apparve come tenebre, morte, tentazione, realt\u00e0 peccaminosa e priva di Dio: la Luce rendeva tutto manifesto e visibile.\u00bb.\nIn questa sua rivelazione mistica, si sent\u00ec appagato completamente e scopr\u00ec che l'uomo deve essere fortificato e guidato nel suo cammino di fede da una \"luce divina\" interiore e non da un libro, anche importante come la Bibbia, o da una classe di ministri ordinata, n\u00e9 da riti come il battesimo o la cena del Signore; questi erano stati, s\u00ec, strumenti usati da Dio, ma inferiori alla \"luce interiore\" che Egli aveva realizzato.\nForte di ci\u00f2, si mise subito a predicare. Il suo slogan era: \"Per troppo tempo Cristo \u00e8 stato chiuso nella Bibbia e nei riti religiosi, sia Egli il vostro profeta, il vostro sacerdote, il vostro re, ubbiditegli\", ottenendo un buon successo e formando una comunit\u00e0 ben nutrita di \"illuminati\".\nNel giro di solo tre anni si potevano contare 50.000 quaccheri e il numero raddoppi\u00f2 prima della fine del secolo.\nNon va per\u00f2 confuso il quaccherismo delle origini con l'attuale teologia quacchera, infatti questo gruppo nacque durante gli anni pi\u00f9 intricati delle guerre civili e rivoluzionarie inglesi, quando in Inghilterra (e nelle rimanenti parti del Regno Unito) si aggiravano congreghe di santoni, profeti, santi autoproclamati, libertini, eretici, ecc.\nIn questo contesto, influenzato dalla Famiglia del libero amore, dagli anabattisti radicali, dai livellatori e dai \"ranters\" (che, pur molto simili ai quaccheri in origine, divennero libertini con sfumature panteistiche, deistiche o addirittura atee), nacque e si diffuse il messaggio quacchero. Dalle altre sette coeve si distanzi\u00f2 inizialmente non per un suo maggior rispetto per l'ordine costituito (che era rifiutato in toto), ma per l'atteggiamento quietistico, alieno alla violenza, tollerante verso gli adepti di altre congregazioni. Avevano comunque un atteggiamento irrispettoso delle esteriorit\u00e0 (non si toglievano mai il cappello per salutare i nobili) e delle convenzioni sociali su cui si reggeva il governo, tanto quello parlamentare, quanto quello monarchico, e, a differenza delle altre sette, seppero organizzarsi per resistere alle persecuzioni, con spirito di martirio.\nDottrina.\nIl teologo-guida della \"Societ\u00e0 degli amici\" fu Robert Barclay (1648-1690), che pubblic\u00f2 in latino \"L'apologia dei Quaccheri\" (1678), dalla quale viene tratta la dottrina dei quaccheri, che presenta alcuni tratti distintivi:\nPer questo loro modo di cantare fuori dal coro, per usare una metafora, i quaccheri vennero duramente perseguitati, incarcerati, maltrattati e molti morirono per le loro idee. Lo stesso Fox, a motivo della sua attivit\u00e0 evangelica e per la sua intransigenza, comparve molte volte davanti a giudici, riportando otto condanne al carcere, e una volta scont\u00f2 otto anni di prigione; nel 1653 gli venne inflitta la pena di morte, che non venne eseguita solamente per l'intervento di alcune personalit\u00e0 straniere.\nEgli prolung\u00f2 il suo raggio d'azione anche fuori dall'Inghilterra: viaggi\u00f2 per il continente europeo, intraprese la predicazione nelle Indie occidentali e infine nell'America del nord. Smise la sua frenetica attivit\u00e0 di predicatore itinerante a Londra, quando giunse la morte.\nIl testimone pass\u00f2 a William Penn, che continu\u00f2 il lavoro che Fox aveva svolto nell'America del nord, fino a fondare un proprio stato libero, uno stato \"quacchero\" nella regione a ovest di Delaware nel 1682, chiamata poi da re Giacomo II Pennsylvania, dal nome di Penn. Il nome Pennsylvania che significa \"boschi di Penn\" fu scelto dallo stesso William Penn, fondatore dello stato, che voleva onorare il padre e indicare la natura boscosa del territorio.\nA William Penn si deve anche la prima proposta per la creazione di un Parlamento europeo: gi\u00e0 nel 1693, egli propose l'istituzione di un Parlamento con rappresentanti di tutte le nazioni europee, con un numero di deputati eletti in proporzione alla grandezza del paese.\nQuesto movimento si diffuse rapidamente per tutta l'America e s'impegn\u00f2 molto in varie battaglie in campo sociale, come l'abolizione della schiavit\u00f9, l'estensione dell'istruzione popolare e le riforme nelle carceri e nei manicomi; essi anche nella prima e seconda guerra mondiale, si distinsero per la loro opera di assistenza, tanto da conquistare il premio Nobel per la pace, nel 1947. Il movimento quacchero esercit\u00f2 un importante influsso sul pensiero del filosofo statunitense Ralph Waldo Emerson. Anche alcuni pacifisti europei furono attratti dagli ideali dei quaccheri, come ad esempio il fondatore del Servizio civile internazionale, lo svizzero Pierre Ceresole.\n\"Recorded Minister\".\nNella tradizione quacchera, un \"Recorded Minister\" (\"ministro accreditato\") \u00e8 un individuo di sesso maschile o femminile, al quale la comunit\u00e0 quacchera riconosceva il dono della predicazione. \nSecondo il dizionario biografico di Edward H. Milligan, a partire dal \"London Yearly Meeting\" del 1730 si diffuse la pratica di riunirsi una volta al mese per nominare un nuovo ministro predicatore quacchero, riconosciuto come tale all'interno della \"Religious Society of Friends of Truth\".\nNon vi sono attestazioni di tale pratica nei \"London Yearly Meeting\" successivi al 1924. \nIn accordo con la dottrina precedentemente esposta, per i ministri non era previsto nessun rito di ordinazione n\u00e9 era loro chiesto di pagare per questo servizio gratuito. \nNel XX secolo, i ministeri si specializzarono in molteplici ruoli: ministero di educatore, cappellano, della parola o pastore.\nDiffusione.\nNel mondo.\nI quaccheri sono diffusi principalmente negli Stati Uniti (Pennsylvania) e in Canada (Montr\u00e9al) ma anche in Europa (soprattutto nel Regno Unito, in Irlanda e nei Balcani), in Oceania (Australia e Nuova Zelanda), in Africa (Burundi, Kenya, Uganda, Ruanda, Tanzania, Madagascar, Nigeria, RD del Congo e Sudafrica), in Asia (Indonesia, Taiwan, Cambogia, India e Giappone) e in Sud America (Bolivia e Guatemala); in Medio Oriente (Libano e Israele) contano solo poche decine di membri.\nIn Italia.\nIn Italia l'attivit\u00e0 dei quaccheri non \u00e8 mai stata particolarmente rilevante. Per diversi anni vi \u00e8 stata una presenza di simpatizzanti (\u201cAmici degli Amici\u201d o \u201cAmici dei Quaccheri\u201d), che hanno avuto come coordinatore nazionale fino al 1994 Davide Melodia. L'attuale gruppo di Bologna \u2013 che pubblica anche \"Lettera Quacchera\" \u2013 nasce da un documento, \u201cLa Nostra Via\u201d, sottoscritto da un gruppo di \u201cAmici degli Amici\u201d nel settembre 1998, e celebra ora gli incontri silenziosi due volte al mese presso la Scuola di Pace bolognese, un'attivit\u00e0 avviata da Pier Cesare Bori (1937\u20132012).\nTra i quaccheri \"di importazione\" si ricorda l'imprenditore e filantropo Thomas Hanbury, stabilitosi nel 1871 con la sua famiglia nella zona tra Ventimiglia e Mentone, dove realizz\u00f2 i giardini eponimi."}
{"id": "89944", "revid": "123183711", "url": "https://it.wikipedia.org/wiki?curid=89944", "title": "Stirene", "text": "Lo stirene (noto anche come stirolo, feniletilene o vinilbenzene) \u00e8 un idrocarburo aromatico. Il gruppo vinile legato all'anello aromatico \u00e8 caratterizzato da un'elevata reattivit\u00e0, in quanto l'anello aromatico \u00e8 in grado di delocalizzare cariche elettriche ed elettroni spaiati nelle posizioni orto e para attraverso diverse forme di risonanza. Per questo motivo lo stirene ha pi\u00f9 facilit\u00e0 a polimerizzare rispetto all'etilene.\nA temperatura ambiente \u00e8 un liquido oleoso trasparente dal caratteristico odore dolciastro; \u00e8 tossico e infiammabile. Insolubile in acqua, si scioglie nei pi\u00f9 comuni solventi organici.\nProduzione.\nLo stirene viene prodotto dall'etilbenzene, per deidrogenazione catalitica condotta a temperature comprese tra i 600 \u00b0C e i 650\u00a0\u00b0C, in presenza di ossido ferrico o di idrossido di potassio e di vapore acqueo, secondo la reazione:\nStabilit\u00e0.\nPer ridurre la polimerizzazione spontanea dello stirene, esso viene addizionato di un anti-polimerizzante, il \"t\"-butilcatecolo (TBC), che inibisce la reazione radicalica del gruppo vinile; per essere efficace il TBC va accompagnato da una seppur minima quantit\u00e0 di ossigeno. La velocit\u00e0 di polimerizzazione dello stirene \u00e8 variabile con la temperatura; industrialmente lo stirene viene stoccato in condizioni refrigerate, a temperatura inferiore a 10 \u00b0C; in assenza di TBC (o laddove esso sia stato consumato) la polimerizzazione avviene comunque anche a basse temperature con cinetica lenta ma inarrestabile. \nVa assolutamente evitato di portare lo stirene in stoccaggio a temperatura superiore ai 70 \u00b0C, in quanto pu\u00f2 innescarsi una reazione in massa di polimerizzazione spontanea che diventa non controllabile, dato che il progressivo aumento di temperatura che si viene a determinare aumenta a sua volta la velocit\u00e0 di reazione per effetto Arrenhius.\nLa reazione di polimerizzazione dello stirene \u00e8 esotermica, con calore di polimerizzazione pari a circa 170 kcal/kg.\nUtilizzi.\nData la facilit\u00e0 con cui polimerizza, al punto che \u00e8 necessario stabilizzarlo con sostanze capaci di bloccare la formazione di radicali liberi, il suo principale impiego \u00e8 come monomero per la produzione di numerose materie plastiche, tra cui:\nche trovano applicazione in innumerevoli prodotti e applicazioni \u2013 plastiche, gomme, schiume isolanti, fibre, eccetera.\nEffetti tossici sull'uomo.\nEffetti a breve termine e intossicazione cronica:\nL'esposizione a concentrazioni superiori (200-400 ppm) causa irritazione transitoria delle mucose congiuntivali e nasali e frequentemente cefalea, vertigini, sonnolenza, turbe della memoria diminuzione dei riflessi; a 500 ppm \u00e8 costante l'irritazione congiuntivale delle prime vie aeree ed \u00e8 frequente la tosse.\nUna sintomatologia irritativa a carico delle congiuntive si manifesta per un'esposizione a 800ppm; la permanenza a queste concentrazioni causa svogliatezza, sonnolenza, astenia muscolare e depressione.\nLo stirene liquido, essendo una sostanza molto irritante, pu\u00f2 causare eritema, xerosi e delle fissurazioni; l'insorgenza di dermatiti pu\u00f2 essere facilitata dal contemporaneo uso di altri solventi.\nLo stirene pu\u00f2 determinare alterazioni a carico del sangue caratterizzate da riduzione dei globuli bianchi con linfocitosi relativa, alterazioni della funzionalit\u00e0 epatica e talvolta sono state evidenziate in alcuni soggetti esposti a turbe digestive, nausea, vomito, perdita di appetito e stanchezza.\nLo stirene \u00e8 stato riconosciuto ufficialmente come cancerogeno dal XII rapporto sui cancerogeni, pubblicato il 10 giugno 2011 dal Dipartimento Statunitense di salute, Programma Tossicologico Nazionale."}
{"id": "89950", "revid": "172", "url": "https://it.wikipedia.org/wiki?curid=89950", "title": "Linfocito", "text": ""}
{"id": "89956", "revid": "125233317", "url": "https://it.wikipedia.org/wiki?curid=89956", "title": "Ignazio di Loyola", "text": "Biografia.\nOrigini familiari.\n\u00cd\u00f1igo L\u00f3pez de Loyola, pi\u00f9 noto come Ignazio di Loyola, nacque nella \u00abcasa torre di Loyola, comprensorio municipale di Azpeitia, nella provincia basca di Guip\u00fazcoa\u00bb , il 23 ottobre 1491; era il minore della numerosa famiglia di tredici figli, otto maschi e cinque femmine, di Beltr\u00e1n Y\u00e1\u00f1ez de O\u00f1az y Loyola e Marina S\u00e1enz de Licona y Balda.\nIl padre era stato soldato al servizio di Enrico IV, dei re cattolici e di Giovanni II; al fianco di Ferdinando il Cattolico guid\u00f2 l'assedio contro le citt\u00e0 di Toro, Burgos, Loja (conquistata il 29 maggio 1486) e V\u00e9lez-M\u00e1laga. Per la sua fedelt\u00e0 alla corona ricevette la conferma dal re, che lo nomin\u00f2 proprio vassallo, degli antichi privilegi concessi alla sua famiglia: la rendita annuale di duemila \"maraved\u00eds\" dalle ferriere di Barrenola e Aranaz e il diritto di patronato sulla parrocchia di Azpeitia.\nLa madre era figlia di Mart\u00edn Garc\u00eda de Licona, figura di alto lignaggio, cortigiano dei re di Castiglia e consigliere dei Re cattolici, che possedeva il dominio e il maggiorascato della casa di Balda.\nIl primogenito dei fratelli di \u00cd\u00f1igo, Juan P\u00e9rez, cadde in battaglia a Napoli, combattendo contro le truppe di Carlo VIII di Francia; degli altri non possediamo che spurie notizie: la maggior parte di essi sembra essere caduta in battaglia come Beltran, morto durante la guerra di Napoli o Juan Beltr\u00e1n, imbarcatosi per le Americhe e morto nell'odierna Panama. Uno degli otto maschi, Pero L\u00f3pez, nato poco prima di Ignazio, era stato l'unico a intraprendere la carriera ecclesiastica, esercitando il sacerdozio nella parrocchia di Azpeitia, patrocinata dalla sua stessa famiglia.\nDelle sorelle non conosciamo che i nomi desunti perlopi\u00f9 dai testamenti dei fratelli: Juaniza, Magdalena, Sancha, Petronila, Maria Beltr\u00e1n.\nIn quanto a \u00cd\u00f1igo non conosciamo il giorno preciso della nascita.\nSecondo una tradizione di dubbia storicit\u00e0 il 1\u00ba giugno, del 1491, nella chiesa parrocchiale di Azpeitia ricevette al fonte battesimale il nome di \u00cd\u00f1igo.\nSvezzato da una nutrice nel casolare di Eguibar, vicino a Loyola, crebbe sotto le attenzioni del fratello Mart\u00edn e della cognata Magdalena Araoz. \u00cd\u00f1igo rimasto orfano dei genitori, nel 1506 venne mandato nella citt\u00e0 di Ar\u00e9valo, alla corte del ministro delle finanze del re Fernando il Cattolico, Giovanni Vel\u00e1zquez de Cu\u00e9llar per ricevere un'educazione cavalleresca e religiosa. \u00cd\u00f1igo si mise in evidenza per la sua abilit\u00e0 nel suonare la vihuela, per il coraggio mostrato nei tornei e la sua maestria nel danzare.\nSotto due diversi patronati.\nAlla corte della regina Germana de Foix, nipote di Luigi XII di Francia e seconda moglie di Fernando il Cattolico, \u00cd\u00f1igo ebbe modo di conoscere i grandi del Regno. Egli rimase in casa del Vel\u00e1zquez per undici anni, fino al 1517 trascorrendo una vita agiata, dedita ai banchetti, alla musica, alla lettura di romanzi cavallereschi e alla composizione poetica. Alcune fonti riportano che il giovane \u00cd\u00f1igo nel 1515 venne perfino processato insieme al fratello Pero L\u00f3pez per un fatto a noi oggi sconosciuto.\nCon la morte del re Fernando la situazione della famiglia Velazquez precipit\u00f2 in breve tempo. La regina Germana sollecit\u00f2 il nuovo re, Carlo I, a concederle le cittadine di Ar\u00e9valo e Olmedo, propriet\u00e0 del ministro delle finanze Vel\u00e1zquez il quale, ritenendo tale decisione un sopruso e una violazione dei suoi diritti, si ribell\u00f2 inutilmente al re perdendo ogni suo possesso per cui, rattristato anche per la morte del primogenito Gutierre si ritir\u00f2 a Madrid dove mor\u00ec qualche mese dopo, il 12 agosto 1517, mentre la moglie Maria pass\u00f2 al servizio dell'ormai reclusa Giovanna la Pazza.\nAveva ventisei anni \u00cd\u00f1igo quando, abbandonata la famiglia Velazquez, ormai caduta in disgrazia, fatto che peraltro lo turb\u00f2 notevolmente dato l'affetto che lo legava al suo patrono, raggiunse il palazzo a Pamplona di Antonio Manrique de Lara, duca di Najera e vicer\u00e9 di Navarra, per rimanere per tre anni come cavaliere armato (\"mesnadero\") al suo servizio durante il quale assist\u00e9 allo sbarco della nave che conduceva in Spagna il nuovo re Carlo I, il futuro imperatore Carlo V d'Asburgo, allora appena diciassettenne. Alla partenza di questi per la Germania, dove lo attendeva la corona dell'impero, si diffusero moti di ribellione per le citt\u00e0 ispaniche, irritate dalla preferenza che il re aveva dato al trono germanico a scapito di quello spagnolo, lasciandovi come suoi rappresentanti alti funzionari fiamminghi, invisi al popolo e alla nobilt\u00e0. Antonio Manrique, fedele al re, fu uno dei condottieri che diedero battaglia ai rivoltosi a fianco dei propri figli e dello stesso \u00cd\u00f1igo che con questi partecip\u00f2 e vinse l'assedio alla citt\u00e0 ribelle di Najera. Don Manrique incaric\u00f2 il fedele \u00cd\u00f1igo della missione speciale di pacificare la provincia di Guip\u00fazcoa. Compito che egli risolse nel migliore dei modi.\nMa un incarico ben pi\u00f9 arduo attendeva \u00cd\u00f1igo: la fortezza di Pamplona era in pericolo e presto sarebbe crollata. Non solo i nemici di don Manrique minacciavano la cittadina ma lo stesso re francese Francesco I, il quale, approfittando della situazione, aveva progettato un attacco contro la Navarra. La fortezza era priva di forze militari perch\u00e9 il duca se n'era privato per soccorrere il suo sovrano.\nEnrico d'Albret, pretendente al trono di Navarra, appoggiato da Francesco I, piombava sulla fortezza sotto il comando di Andres de Foix con ben dodicimila soldati di fanteria, ottocento lancieri e ventinove pezzi di artiglieria. A Pamplona non era rimasto che un piccolo esercito di un migliaio di soldati, sotto gli ordini di don Pedro de Beamonte, celermente sostenuto dall'arrivo inaspettato delle milizie comandate da \u00cd\u00f1igo e da suo fratello Martin.\nLa situazione si aggrav\u00f2 per un contrasto sorto tra gli stessi condottieri: Martin, che voleva il comando delle truppe, di fronte al rifiuto del Beamonte, decise di ritirarsi con il grosso del suo esercito, lasciando in tal modo il fratello con pochi soldati. Il 19 maggio la citt\u00e0 cadde in mano al nemico, mentre \u00cd\u00f1igo e i suoi rimasero a difendere l'ultimo baluardo di Pamplona, rifiutando le condizioni poste da Andres de Foix per la loro resa. Il giorno dopo fu messa in campo l'artiglieria pesante e durante i bombardamenti un tiro colp\u00ec in pieno la gamba destra di \u00cd\u00f1igo rompendogliela in pi\u00f9 parti.\nIl comandante e i suoi soldati si arresero dopo sei ore di assedio. I francesi, e particolarmente il generale nemico, che aveva gi\u00e0 precedentemente manifestato stima nei confronti dell'avversario, gli risparmi\u00f2 la vita e ordin\u00f2 che se ne prendessero cura, come Ignazio stesso raccont\u00f2 in seguito nella sua autobiografia.\nLa conversione religiosa.\nDopo quindici giorni di degenza a Pamplona \u00cd\u00f1igo venne trasportato in barella alla casa paterna. Il suo stato era grave e pi\u00f9 volte si temette per la sua vita. Solo dopo dolorosissime operazioni, stoicamente sopportate, e sofferenze egli pot\u00e9 ristabilirsi pur non potendosi reggere bene sulla gamba, a causa della quale rimase zoppicante per il resto della vita. Nei giorni in cui fu costretto a un'esasperante immobilit\u00e0, rimase a letto leggendo. Gli vennero dati la \"Vita Christi\", del certosino Landolfo di Sassonia e il \"Flos sanctorum\", le celebri vite dei santi composte dal domenicano Jacopo da Varazze.\nIn lui qualcosa andava mutando, cominciava il suo processo di conversione religiosa dove \u00cd\u00f1igo trasferiva l'intento, ormai deluso, di un'ambiziosa carriera militare all'impegno religioso di cogliere la gloria riservata ai Santi. Durante il suo periodo di degenza cominci\u00f2 pian piano a dedicarsi alla preghiera, alla lettura di testi sacri, alla meditazione, scrivendo alcuni appunti che in seguito avrebbero dato vita ai suoi \"Esercizi spirituali\". Sognava di partire pellegrino per Gerusalemme e per realizzare tale desiderio, una volta ristabilito, si decise di partire pellegrino per i santuari mariani della Spagna, con una particolare sosta presso il celebre santuario di Montserrat dove, durante una vera e propria veglia militare dedicata alla Madonna, come un antico cavaliere appese i suoi paramenti militari davanti a un'immagine della Vergine Maria e da l\u00ec, il 25 marzo 1522, entr\u00f2 nel monastero di Manresa, in Catalogna,\nDopo la \"veglia d'armi\" assunse il nuovo nome di Ignazio probabilmente per la sua speciale devozione verso sant'Ignazio di Antiochia oppure perch\u00e9 pensava che fosse una variante del suo nome: in realt\u00e0, \u00cd\u00f1igo era la forma basca del nome Innico o Enecone, che gli era stato imposto in omaggio a sant'Enecone, abate benedettino di O\u00f1a, il cui culto era particolarmente sentito nella sua terra.\nA Manresa Ignazio pratic\u00f2 un severo ascetismo che caus\u00f2 un indebolimento del suo fisico e dello spirito tanto da pensare al suicidio. In questo periodo di penitenze, digiuni e rimorsi per la vita passata, Ignazio ricevette una \"grande illuminazione\" presso il fiume Cardoner:\nGli studi.\nNel 1523 raggiunse Venezia e si imbarc\u00f2 per Gerusalemme, dove visit\u00f2 i luoghi santi. Dovette per\u00f2 abbandonare il progetto di stabilirsi in Palestina e di operare la conversione degli infedeli in Oriente per il divieto di soggiorno impostogli dai frati francescani dalla Custodia di Terra Santa.\nTornato in Spagna con il desiderio di abbracciare il sacerdozio, riprese gli studi a Barcellona, poi presso l'Universit\u00e0 di Alcal\u00e1 dove, per il suo misticismo, fu sospettato di essere un \"alumbrado\" e fu tenuto in carcere dall'Inquisizione per quarantadue giorni. Si trasfer\u00ec quindi a Salamanca e poi, per completare la sua formazione, a Parigi, dove arriv\u00f2 il 2 febbraio 1528. S'iscrisse all'Universit\u00e0 di Parigi, dove rimase sette anni, ampliando la sua cultura letteraria e teologica, e cercando di interessare gli altri studenti ai suoi \"Esercizi spirituali\". In questo periodo progett\u00f2 di fondare un nuovo ordine religioso che \u00abnon si dedicasse, come gli altri alla preghiera e alla santificazione dei suoi componenti, ma, libero da ogni impaccio di regole claustrali, esercitasse praticamente il cristianesimo, servendo ai grandi scopi della Chiesa.\u00bb\nLa fondazione della Compagnia di Ges\u00f9.\nIl 15 agosto del 1534 Ignazio e altri sei studenti Pierre Favre (francese), Francesco Saverio, Diego La\u00ednez, Alfonso Salmer\u00f3n, Nicol\u00e1s Bobadilla (spagnoli), e Sim\u00e3o Rodrigues (portoghese) si incontrarono a Montmartre, vicino a Parigi, legandosi reciprocamente con un voto di povert\u00e0, castit\u00e0 e obbedienza e fondando un ordine a carattere internazionale chiamato con un termine d'origine militare la Compagnia di Ges\u00f9, allo scopo di eseguire lavoro missionario e di ospitalit\u00e0 a Gerusalemme o andare incondizionatamente in qualsiasi luogo il Papa avesse ordinato loro. Compare in quest'occasione, sia pure marginalmente, un quarto voto che si aggiunge ai soliti tre monacali: quello della assoluta obbedienza al papa che richiama il valore militare della disciplina.\nNel 1537 Ignazio e i suoi seguaci si recarono in Italia per ottenere l'approvazione papale per il loro ordine religioso. Il papa Paolo III li lod\u00f2 e consent\u00ec loro di ricevere l'ordinazione sacerdotale che ottennero a Venezia dal vescovo di Arbe (ora Rab, in Croazia) il 24 giugno. Si dedicarono alla preghiera e ai lavori di carit\u00e0 in Italia, anche perch\u00e9 il nuovo conflitto tra l'imperatore, Venezia, il Papa e l'impero ottomano rendeva impossibile qualsiasi viaggio a Gerusalemme.\nCon Faber e Lainez, Ignazio si diresse a Roma nell'ottobre del 1538, per fare approvare dal Papa la costituzione del nuovo ordine che\nUna congregazione di cardinali si dimostr\u00f2 favorevole al testo preparato da Ignazio e il papa Paolo III conferm\u00f2 l'ordine con la bolla papale \"Regimini militantis ecclesiae\" (27 settembre 1540), ma limit\u00f2 il numero dei suoi membri a sessanta. Una limitazione che venne rimossa con una successiva bolla, la \"Iniunctum nobis\", del 14 marzo 1543. L'ultima e definitiva approvazione della Compagnia di Ges\u00f9 fu data nel 1550 con la bolla \"Exposcit debitum\" del papa Giulio III.\nSuperiore Generale dei Gesuiti.\nIgnazio, eletto come primo preposito generale della Compagnia di Ges\u00f9, invi\u00f2 i suoi compagni come missionari in giro per tutto il mondo per creare scuole, istituti, collegi e seminari, penetrando attraverso la predica, la confessione e l'istruzione in tutti gli strati sociali. Spesso i sovrani dell'epoca ebbero come confessori e padri spirituali i padri gesuiti che ebbero modo cos\u00ec di influire sulle condotte politiche dei governi\nNel 1548 vennero stampati per la prima volta gli \"Esercizi spirituali\", per i quali venne condotto davanti al tribunale dell'Inquisizione, per poi essere rilasciato.\nSempre nel 1548 Ignazio fond\u00f2 a Messina il primo Collegio dei Gesuiti al mondo, il famoso \"Primum ac Prototypum Collegium\" ovvero \"Messanense Collegium Prototypum Societatis\", prototipo di tutti gli altri collegi di insegnamento che i gesuiti fonderanno con successo nel mondo facendo dell'insegnamento la marca distintiva dell'ordine.\nIgnazio scrisse \"le Costituzioni\" gesuite, adottate nel 1554, che creavano un'organizzazione monarchica e spingevano per un'abnegazione e un'obbedienza assoluta al Papa e ai superiori (\"perinde ac cadaver\", \"[lasciati guidare] come un cadavere\" scrisse Ignazio). La regola di Ignazio divent\u00f2 il motto non ufficiale dei gesuiti: \"Ad maiorem Dei gloriam\".\nI gesuiti hanno dato un apporto determinante al successo della Controriforma che poteva ora opporsi alla germanicit\u00e0 della Riforma contando tramite lo zelo dei Gesuiti, che diverranno i custodi della dottrina, sulla spagnolizzazione della Chiesa cattolica.\nTra il 1553 e il 1555 Ignazio dett\u00f2 al suo segretario, padre Gon\u00e7alves da C\u00e2mara, la storia della sua vita. Questa autobiografia, essenziale per la comprensione dei suoi \"Esercizi spirituali\", rimase per\u00f2 segreta per oltre 150 anni negli archivi dell'ordine, fino a che il testo non venne pubblicato negli \"Acta Sanctorum\".\nIgnazio che soffriva di una acuta colecistopatia, la sera del 30 luglio del 1556 sent\u00ec prossima la morte e chiese i conforti religiosi e la benedizione del Papa ma il suo segretario rimand\u00f2 la soddisfazione del suo desiderio al mattino dopo cosicch\u00e9 Ignazio mor\u00ec senza ricevere i sacramenti dei moribondi nella mattina del 31 luglio 1556, all\u2019et\u00e0 di 65 anni. Venne sepolto il 1\u00ba agosto nella chiesa di Santa Maria della Strada a Roma.\nVenne canonizzato il 12 marzo 1622. Il 23 luglio 1637 il suo corpo fu collocato in un'urna di bronzo dorato, nella Cappella di Sant'Ignazio della Chiesa del Ges\u00f9 in Roma. La statua del Santo, in argento, realizzata da Pierre Legros. La festa religiosa viene celebrata il 31 luglio, giorno della sua morte.\nContributo alla scuola gesuitica.\nNelle Costituzioni dell'ordine, completate appena prima della sua morte, Ignazio descrive la Ratio atque institutio studiorum, che rimarr\u00e0 basicamente invariata fino ai giorni d'oggi. In questo testo vengono descritti i principi fondamentali dell'organizzazione delle scuole, delle classi, dei contenuti e della didattica.\nGrazie a questa organizzazione, la crescente importanza politica e l'altissima qualit\u00e0 della preparazione culturale port\u00f2 i collegi gesuiti al successo, tanto da ospitare intellettuali dello stampo di Cartesio e Voltaire.\nLe scuole, chiuse nel 1773 dal papa Clemente XIV, verranno poi riaperte durante l'et\u00e0 della Restaurazione quando, dotate di una nuova \"Ratio\", ritorneranno in auge. \nGli esercizi spirituali di Ignazio di Loyola.\nLo stesso Ignazio scrive nell'introduzione dell'opera quale sia il fine degli esercizi spirituali:\nGli \"Esercizi spirituali\" non sono \u00abun libro scritto per essere letto\u00bb - scrive Federico Rossi di Marignano nella sua biografia di Carlo Borromeo, ma appartengono a quel genere di cose che si possono capire solo sperimentandole.\nNei primi giorni di distacco dalle cose del mondo, necessario per ritrovare se stessi, gli Esercizi invitano l'esercitante a cercare di capire per quale fine abbia ricevuto esistenza e vita dal Creatore, in altri termini che cosa Dio si aspetta ch'egli faccia di buono nella vita. Una volta presa coscienza del perch\u00e9 della sua nascita, all'esercitante verr\u00e0 spontaneo mettersi \u00abavanti agli occhi stesa e spiegata la sua vita [...] scorrendola tutta pensatamente\u00bb. Scoprir\u00e0 allora tutte le deviazioni che, aderendo consapevolmente o inconsapevolmente ai moti ingannevoli dell'anima, egli stesso avr\u00e0 fatto subire anno dopo anno al proprio destino.\nA quel punto dovr\u00e0 superare l'ostacolo pi\u00f9 difficile tra quelli che una persona \u00e8 chiamata a superare durante la vita: cambiare, mutare, rinnovarsi. Nessun uomo tuttavia pu\u00f2 riuscire a conquistare la pace interiore e affrontare il difficile cammino della vita inventandosi ogni cosa da solo. Ogni uomo solitamente progredisce o regredisce imitando l'esempio positivo o negativo di altri uomini. In un solo uomo, tuttavia \u2013 secondo Ignazio di Loyola \u2013 la natura umana ha trovato la sua espressione pi\u00f9 alta: nell'uomo-Dio, Ges\u00f9 di Nazareth. \u00c8 quindi Ges\u00f9 che, conclusivamente, Ignazio propone come esempio da imitare fino a poter dire con san Paolo \u00abnon sono pi\u00f9 io che vivo, ma Cristo vive in me\u00bb.\nCultura di massa.\nGrande rilievo ebbe la figura di Ignazio di Loyola, ritratto in numerosi dipinti, e dell'ordine dei gesuiti nelle arti. Sant'Ignazio \u00e8 il personaggio principale dell'opera \"Four Saints in Three Acts\", composta da Virgil Thomson, con libretto di Gertrude Stein. Inoltre compare come co-protagonista assieme a san Filippo Neri nel film \"State buoni se potete\", diretto da Luigi Magni. Un film biografico a lui dedicato, \"Ignazio di Loyola\", \u00e8 uscito nel 2016. Un altro, \"Il Cavaliere Della Croce\", \u00e8 una biografia romanzata ed \u00e8 uscito nel 1948."}
{"id": "89960", "revid": "46291", "url": "https://it.wikipedia.org/wiki?curid=89960", "title": "Specie di Lonicera", "text": "Elenco delle specie di \"Lonicera\":"}
{"id": "89961", "revid": "9", "url": "https://it.wikipedia.org/wiki?curid=89961", "title": "Indice Tall Latte", "text": ""}
{"id": "89962", "revid": "9", "url": "https://it.wikipedia.org/wiki?curid=89962", "title": "Big Mac Index", "text": ""}
